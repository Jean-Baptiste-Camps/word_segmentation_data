
PATROLOGIAE TOMUS LuI.

S. LEONIS MAGNI

TOMUS TERTIUS.


PARISIIS, uENIT APUD EDITOREM, IN uIA DICTA D'AMBOISE, PRÈS LA BARRIERE D'ENFER, OU PETIT-MONTROUGE. 1846


uolume front matter




Series title page


PATROLOGIAE CURSUS COMPLETUS.

SIuE BIBLIOTHECA UNIuERSALIS, INTEGRA, UNIFORMIS, COMMODA, eCONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM, QUI AB AEuO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, IUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE uARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOuISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIuE TOMOS, SIuE AUCTORES ALICUIUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBIECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA uERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA . ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBuIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM uARIETAS TUM NUMERUS, FORMA uOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES PRIMA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A TERTULLIANO AD GREGORIUM MAGNUM. ACCURANTE I.-P. MIGNE, CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE.

PATROLOGIAE TOMUS LuI.


S. LEONIS MAGNI



TOMUS TERTIUS.


PARISIIS, uENIT APUD EDITOREM, IN uIA DICTA D'AMBOISE, PRÈS LA BARRIERE D'ENFER, OU PETIT-MONTROUGE. 1846


uolume title page
SANCTI

LEONIS MAGNI

ROMANI PONTIFICIS

OPERA OMNIA,

POST PASCHASII QUESNELLI RECENSIONEM AD COMPLURES ET PRAESTANTISSIMOS MSS. CODICES AB ILLO NON CONSULTOS EXACTA, EMENDATA, ET INEDITIS AUCTA: PRAEFATIONIBUS, ADMONITIONIBUS ET ANNOTATIONIBUS ILLUSTRATA ACCEDUNT QUAECUMQUE IN QUESNELLIANA EDITIONE INuENIUNTUR EAQUE AD CRISIN REuOCANTUR: CURANTIBUS PETRO ET HIERONYMO FRATRIBUS BALLERINIIS, PRESBYTERIS uERONENSIBUS; MANUM AUTEM ULTIMAM ADHIBENTE I.-P, MIGNE, QUI SUPERADDIDIT EXERCITATIONES IN UNIuERSA OPERA S. LEONIS MAGNI AUCTORE PETRO THOMA CACCIARI.

TOMUS TERTIUS
ANTIQUISSIMA IURIS CANONICI MONUMENTA NECNON SERMONES INEDITOS, IN APPENDICIS uICEM AD S. LEONIS OPERA, CONTINENS.

PARISIIS, uENIT APUD EDITOREM, IN uIA DICTA D'AMBOISE, PRÈS LA BARRIÈRE D'ENFER, OU PETIT-MONTROUGE. 1846.


ELENCHUS OPERUM QUAE IN HOC TOMO CONTINENTUR.

Balleriniorum Disquisitiones de antiquis collectionibus et collectoribus canonum. 	Col. 11
Codex canonum ecclesiasticorum. 	353
Prisca canonum editio Latina. 	747
Antiquissima canonum Nieenorum interpretatio latina. 	817
uetus interpretatio latina canonum Nicenorum, Sardicensium et Chalcedonensium. 	823
Documenta iuris canonici ueteris. 	863
Quesnelli Dissertationes in codicem canonum Ecclesiasticorum. 	899
S. Leonis Magni sermones inediti. 	1131





Main uolume text




[AD OPERA S. LEONIS MAGNI APPENDIX.]





LECTORI.

Cur editioni Operum S. Leonis pape appendicis nomine adiiciamus hunc tomum, qui prestantem et antiquissimam canonum collectionem aliaque uetusti iuris canonici documenta continet, paucis exponendum est. Quesnellus in sua editione idcirco S. Leonis Operibus subiecit memoratam collectionem canonum, quia ipsam Romane Ecclesie codicem esse putauit, qui sub pontificibus Innocentio, Zosimo atque Leone usui fuisset, et multa ab ipsomet Leone inserta recepisset. Licet uero id omnino falsum hoc eodem tomo probaturi simus in obseruationibus ad dissertationem ipsius Quesnelli duodecimam, nichilo tamen minus ne quid huic nostre editioni deesset, qua totam editionem Quesnellianam repetendam polliciti sumus, idem canonum codex recudendus fuit. Hac autem in re cum eius editio ipsum codicem non omnino integrum nec identidem cum melioribus ac sincerioribus lectionibus exhibuerit, quid in ipso restituendo ac illustrando prestiterimus, ex prefatione eidem prefixa, et multo magis ex annotationibus ipsi subiectis palam fiet. Hac occasione cum in mss. codicibus et documentis uetustissimi iuris canonici laborandum fuerit, plura deteximus quibus antiquum canonicum ius illustrari posset. Hec uero in publicum proferre utile et gratum futurum persensimus. Hinc priscam canonum editionem Latinam, que cum in perrara Bibliotheca iuris canonici, Gullielmi uelli et Henrici Iustelli opera, prodierit, uix cognita est, ad codicum fidem exactam, integram et emendatiorem addidimus. Alias preterea uetustissimas Grecorum canonum uersiones antea ineditas inserere, et selecta quedam antiqui iuris canonici documenta nondum impressa, uel non satis uulgata, subiicere constituimus.

Cum porro hisce de causis quamplura uetustarum collectionum, tum editarum tum ineditarum, manuscripta exemplaria euoluerimus, e quibus antiquum ius canonicum pendet, tractatum lucubrandum et premittendum censuimus de antiquis, tum editis tum ineditis, collectionibus et collectoribus canonum ad Gratianum usque. Hic autem tractatus quam late pateat, et quam multa contineat ad canones illustrandos, uel restituendos et ad uetus canonicum ius cognoscendum utilia, ex ipso capitum indice, quem mox appendemus, satis perspicies.  Ita hic tomus antiqui iuris canonici ueluti corpus est, ac ex premisso tractatu uetusti fontes eiusdem iuris patebunt.

Dissertationes tandem Quesnelli in laudatam collectionem canonum in fine addende, et notis ac obseruationibus ad crisim reuocande fuerunt. Hec premonuisse sufficiat.





AD EMINENTISSIMUM FORTUNATUM TAMBURINUM S. R. E. CARDINALEM PRAEFATIO.

Quantum ad ueteris nouique iuris canonici scientiam conferant antique canonum collectiones, que in manuscriptis exemplaribus continentur, norunt quicunque in iure canonico sunt apprime uersati, ac tu presertim noris, cardinalis eminentissime, qui inter sacra studia, in quibus uitam totam maxima cum laude traduxisti, iure canonico potissimum delectaris. Probe nimirum intelligis has collectiones illos esse fontes ex quibus uetusta canonum et pontificiarum constitutionum documenta prodierunt. Intelligis preterea pluris esse estimandum quid diuerse, licet pauce, collectiones ferant, quam quid plurima unius collectionis exempla. Si quis enim centum, ex. gr., Dionysiane collectionis uetustos codices reperiret et euolueret, is nulla alia monumenta canonica nancisceretur, nisi que Dionysius recepit; et in his ipsis  miram fere lectionum consensionem deprehendens, nichil aliud disceret, nisi sic Dionysium legisse. Qui autem diuersarum collectionum exempla consuluerit, alia atque alia identidem documenta inueniet; ac in documentis que pluribus collectionibus communia sunt diuersas lectiones nactus, plurimum se iuuari sentiet, tum ut tutius emendet amanuensium sphalmata, tum ut ex omnibus optimas lectiones secernat ac preferat.

Due tantum collectiones olim prodierunt, Dionysio-Hadriana et Isidoriana. Cum ex hac postrema, que, preter multa spuria, in ipsis sinceris documentis non paucas, ut suo loco dicemus, liberiores lectiones et arbitrarias emendationes receperat, pleraque antiqua canonum ac decretalium documenta a Merlino primum edita fuerint, ea subinde in editiones conciliorum transierunt, ac proinde lectiones eorumdem documentorum minus exacte latius obtinuere. Iuuit non modicum editio collectionis Dionysio-Hadriane, que post Merlinum impressa fuit. At preterquam quod hec editio purum Dionysium non exhibet, permagnique interest scire, quid uulgauerit Dionysius, quidque Dionysio superadditum fuerit, alie plures collectiones in manuscriptis codicibus exstant, que uel ipso Dionysio antiquiores sunt, uel aliam certe a Dionysio originem habent. Unam  ex his produxit Quesnellus: quam nobis hoc tomo integriorem et emendatiorem recudentibus, quantum presidii attulerint aliarum antiquarum collectionum quas reperimus manuscripta exemplaria, ex notationibus in eamdem collectionem palam fiet. Posteriorum etiam collectionum, quarum auctores aliqua ex Dionysio sumpserunt, alia uero aliunde deriuarunt, cognitio non inutilis erit. Immo earum quoque collectionum, que antiquiorum abbreuiationes continent, uel decreta Romanorum pontificum et conciliorum canones in libros ac titulos distributos representant, rationem describere, et originem, si fieri possit, detegere, quantum utilitatis afferat, peritus quisque perspiciet. Ex horum enim omnium complexu cognoscere licebit que exordia et quos progressus habuerit studium iuris canonici; quid ex una collectione traductum fuerit in alias; que fuerint apocryphorum initia; quid interpolatum obrepserit, quid corruptum, quid mutilum; et quandonam documenta in antiquis collectionibus integra in partes discindi ac per materias distribui ceperint: quod usui magis commodum iamdiu receptum obtinuit.

Hinc etsi multum debemus iis qui de uulgatis collectionibus disseruere, plurimum tamen illis obstringimur qui, antiqua tabularia excutientes, ueterum manuscriptarum collectionum notitiam aliquam nobis dederunt. Quamplurium eiusmodi codicum, qui in Cesarea uindebonensi bibliotheca abundant, descriptionem proferre meditabatur Petrus Lambecius, ut ipse testatur libro primo Commentariorum in eamdem bibliothecam, cap. 8, pag. 932. Indicato enim peruetusto eiusdem bibliothece codice collectionis Hispanice, addit: Multo autem prolixius et accuratius de eodem alias uolente Deo, acturus sum in peculiari dissertatione de plus quam ducentis augustissime bibliothece Cesaree antiquis et bone note codicibus mss. partim Grecis, partim Latinis, quorum ope et beneficio historia conciliorum tam generalium quam prouincialium non mediocriter potest locupletari. Idipsum quoad Romana exemplaria in mentem uenerat Emanueli Schelestratio uaticane bibliothece custodi, qui tertio Antiquitatum tomo edere uolebat Opus synodicon de canonibus conciliorum, deque collectionibus canonum, et de pontificum decretis, in cuius appendice uarias collectiones, ex mss. maiori ex parte erutas, sese prolaturum in scheda post eius mortem relicta et prefationi tomi secundi earumdem Antiquitatum inserta receperat. Omnium uero maxime hac in re laborauit Benedictini ordinis decus P. Petrus Coustantius, cuius prefatio in tomum primum Epistolarum Romanorum pontificum locupletissimam priscarum manuscriptarum collectionum, quas reperire potuit, descriptionem exhibet.

Dum uero nos hoc eodem consilio eiusmodi collectionum exempla in bibliothecis delitescentia sollicitius inquireremus, uetustissimos codices nacti sumus, in quibus partim ignote collectiones fuerunt detecte, partim uero peculiares notitie quantum ad collectiones iam uulgatas patuerunt. Hinc uberiorem de collectionibus canonum tum editis, tum ineditis, tractatum lucubrari posse perspeximus, qui huic tomo tertio prestantissimam collectionem aliaque ueteris iuris canonici documenta continenti non incongrue prefigeretur. Totus hic tractatus diuidetur in partes quatuor. Prima aget de Greco canonum codice, et de quibusdam particulis, seu canonibus, qui in eo aliquam difficultatem facessunt. Secunda uersabitur circa antiquiores collectiones Latinas, que uel Dionysio uetustiores sunt, uel a Dionysio non prodeunt: ubi inter cetera canonum Africanorum, qui pluribus difficultatibus inuoluuntur, exacta discussio atque distinctio exhibebitur. Tertia explicabit collectionem Dionysianam, et ceteras que ex Dionysio aliqua documenta recepere, uti sunt Hadriana, Hispanica, et Isidoriana. Quarta disseret de antiquis abbreuiationibus canonum, aliisque collectionibus Latinis, que ius canonicum in libros ac titulos digesserunt.

Hac autem de re dum alter e nobis Rome tecum aliqua diceret, cardinalis eminentissime, totumque consilium nostrum, quod tunc uix conceptum fuerat, tibi aperiret, acriores addidisti stimulos ut perficeretur, eodemque reuerso in patriam ipsi operi auxilium tuum, quod ubi opus esset pollicitus fueras, humanissime prestitisti. Hunc igitur qualemcunque tractatum tibi non ingratum futurum confidentes, ad te dirigendum credidimus, ut precellentis hac in re studii et fauoris tui, nostrique erga te grati animi atque obseruantie perenne testimonium prebeat.





BALLERINIORUM DISQUISITIONES. DE ANTIQUIS COLLECTIONIBUS ET COLLECTORIBUS CANONUM.



PARS PRIMA. DE GRAECIS CANONUM COLLECTIONIBUS.



[u] CAPUT PRIMUM. De Greca canonum apostolorum collectione omnium antiquissima. Quenam fuerit collectio Sabini Macedoniani episcopi Heracleensis. Prima Greci codicis canonum expressa mentio in concilio Chalcedonensi. Codex canonum uniuerse Ecclesie a Christophoro Iustello editus non fuit uetus Grecorum codex, nec uniuerse Ecclesie. De Greca collectione Stephano Ephesiorum episcopo tributa.


 1. Etsi instituti nostri sit de Latinis potissimum  antiquis canonum collectionibus agere, cum tamen Grecarum synodorum uetustissimi canones Latinitate donati in collectiones Latinas traducti fuerint, de Greca eorumdem collectione, ex qua illos Latini interpretes deduxerunt, antea disserendum est. Cum uero preter canones conciliorum Grecorum ad Latinos peruenerint etiam illi canones qui apostolorum nomine circumferuntur, de horum collectione omnium antiquissima, de qua plures late disseruerunt, non quecunque dici possent, sed que omitti non debent, ne quid huic tractatui deesse uideatur, breuius perstringenda sunt. Certum est nullum corpus sine statis legibus regi atque consistere umquam posse. Hinc apostolos regende Ecclesie certas regulas seu canones prefixisse dubitari nequit. Has autem regulas, quas illi uerbo tradiderunt Ecclesiis, subinde scripto fuisse collectas, et canonum apostolorum titulo prenotatas satis credibile est. Neque propterea credimus omnia que in ipsis canonibus continentur apostolis referenda. Solent quippe eiusmodi opera, ut scite animaduertit  P. Coustantius , licet uariis incrementis augeantur, eius nomen in epigraphe retinere quo primum auctore cepta uel constituta fuerunt. Cum uero quidam canones iisdem inserti errores preferant manifestos, qui traditis apostolorum regulis ascribi nequeunt, plurimi ipsis facilem non prebuere consensum Dionysio teste , ac in celebri decreto de libris recipiendis, uel non recipiendis inter apocrypha iure censiti fuere: unde in prefatione collectionis Hispanice scriptum fuit: Canones autem, qui dicuntur apostolorum, seu quia eosdem nec sedes apostolica recipit, nec sancti Patres illis consensum prebuerunt, pro eo quod ab hereticis sub nomine apostolorum compositi dignoscuntur, quamuis in eis quedam inueniantur utilia, auctoritate tamen apostolica eorum gesta constat esse remota, et inter apocrypha deputata. Que utilia sunt, apostolis conuenire queunt.

 2. Mensis Hyperberetei nomen, quod legitur canone 38, hos canones non a Grecis Europeis, nec ab Aegyptiis, qui mensibus alia nomina indiderant, sed ab Orientalibus, qui Syromacedonicis mensium nominibus utebantur, fuisse collectos et scriptos ostendit. Ante Nicenam uero synodum hanc collectionem in iis Orientis regionibus compactam, in quibus rebaptizationis error obtinebat, non improbabiliter statuit Petrus de Marca, libro tertio Concordie, cap. 2. [uI] Pleraque sane que in iisdem canonibus decernuntur cum disciplina ecclesiastica secundi ac tertii seculi congruunt, et nonnullas regulas que ab Orientalibus quarti seculi allegantur in illis canonibus tantum inuenire licebit.

3. De antiquo usu horum canonum, seu huius uetustissime collectionis apud Grecos nemo ambigit. uide Petrum de Marca, loco paulo ante memorato, et Gullielmum Beueregium in codice canonum Ecclesie primitiue illustrato. De usu autem apud Latinos ante Dionysium Exiguum questio uertitur. Sunt enim  qui existimant a Patribus Latinis et a Romanis etiam pontificibus Dionysio antiquioribus canones apostolicos passim allegari regularum ecclesiasticarum nomine, quo etiam ornantur ab eodem Dionysio. Id Quesnellus palam asseruit dissert. 16, § 6. At Latinis usui non fuerunt nisi post uersionem Dionysianam, que prima, immo unica, interpretatio fuit . Anterioris certe uersionis, qua illi canones a Latinis adhiberi potuerint, nullum uspiam indicium est. Quod si quedam regule ab antiquis Latinis scriptoribus indicate cum apostolicis canonibus concordant, nichil refert. Non pauce enim eiusmodi regule, antequam canonum apostolorum titulo inscripte Greca lingua ederentur, ab ipsis apostolis uerbo tradite fuerant, ac uti uerbo tradite ab antiquioribus scriptoribus Latinis laudari potuerunt citius quam Greci illi canones iisdem ante Dionysium  ignoti. Preclare autem in hanc rem monuit Quesnellus, nota 8 in epist. 10 : Quemadmodum, inquit, ipsi apostolici canones ex consuetudinibus regulisque ab apostolis uirisque apostolicis uelut per manum traditis et acceptis conflati fuerant ab Orientalibus, ita certum est complures regulas ecclesiasticas in Romana Ecclesia uiguisse primis temporibus, non aliunde acceptas quam ex consuetudine antiqua et ex traditione sanctorum apostolorum Petri et Pauli. Has porro cum aliquibus canonibus apostolicis conuenire quis miretur, cum una esset omnium apostolorum fides, una plerumque disciplina ex unius magistri schola descendens: Hinc factum est ut quedam constituta pontificum ex ipsis canonibus assumpta esse uideantur, ut loquitur Dionysius Exiguus in prefatione canonum, cum potius ex communis traditionis fonte tam constituta fluerent quam canones apostolici. Quod porro subdit, se non grauate fateri S. Leonem in eadem epistola 10 unum canonem apostolicum respexisse, noluisse tamen apostolicos  canones nuncupare, ne dubiis et nondum receptis canonibus auctoritas inde accederet, coniectura est omnino infirma, immo incredibilis, nisi probetur uersionem aliquam exstitisse ante Dionysium, qua iidem canones noti essent Latinis: quod tamen nondum probatum est, nec, ut credimus, probari unquam poterit. Neque obtrudatur Gelasii decretum de libris recipiendis, uel non recipiendis, quod tametsi editum ante interpretationem Dionysii, canones tamen apostolorum inter apocrypha referens, eos ipsi aliqua ratione cognitos astruit. Nam primo Gelasius hos canones, etsi inter Latinos nondum uulgatos, ita accensere potuit apocryphis, uti in eumdem catalogum retulit alia quedam Grecorum opuscula, que nondum Latine reddita fuerant. Dein satis probabile nobis est hanc eius decreti particulam de canonibus apostolorum in plerisque atque potioribus Gelasiani decreti exemplaribus omissam, ad ea additamenta pertinere que Hormisdam habent auctorem,  uti coniiciemus part. II, c. 11, § 5. Ipsa quidem uerba Dionysii in epist. ad Stephanum episcopum Salonitanum, quibus  quia plurimi consensum non prebuere facilem, hoc ipsum uestram noluimus ignorare sanctitatem, rem Latinis ignotam indicant: ac propterea que sequuntur, quamuis postea quedam constituta pontificum ex ipsis canonibus sumpta esse uideantur, non de Romanis pontificibus aut Latinis episcopis, sed de Grecis intelligenda sunt, quorum constituta quedam in pontificalibus, ut ibidem ait, conuentibus edita, cum apostolicis canonibus conueniunt.

4. Hec Greca eorumdem canonum collectio distincta fuisse uidetur a codice canonum synodalium, qui postea lucubratus fuit: unde hi Grecarum synodorum canones in quibusdam mss. exemplaribus ea continua numerorum serie notabantur que a Nicenis ordiebatur, eo quod apostolorum canones, qui Nicenis premittendi erant, ab iisdem exemplaribus abessent. Hinc etiam Dionysius Exiguus, qui Greco  huius generis codice usus est, apostolicos canones [uII] ex alio codice sumpsit, cum eos Latine redditos sue uersioni prefixit. Quinquaginta tantum apostolicos canones is in suo codice reperit, ac Latinitate donauit. uerum in aliis Grecis exemplaribus, que adhibuerunt Ioannes Scholasticus, et alii posteriores Grecarum collectionum auctores, octoginta quinque censebantur. Hunc autem auctiorem numerum perantiquum fuisse cognoscimus ex concilio CP. anni 394, ubi decernitur non licere in posterum, nec a tribus quidem, nedum a duobus, eum qui reus examinatur deponi, sed maioris synodi et prouincie episcoporum sententia, sicut apostolici definiere canones: que definitio continetur in canone apostolorum 74 . Sed de hac primeua Greca collectione satis: de qua si quis plura desideret, conferat Beueregium loco laudato, ubi tribus libris de iisdem canonibus luculentissimo disserit.

 5. Plura dicenda sunt de alia collectione Greca, eorum scilicet canonum qui a synodis sanciti fuerunt. Hi enim potissimum in collectiones Latinas manarunt, precipuamque portionem constituunt antiqui iuris canonici. Primum Grece collectionis compilatorem Petrus Pitheus, in synopsi historica eorum qui canones collegerunt, profert Sabinum Heraclee in Thracia episcopum, quem Socrates, libro primo, cap. 8, testatur composuisse congestionem eorum que per diuersa concilia sacerdotum ex scripto prolata sunt. At hic Macedoniane secte episcopus non canones catholicorum conciliorum, sed ea documenta collegit que suo ingenio placebant, synodosque presertim ab hereticis habitas sue collectioni inseruit: ac proinde hec de ipso scribit idem Socrates, lib. II, c. 17: Sabinus Macedoniane secte episcopus in collectione synodorum, seu melius, ut notauit ualesius, gestorum synodalium  epistolas Iulii neutiquam intexuit;  tam etsi eam minime pretermiserit quam episcopi Antiochie collecti ad Iulium scripsere. uerum Sabinus ita semper facere consueuit. Nam si que forte synodales epistole rorem consubstantialis aut reticent, aut omnino reiiciunt. eas studiose operi suo inserit; contrarias uero sciens et prudens silentio transilit. Hinc uberius egit de Seleuciensi concilio anni 359, ac de synodis Macedonianis, de Antiochena anni 363, ac de aliis similibus, ut idem Socrates prodidit . E contra Nicenis Patribus adeo detraxit, ut eos ueluti rudes ac illitteratos traduxerit . Hoc ergo Sabini opus inter codices sacrorum canonum de quibus in presentiarum agimus compulandum non est.

6. Quod ad Grecam itaque canonum collectionem, sunt qui existimant ipsam iam inde a concilii Ephesini tempore indicari ea Greca formula , canonum consequentia, que in eadem synodo frequens legitur; eo quod in eiusmodi collectione  omnes diuersorum conciliorum canones describerentur continuata et consequenti numerorum serie, quam Ioannes Scholasticus , ordinem et consequentiam numerorum, in canonum codice exhibitum appellauit. uerum eam formulam in eodem concilio Ephesino alia omnino significatione usurpari ostendemus cap. 6, n. 3. Certiora et manifesta huius Grece collectionis testimonia presto sunt ex concilio Chalcedonensi. In aliquot enim huius actionibus non solum codicis canonum expressa fit mentio, uerum etiam ex huiusmodi codice recitantur aliquot canones, et nonnulli etiam iis numeris distincti, qui continuatam numerorum seriem soli canonum collectioni congruentem demonstrant. Actione quarta: Aetius archidiaconus Constantinopolitane sancte et catholice Ecclesie dixit: Regula est hec CUM ALIIS posita a sanctis Patribus . . . . et ex codice relegit hec: De clericis et monachis qui semetipsos a communione suspendunt. Si presbyter aut diaconus, suum contemnens episcopum, etc. Omnes reuerendissimi episcopi  clamauerunt: Hec iuxta regula, hec regula Patrum.  Est autem canon quintus concilii Antiocheni. In actione de Caroso et Dorotheo designantur canonum numeri. Sancta synodus dixit: Sacri Patrum canones legantur, et commentariis inserantur. Sumptoque libro Aetius archidiaconus et primicerius magne Ecclesie legit: Canon 83: Si quis episcopus, etc. Canon 84: Si quis presbyter aut diaconus, etc.  Sunt duo canones Antiocheni quartus et quintus, qui in codice descripti post canones Nicenos 20, Ancyranos 25, Neocerasienses 14, [uIII] et Gangrenses 20, ex continuata numerorum serie a Nicenis incepta erant canones 83 et 84. Similiter actione undecima duo alii canones Antiocheni 16 et 17, cum numeris 95 et 96, propriis eiusdem codicis recitantur. Stephanus reuerendissimus episcopus Ephesi dixit: Supplico ut canones relegantur . . . . Gloriosissimi iudices dixerunt: Relegantur  hi canones. Leontius reuerendissimus episcopus Magnesie ex codice relegit: Regula 95: Si quis episcopus uacans, etc. , ut in Antiocheno can. 16. Et mox: Idem reuerendissimus Leontius episcopus ex eodem codice legit: Regula 96: Si quis episcopus ordinationem, etc., ut in Antiocheno can. 17. Notandum uidetur hos canones non appellari Antiochenos, sed codicis numero tantum distingui, quod hunc codicem et hanc allegandi methodum iamdiu obtinentem et cunctis exploratam declarat. Sic etiam episcopi prouincie Pisidie in epistola synodica ad Leonem augustum, que inserta est codici encyclio, laudatum Antiochenum canonem quartum ex simili codice numero 83 allegarunt. Eos . . . . extraneos esse a Dei Ecclesia iudicamus, secundum consequentiam regularem, nulla eis uenia, nec spe restitutionis ullo modo remanente, sicut tertia et octogesima regula de talibus aperte decernit, cuius initium est: Si quis episcopus a synodo depositus, etc. . Dionysius Exiguus paulo  dissimilem Grecum codicem canonum habuit, quem cum Latinitate donauit, tum uero exactius descripsit in epistola ad Stephanum Salonitanum sue uersioni prefixa his uerbis: Regulas Nicene synodi et deinceps omnium conciliorum, siue que ante eam, siue que postmodum facta sunt, usque ad synodum centum quinquaginta pontificum, qui apud Constantinopolim conuenerunt, sub ORDINE NUMERORUM, id est A PRIMO CAPITE USQUE AD CENTESIMUM SEXAGESIMUM QUINTUM, SICUT HABETUR IN GRAECA AUCTORITATE digessimus. Grecus itaque codex, quem Dionysius interpretatus est, complectebatur canones Nicenos, Ancyranos, Neocesarienses, Gangrenses, Antiochenos, Laodicenses, et Constantinopolitanos; atque omnes hos canones continuata numerorum serie signalos preferens, numerum producebat usque ad centesimum sexagesimum quintum. Hunc autem codicem paulo dissimilem diximus ab eo qui in Chalcedonensi cum continuatione numerorum lectus fuit, numeri enim apud Dionysium  uno decrescunt. Idem sane Dionysius in epistola prima paschali canonem primum concilii Antiocheni iuxta codicis sui seriem sic allegauit: In sanctis canonibus sub titulo 79, qui primus est Antiocheni concilii, his uerbis inuenitur expressum: Omnes qui ausi fuerint dissoluere, etc. Hic primus canon Antiochenus, qui in ipsius Dionysii codice erat 79, ex computatione numerorum quibus Antiocheni canones in Chalcedonensi concilio allegantur, in exemplo a Patribus Chalcedonensibus adhibito canon erat octogesimus. Num uero omnes antiqui Greci codices hac continua numerorum serie notarentur, ut plerique existimant, discutiemus capite 6, n. 3 et seqq.

7. Christophorus Iustellus codicem canonum Ecclesie uniuerse, quem Parisiis edidit anno 1610, eum ueterem Grecum codicem esse pretulit, qui in synodo Chalcedonensi lectus fuit, quique apud uniuersam tum Orientalem, tum Occidentalem Ecclesiam ante ipsum Chalcedonense concilium auctoritatem obtinuit. Continet hic codex canones synodorum Nicene,  Ancyrane, Neocesariensis, Gangrensis, Antiochene, Laodicensis, Constantinopolitane, Ephesine, et Chalcedonensis continua numerorum serie distributos usque ad numerum 207. Apposuit quidem ille canonibus hos numeros ita, ut numeris in Chalcedonensi indicatis responderent. At nullum codicem antiquum habuit, qui hanc collectionem, uti ab ipso est edita, contineret. Grecum textum sumpsit ex posteriorum Grecarum collectionum libris, siue editis, siue manuscriptis; unde in ipso eius titulo hec leguntur: Christophorus Iustellus primum restituit; ex Grecis codicibus editis et mss. collegit et emendauit. Sed tota collectio, ac numerorum distributio, nulli codici uetusto innixa, ab eius ingenio compacta fuit. Id satis aperte fatetur in epistola ad Iacobum Leschaserium editioni prefixa, ubi postquam scripsit: Omnibus quas reperire potui Grecis Latinisque editis et manu exaratis canonum collectionibus collatis et inter  se comparatis, nullam inueni illa antiquiorem cui iam inde [IX] ab initio titulus fuit, Codex seu Corpus canonum, quam Latinam ex Dionysii Exigui interpretatione etiamnum habemus: addit se, ut hanc pristine luci restitueret, non solum Latinam, sed et Grecam, cogitasse primum Grecum textum ex editione Tilii producere, et ad mss. codices emendare. At cum deprehendisset hanc editionem Tilii continere multa que non erant in antiquiori Greca collectione, qua usus est Dionysius Exiguus, eam tandem huius restitutionis rationem antea incompertam se tenuisse affirmat, quam laudatus Leschaserius indicauerat in Consultatione anni 1607, cuius fragmentum idem Iustellus inseruit. Ratio autem ab hoc indicata eo paucis refertur, ut in codice describantur canones earum synodorum quas Dionysius in suo Greco codice reperit, et eodem ordine ita referantur, continuata nec interrupta numerorum serie, ut numeri in Chalcedonensi designati iisdem canonibus plane congruant. Qui autem hanc methodum in suo codice compingendo secutus  est, nullum profecto exemplum cum hac sua collectione inuenit; sed tum editis, tum mss. Grecis collectionibus in subsidium ascitis, eum quem antiquum et primitiuum uniuerse Ecclesie codicem credidit suo marte composuit atque emendauit. Hinc in notis solos codices Zonare et Balsamonis, ac Tilii editionem lectionum causa laudauit.

8. Neque reponas eumdem Iustellum in prefatione scribere: Stephani episcopi Ephesini exstat canonum collectio nondum edita, que omnino conuenit cum ueteri codice Ecclesie uniuerse, canonesque conciliorum Niceni, Ancyrani, Neocesariensis, Gangrensis, Antiocheni, Laodicensis, et Constantinopolitani eadem serie et ordine exhibet, quibus ipse Ephesinos addidit. Hic Stephanus Ephesiorum episcopus ille esse creditur, qui pseudo-Ephesini concilii et Chalcedonensis tempore uixit. Huic ergo uetustissimo exemplo Iustellianus codex innititur. Cui argumento antequam respondemus, error detegendus est Gullielmi uelli, et  Henrici Iustelli in prefatione ad Bibliothecam iuris canonici Parisiis impressam anno 1661, ubi de codice Ecclesie uniuerse scribunt: Collectis autem fuit paulo post concilium Constantinopolitanum I, sub Theodosio Magno a Stephano quodam Ephesino episcopo, ut preferebat olim uetus Palatine codex, quem uidit Iustellus, ut refert Petrus de Marca archiepiscopus Tolosanus. Hic quidem archiepiscopus, lib. III Concordie, c. 3, n. 4, affirmauit ueterum conciliorum canones 165 in unum corpus collectos episcopi alicuius industria, FORTASSE Stephani Ephesini, ut preferebat uetus codex ms. in bibliotheca Palatina, quemadmodum accepi a uiro fide dignissimo atque integerrimo; et in margine Christophorus Iustellus nominatur. Non absolute, sed suspicatiue loquitur, ut innuit particula fortasse; nec eiusmodi collectionem ad Theodosii Magni etatem euehit. Christophori uero Iustelli uerba, que paulo ante recitauimus, cum manifestum uelli ac Henrici Iustelli errorem, tum uero allucinationem aliquam Petri de Marca in intelligendo ac referendo ipsius  Christophori testimonio apertissime astruunt. Neque enim is Stephanum Ephesinum auctorem prodidit totius collectionis Theodosio Magno imperante; sed solam additionem canonum Ephesinorum, post Ephesinam utique synodum, eidem attribuit; idque ipsum particula forte quasi certus anterioribus uerbis expressit. Cui antiquo codici, inquit, postea adiecti sunt concilii Ephesini III ecumenici octo canones, FORTE a Stephano Ephesino cuius exstat canonum collectio nondum edita, etc., ut supra prosequitur. Ubi autem exstaret hec nondum impressa collectio, in prima editione anni 1610 non prodidit. At in secunda anni 1661 his eius uerbis prelationi insertis exprimitur: Hec uero in bibliotheca Palatina apud heredes Gelharti Ermenhorstii Hamburgi asseruatur, a quibus huc usque nancisci non potuimus. Si hunc codicem nancisci non potuit, eo procul dubio in editione usus non fuit. Cum ipsum codicem fortassis olim uidisset, eum subinde  memoria repetenti idem sue collectioni similis uideri potuit. Ne quid uero dubitationis circa hunc Palatinum codicem supersit, Ioannis Alberti Fabricii uerba hic appendenda sunt ex tomo XI Bibliothece Grece, n. 10, pag. 26: In bibliotheca Cesarea aliquot reperiuntur canonum collectiones adhuc inedite, ut quam Lambecius, III, pag. 66, memorat Stephani Ephesii, que fuit quoque in Palatina cod. 33. canonesque apostolorum conciliique [X] Niceni et Ancyrani complectitur. uide Friderici Sylburgii catalogum manuscriptorum bibliothece Palatine pag. 14, ubi Stephanus ille Ephesinus appellatur episcopus. Fridericus Sylburgius, qui catalogum edidit codicum Palatinorum, aliam in his collectionem non pretulit Stephani Ephesini nomine inscriptam, nisi que non integros conciliorum canones, sed canonum synopsim continebat. He canonum synopses posterioris etatis fuere: et siquidem synopsi laudate canones Ephesini fuere adiecti, id  serius multo post Chalcedonensem synodum factum fuit; ac propterea  si Stephanus Ephesinus huius collectionis seu synopsis auctor credatur, non fuit ille Stephanus episcopus qui Chalcedonensis concilii euo memoratur, sed alius posterior, qui in ms. bibliothece Cesaree episcopi titulo caret.

9. Sed ut redeamus ad codicem canonum quem Christophorus Iustellus edidit, hunc non esse illam ueterem collectionem in Chalcedonensi allegatam, cuius codicem Dionysius Exiguus adhibuisse creditur, nonnulla argumenta plane demonstrant. Grecos quidem uetustiores canonum codices, ex quibus due antiquiores interpretationes Isidoriana et Prisca deducte fuerunt, una cum Nicenis canonibus pretulisse etiam symbolum, nec non subscriptiones, seu catalogum Patrum Nicenorum, eedem uersiones testantur. Preterea una cum canonibus Gangrensibus descriptam in illis mss. fuisse epistolam ipsius concilii, Antiochenos item relatos fuisse cum synodicis litteris et cum episcoporum nominibus, et Constantinopolitanos  non caruisse subscriptionibus episcoporum, non solum ex laudatis uersionibus, sed etiam ex ipso Greco textu liquet. Hec autem omnia Iustelli editio preterit. Etsi uero Dionysiana interpretatio his omnibus pariter caret, infirma tamen est hec Iustelliani Greci codicis defensio, qui dum uniuerse Ecclesie codicem prefert, ad Dionysii uersionem exactus, ab illis uetustioribus Grecis codicibus abest, ex quibus antiquiores ille uersiones sumpte fuerunt. Quid quod neque cum Dionysiana plane concordat? In interpretatione enim Dionysii non minus quam in Isidoriana et Prisca, ac in ipso Greco textu canonibus Ancyranis, Neocesariensibus, atque Gangrensibus annotationes quedam premittuntur, quibus due priores synodi anteriores Nicena, tertia uero synodus posterior traditur. Has in Iustelliano codice frustra requires.

10. Hic porro alia addit, que in antiquo Greco codice non exstabant. Canonibus quatuor synodi Constantinopolitane anni 381 Iustellus tres alios adiecit.  Hi utique non erant in ueteri Greco codice, cum nec in Dionysiana, nec in aliis antiquis uersionibus inueniantur. Certe canon septimus ad eamdem Constantinopolitanam synodum nequaquam pertinet: unde nec apud Ioannem Scholasticum, qui canones quintum et sextum licet addititios recepit, hic septimus legitur. Serius multo hic conditus, nedum adiectus fuit. Quintus autem et sextus canones forte constituti fuerunt in alia Constantinopolitana synodo subsequentis anni 382. Hac uero secunda synodo ob idem nomen urbis et ob temporis propinquitatem cum priori confusa, facili allucinatione alterius canones cum canonibus alterius confusi et copulati fuerunt. Ephesinos canones nulla uersio prefert, sicut nec preferebat Grecus codex Dionysii Exigui. Neque hec synodus proprie simul condidit octo illos canones, quos Iustelli editio exhibet; sed ex diuersis eius actionibus hinc et hinc excerpti fuere. Id posteriori tantum tempore factum fuit. Antiquior, quod  sciamus, Greca collectio, in qua hi Ephesini canones cum ceteris recenserentur, erat in eo codice, quo post medium sextum seculum Ioannes Scholasticus usus est, et exinde illi in posteriores Grecas collectiones transierunt. Idem Iustellus in notis ad hos canones, pag. 91, posteriores fontes indicans ex quibus eosdem hausit, ait: Hi octo concilii Ephesini canones exstant in codice Tilii, et in codicibus mss. Balsamonis et Zonare, et in Actis concilii Ephesini, tom. I Concil. ecum. Rome edit. an. 1608; sex scilicet priores, pag. 499; duo uero posteriores, pag. 492 et 497. Canonibus Chalcedonensibus, qui in ueteri Greco codice, et in eiusdem antiquis uersionibus, ac etiam in Dionysiana sunt tantum 27, Iustellus duos alios addidit, quos soli posteriores Greci codices recepere. Laudatus Ioannes Scholasticus, etsi seculo sexto uixit, solos 27 canones refert. Quis igitur hunc Iustelli codicem, qui alia antiqui [XI] codicis preterit, alia addit, pro ueteri Germano codice canonum  habere potest?

11. Multo autem minus inscribendus erat Codex uniuerse Ecclesie, ac si ante concilium Chalcedonense non tam apud Orientalem quam apud Occidentalem Ecclesiam auctoritatem obtinuisset. Nullos alios canones Romana et Occidentalis Ecclesia per hec tempora receperat, nisi Nicenos et Nicenorum nomine Sardicenses, ut probabimus part. II, c. 1. Quantum Antiochenos canones reprobauerit Innocentius I, epist. 7, ad clerum Constantinopolitanum, quantum item Constantinopolitanis canonibus Greco codici insertis Leo Magnus restiterit, quos suo quoque euo non receptos testatur S. Gregorius, lib. uII, epist. 34, ad Eulogium, omnibus notum est. Quomodo igitur uniuerse, ac proinde etiam Occidentalis et Romane Ecclesie codex affirmari poterat ille a Iustello uulgatus, qui canones tunc repudiatos continet, et Sardicensibus ab ea potissimum susceptis caret? Frustra uero Iustellus sese Leonis ipsius auctoritate fulciri studet, cum pag. 16 indicat eius uerba ex epist. 44  suo et Romane synodi nomine scripta ad imperatorem Theodosium, quibus petiit ut is iuberet generalem synodum celebrari, quam post appellationem a Flauiano interpositam necessario postulari canonum, inquit, Nicee habitorum decreta testantur . . . . . que subter annexa sunt: ubi subter annexorum uoce intelligi par est, ait Iustellus, canones conciliorum qui a Niceno ad Constantinopolitanum numerorum serie in unum collecti, in ueteri codice canonum reperiuntur. Fallitur, et adeo euidenter fallitur, ut Leo his uerbis solos canones Sardicenses respiciat qui in Iustelliano codice desiderantur; unde Sardicensis canon, de appellationibus decernens, huic quidem epistole in uulgato Greco subiicitur. Confer que in hanc rem diximus in admonitione premissa epistole 43, n. 8 et annot. 18, Col. 831, not. c, in epist. 44. P. Coustantius, qui Iustelliani codicis inscriptionem pariter reiicit, in prefatione tom. I Epist. Romanorum pontificium, num. 58, scribit: uidetur ergo melius accuratiusque  inscribi posse Iustelliana collectio: Canonum codex, qualis in Ecclesia Greca medio seculo uI obtinebat. Nimium aduersario concessit. Etenim ex Ioanne Scholastico, qui medio quidem sexto seculo floruit, Sardicenses canones continebat Grecus codex, nec non canones apostolorum qui a Iustelliano excluduntur; et e contra nondum in eum illati erant septimus canon Constantinopolitanus, et duo ultimi Chalcedonenses, qui apud Iustellum leguntur.



CAPUT II. Antiquus canonum codex apud Grecos quinam initio fuerit, et quomodo subinde auctus.

1. Cum numeri quatuor Antiochenis canonibus ascripti in codice canonum, qui lectus fuit in concilio Chalcedonensi, fere congruant cum numeris in suo Greco codice inuentis a Dionysio Exiguo , communis presumptio inualuit Grecum codicem canonum in ea synodo adhibitum similem fuisse codici eiusdem Dionysii, in quo sub numeris, seu titulis, 165 continebantur canones 20 Niceni, 24 Ancyrani, 14 Neocesarienses, Gangrenses 20, Antiocheni 25, Laodiceni 59 et Constantinopolitani 3. Hanc quoque fuisse putant primam Grecam canonum collectionem, que post Constantinopolitanum concilium hoc ordine et numero canonum compacta fuerit. Id uero nobis non ita uidetur certum, ut plerique existimant. Ut autem hac in re ad uetustissimum tempus pertinente lumen aliquod effulgeat, deficientibus Grecis huius eui exemplaribus, ad ueteres interpretationes Latinas anteriores Dionysio que ex antiquissimis Grecis canonum codicibus traducte fuerunt confugiendum est, nec non ad alias peruetustas collectiones Latinas, que ex interpretationibus Dionysiana anterioribus Grecarum synodorum canones deriuarunt.

2. Duas autem horum canonum uersiones habemus  antiquiores Dionysio: Priscam, quam Iustellus uulgauit, nos autem integriorem et emendatiorem hoc [XII] tomo recudemus; et eam que, ab Isidoro recepta ex collectione Hispanica, Isidoriana uocari solet, non quod Isidorum habeat auctorem, sed quia cum Isidori collectione primum edita fuit. Prisca uersio uti a Iustello est typis impressa, hunc ordinem prefert. Canones exhibet Ancyranos 24, Neocesarienses 14, Nicenos 21, quibus ex nostris codicibus addemus totidem Sardicenses apud Iustellum mutilos, Gangrenses 20, Antiochenos 24, Chalcedonenses 27, et quatuor Constantinopolitanos, adiecto sine numero alio canone Chalcedonensi de primatu Ecclesie Constantinopolitane, qui conficiunt canones 165, seu  canones 166. Isidoriana autem uersio omnes canones, etiam Chalcedonenses 27, profert, qui apud Dionysium leguntur. Antique collectiones Latine, quas deinceps singillatim describemus,  non ex una tantum uersione Grecos canones receperunt, sed alios ex Isidoriana, alios ex Prisca.

3. His premissis duo potissimum in uersione prisca animaduersionem merentur. Primo in ea desunt canones Laodiceni. Neque id peculiari defectui eius codicis quem Iustellus inuenit tribuendum est. Desunt enim pariter in duabus uetustissimis collectionibus, que ex aliis antiquissimis manuscriptis prisce interpretationis aliquot alios Grecorum conciliorum canones susceperunt, nimirum in collectione uat. Regine 1997, et in alia que exhibetur in duobus mss. Lucano 88 et Colbertino 784. Auctor alius uetustissime collectionis contente in codicibus Barberino 2888 et uaticano 1342, qui ex eadem prisca uersione profecit, cum in ea non reperisset canones Laodicenos, ipsos ex Isidoriana sumpsit. Hec manifestum nobis efficiunt hos canones ab origine defuisse, non minus in prisca uersione quam in codice Greco ex quo huius uersionis auctor Grecorum canonum Latinam  interpretationem lucubrauit; alias Laodicenos eque ac ceteros Latinitate donasset. Laodiceni ergo canones Grece collectioni non statim ab initio inserti, sed posterius additi fuerunt. Secundo canones Constantinopolitani in eadem prisca uersione post Chalcedonenses recensentur, eodemque ordine describuntur in tribus aliis diuersis et antiquissimis collectionibus manuscriptis paulo ante memoratis, uat. Regine 1997; Lucano-Colbertina et uat. Barberina, que horum conciliorum canones ex prisca uersione recepere. Hoc ergo inuerso ordine canones Constantinopolitani Chalcedonensibus subiiciebantur etiam in eo Greco codice quem eiusdem uersionis auctor adhibuit. Constantinopolitani igitur concilii canones, uti leguntur in prisca, post Chalcedonense adiecti fuere: idque adeo est euidens, ut inter canones eiusdem synodi Constantinopolitane accenseatur etiam canon Chalcedonensis de primatu Ecclesie Constantinopolitane, ac trium legatorum Romani pontificis  subscriptiones iisdem canonibus subiiciantur, que non ad Constantinopolitanam, sed ad Chalcedonensem synodum pertinent, ut ex ipsius prisce uersionis editione huic tomo inserta palam fiet . Cuicunque autem hoc Constantinopolitanorum canonum additamentum tribuendum putes, siue auctori ipsius uersionis, qui, hos canones in sua Greca collectione non inueniens, aliunde traduxerit, siue ipsi Grece canonum collectioni, quam ille adhibuit , semper uerum erit eos ab initio defuisse in collectione Greca; alias in nullo huius collectionis exemplo defuissent, nec post Chalcedonenses fuissent adiiciendi in quopiam ms. Greco, siue in prisca uersione. Hinc fortassis Lucentius apostolice sedis legatus, in concilio Chalcedonensi, actione 16 de Constantinopolitanis canonibus dixit: In synodicis canonibus non habentur , quia scilicet in uulgata collectione et codice canonum deerant. Primeuus  itaque Grecus codex canonum et Laodicenis canonibus, et Constantinopolitanis carebat. Id non modicum confirmat uetustissima Breuiatio canonum, que inuenitur in duobus mss., ueronensi 59 et Lucano 88. Huius enim auctor, qui ex diuersis antiquioribus canonum codicibus excerpta quedam compendio exhibuit, n. 2, abbreuiationem proferens canonum Grecorum, quos continuata numerorum serie distribuit in numeros 91, post relatos canones Nicenos, Sardicenses, Ancyranos, Neocesarienses, et Gangrenses in Antiochenis desinit. Nonne id indicio est eum Latinum codicem ex quo [XIII] abbreuiationes eiusdem numeri secundi fuerunt excerpte a Greco canonum exemplo deriuare, quod ultra Antiochenos canones haudquaquam progrediens, nec Laodicenos, nec Constantinopolitanos preferebat? Si autem in prima collectionis Grece origine defuere Laodiceni et Constantinopolitani canones; non fuit ergo hec collectio ab initio qualem Dionysius Exiguus  in suo codice eum iisdem inuenit ac Latine reddidit.

4. Quod si in uersione Isidoriana, que forsitan antiquior est interpretatione prisca, tum Laodiceni, tum Constantinopolitani canones nunc leguntur; non tamen exinde sequitur eos semper in primo eiusdem uersionis exemplo exstitisse. Suspicamur autem hoc exemplum ab origine utrisque caruisse, eosdemque canones posteriori additamento deputandos. Caruit enim olim profecto hec uersio canonibus Chalcedonensibus, uti colligere licet ex Ferrando, qui cum Grecos canones ex Isidoriana uersione in suum Breuiarium retulit, ut suo loco ostendemus Chalcedonenses non alia de causa preteriuit, nisi quia in suo eiusdem uersionis exemplo eos non inuenit. Idipsum deprehenditur in perantiqua collectione Corbeiensi, que iisdem canonibus Chalcedonensibus caret; eo quod in codice uersionis Isidoriane, unde aliarum synodorum Grecarum canones recepit, illos eiusdem collectionis auctor minime reperit. Eadem de causa auctor  collectionis Quesnelliane hoc tomo recuse, qui omnes alios Grecos canones ex Isidoriano fonte deriuauit, solos Chalcedonenses ex prisca suscepit. Sicut ergo canones Chalcedonenses Isidoriane interpretationi postea adiecti fuerunt, ita et Laodicenos et Constantinopolitanos eidem aliquando posterius accessisse nobis credibile est. Aliud huius rei non leue indicium suppetit ex antiqua collectione Latina que in memoratis codd. Lucano et Colbertino legitur. Huius enim auctor, qui priorum conciliorum canones sumpsit ex Isidoriana uersione, Constantinopolitanos et Chalcedonenses addidit ex prisca, ea ut uidetur de causa, quia istos Isidoriane uersionis exemplum, quod adhibuit, nequaquam proferebat; Laodicenos autem plane omisit, quod hos nec in prisca inuenit, nec in suo Isidoriane uersionis exemplo.

5. Cum porro in hac Latina collectione codicum Lucani et Colbertini Antiocheni quoque canones referantur ex uersione prisca, non uero ex Isidoriana,  ex qua quatuor anteriorum synodorum canones descripti fuere, suspicio exoritur Antiochenos etiam canones in exemplo primeuo interpretationis Isidoriane defuisse; ac propterea auctor laudate collectionis eos in suo Isidoriane uersionis exemplo non inueniens, ex prisca describere coactus fuit. Id si probabile iudicetur, dicendum erit Grecam collectionem ab initio solos canones Nicenos, Ancyranos, Neocesarienses, atque Gangrenses pretulisse, et ex hoc primo Greci codicis exemplo primum Isidoriane uersionis auctorem eosdem tantummodo canones Latinitate donasse, qui in memoratam collectionem Lucano-Colbertinam insimul transiere. Enimuero soli canones eorumdem quatuor conciliorum peculiaribus chronicis annotationibus in omnibus Latinis diuerse originis interpretationibus, et apud ipsum Ioannem Scholasticum, ac in mss. Grecis Tilii ita distinguuntur, ut Ancyrani et Neocesarienses, licet post Nicenos descripti, Nicenis esse anteriores, Gangrenses uero iisdem Nicenis posteriores tradantur. He autem  peculiares annotationes distinctum ueterem harum synodorum et canonum collectorem indicare uidentur, qui si aliorum quoque conciliorum canones collegisset, aliquam similem annotationem non uidetur fuisse omissurus. In hac autem sententia ceterarum synodorum canones, qui post Gangrenses in codice Greco leguntur, posterius additi dicendi sunt. Id sane manifestius fiet, si Gangrenses canones inter annum 362 ac 370 editi fuerint; quod quidem multo probabilius esse probaturi sumus cap. 4, § 1. Si enim primus Grece collectionis auctor Antiochenos canones collegisset cum ceteris, hos procul dubio, uti anteriores, Gangrensibus preposuisset. Ea igitur sola de causa illi istis inueniuntur postpositi, quia non a primo auctore descripti fuerunt in codice canonum, sed posteriori additamento accesserunt.

6. Hic autem coniecturam quoque proferre liceat de primo huius collectionis auctore. Obseruamus tres synodos Ancyranam, Neocesariensem atque Gangrensem  ad diecesim Ponticam pertinuisse. Galatia enim, in qua Ancyra exstitit, non minus quam Pontus in quo Neocesarea, et Paphlagonia in qua [XIu] Gangres, diecesi Ponti ascribitur non solum in notitia a Scipione Maffeio edita, que sub Theodosio I scripta fuit, uerum etiam in notitia dignitatum. Hinc Theodosii lex a Sozomeno allegata Helladio episcopo Cesaree Ponti totam regionem tribuit a Bithynia ad Armeniam usque. Igitur probabile nobis est primum Greci codicis auctorem fuisse aliquem studiosum diecesis Ponti, qui idcirco preter Nicenam generalem synodum ubique celebrem, ex synodis particularibus solos canones trium celebriorum conciliorum sue diecesis presto habuit, atque in codicem retulit. Is autem cum generali concilio Niceno primum locum ob reuerentiam tribuendum crediderit, ne hinc error chronologicus lectoribus fortassis subreperet, eas annotationes ceteris prefixit, quibus Ancyranam et Neocesariensem synodos Nicena anteriores, Gangrensem  uero posteriorem esse quisque intelligeret. Ex hac porro primeua collectione cum plura exempla descripta fuissent , alius subinde forsitan ex diecesi Orientis Antiochenos canones adiecit, quos etsi anteriores Gangrensibus, ne primeui codicis ordinem perturbaret, uel ne totum codicem transcriberet, post Gangrenses descripsit. Hi certe canones in Greco codice canonum continebantur ante seculum u, quippe qui ex eodem, ut uidetur, codice contra S. Ioannem Chrysostomum obiecti fuerunt ab eius inimicis, sicuti et postea ab Orientalibus obtrusi sunt aduersus S. Cyrillum. Inscriptio quidem erronea iisdem canonibus prefixa, in enceniis, de qua dicemus cap. 4, § 2, si in iis Greco codici inserendis apposita fuit, horum canonum additamentum serius factum indicat, cum huius synodi tempus et occasio ignorari facile potuit, Confer que laudato capite disserentur

 7. De canonibus Sardicensibus quid sentiendum sit quantum ad Grecam collectionem, explicabimus cap. 6. Porro in aliquo codice, qui Antiochenorum canonum additamentum receperat, canones Chalcedonenses et Constantinopolitani adiecti fuerunt. Huius generis fuit ille codex, ex quo prisca uersio sumpta fuit. Aliis uero codicibus post Antiochenos ex ordine additi primum canones Laodiceni, dein Constantinopolitani: cuiusmodi fuit Grecus codex, unde Dionysii Exigui interpretatio manauit, cui ipse Chalcedonensium uersionem aliunde subtexuit. In aliis autem mss. exemplaribus et Laodiceni, et Constantinopolitani, et Chalcedonenses canones subinde annexi, quorum interpretatio Isidoriane aliquando accessit. Sub medium seculum uI additi suo loco Ephesini canones in solis Grecis exemplis, qui nunquam inserti fuerunt antiquis interpretationibus Latinis. Hi cum ceteris canonibus inuenti sunt in Grecis codicibus, qui presto fuerunt Ioanni Scholastico, aliisque nonnullis ante ipsum, quorum collectiones in sexaginta titulos  distributas, que desiderantur, in prefatione commemorat. Canones enim hisce collectionibus inserti, ex decem synodis sumpti dicuntur, inter quas sane comprehenditur synodus Ephesina, cuius quidem canones idem Ioannes sue collectioni in quinquaginta titulos distincte inspersit. Canones apostolorum quinquaginta tantum Dionysius in suo Greco codice reperisse uidetur, cum totidem tantum sue Latine uersioni premiserit. At in aliis Grecis exemplaribus a Ioanne Scholastico laudatis amplior eorum numerus inuentus fuit, nimirum usque ad 85.

8. Preterea Greco codici accesserunt canones ex epistolis S. Basilii ad Amphilochium. Idem Ioannes Scholasticus huius rei testis est, quippe qui ordinem canonum in suo saltem codice exhibitum sic in prefatione describit.



ORDO CANONUM.

 Sancti Domini discipuli et apostoli octoginta quinque canones Clementis opera ediderunt. Post hos uero qui deinceps consecuti sunt, prout infra subiectum est.

Sanctorum 318 Patrum Nicee congregatorum, consulatu Paulini et Iuliani clarissimorum, anno ab Alexandro sexcentesimo sexto mensis Desii decimo nono, XIII kal. Iulii canones 20.

Beatorum Patrum Ancyre congregatorum canones 25, qui quidem Nicenis [Xu] canonibus tempore priores, propter auctoritatem uero, seu libertatem generalis synodi posteriores sunt.

Sanctorum Patrum Neocesaree congregatorum canones 14. Ipsa etiam synodus Nicena quidem prior fuit, Ancyrana uero posterior; honoris uero gratia Nicena ipsis preposita est.

Patrum Sardice congregatorum post Nicenos Patres canones 21.

Patrum Gangris congregatorum, a quibus expositi sunt, canones 20.

 Patrum Laodicee Phrygie congregatorum, a quibus expositi sunt, canones 59.

Patrum Constantinopoli congregatorum, a quibus expositi sunt, canones 6.

Patrum Ephesi congregatorum, a quibus expositi sunt, canones 7. In corpore uero operis, tit. 1, allegat etiam octauum.

Patrum Chalcedone congregatorum, a quibus expositi sunt, canones 27.

Exstant etiam S. Basilii canones numero 68, qui scilicet in secunda ac tertia canonica eiusdem epistola continentur, uti ex canonibus ab ipso Ioanne in sua collectione recitatis perspeximus. Hec collectio olim ob erroneam inscriptionem codicis bibliothece regie Parisiensis Theodoreto episcopo Cyrensi tributa fuit. At ex tribus probe note mss. exemplaribus eam Christophorus Iustellus suo auctori restituit; Ioannis enim Scholastici, non autem Theodoreti nomen iidem codices preferunt, quibus addi possunt  alii codices Cesarei memorati a Lambecio, lib. uI Comment. biblioth. Cesar., pag. 55, 56, 61, et lib. uIII, pag. 458. Hinc porro indicata Grece collectionis additamenta non ad Theodoreti, sed ad Ioannis Scholastici etatem pertinent.

9. Alie deinde accessiones Greco codici facte fuerant tempore concilii Trullani, in cuius canone secundo approbantur uti iam recepti in codice canones Carthaginenses Grece redditi ex collectione Dionysii Exigui, uti suo loco probabimus, ac preterea concilium Constantinopolitanum anni 394, et canonice epistole Dionysii, Petri, Athanasii, Timothei, Theophili, ac Cyrilli Alexandrinorum antistitum, item Gregorii Thaumaturgi, Basilii Cesariensis, Gregorii Nysseni, uersus Gregorii Theologi, seu Nazianzeni, et Amphilochii Iconiensis, epistola Gennadii Constantinopolitani, et synodus Carthaginensis S. Cypriani. Additi dein canones conciliorum Trullani et Niceni II, et epistola Tharasii Constantinopolitani ad Hadrianum I Romanum pontificem. Ioannes Tilius ex codice  bibliothece canonicorum S. Hilarii Pictauiensis memoratorum conciliorum canones Grece uulgauit Parisiis an. 1540, alterumque tomum edere cogitabat, quo Grecorum Patrum canonice epistole proferrentur. Hanc uero integram Grecam collectionem legere est in celebri Oxoniensi editione Gullielmi Beueregii anni 1672, cui preterea Zonare et Balsamonis scholia inseruit. Inter mss. Greca exemplaria, que custodiuntur in bibliotheca monachorum S. Basilii de Urbe, duo, signata num. 19 et 20, Grecam collectionem continent scriptam seculo decimo; catalogus enim episcoporum Byzantinorum et patriarcharum Constantinopolitanorum desinit in Triphone, qui, dum iidem codices scribebantur, extremum diem obiit eodem seculo exeunte. In eadem uero collectione, que distinguitur in capitula 40, recentius concilium est Nicenum II. Inter epistolas canonicas desunt Gregorii Theologi, et Amphilochii uersus, ac epistole Gennadii atque Tharasii. At canonibus synodi  Chalcedonensis subduntur due epistole, una S. Flauiani ad Leonem, altera S. Leonis ad Flauianum, que in nostra editione sunt epistole 26 et 28. In ms. Cesareo uindebonensi Grece collectionis, quod memoratur a Lambecio lib. uI Comment., pag. 51, et lib. uIII, pag. 431, eadem Leonis epistola 28 exhibetur. In alia ms. collectione eorumdem monachorum S. Basilii distributa in titulos seu capitula 26, post epistolam Gennadii Constantinopolitani ad metropolitanos de simoniacis, additur alia eiusdem epistola ad Martyrium episcopum Antiochenum de recipiendis hereticis, que item legitur in uno ms. Greco bibliothece Cesaree. Hec potiora et antiquiora additamenta recensenda uisa sunt. Alia posteriora, que in aliis codicibus proferuntur, pretermittimus.



[XuI] CAPUT III. De catalogis Patrum Nicenorum, Ancyranorum, Neocesariensium, atque Gangrensium; num a primeuo Greco codice deriuent.



§ 1. Catalogus Patrum Nicenorum Symbolo subiectus, non solum in primeuo Greco codice canonum inerat, uerum etiam antiquior est ipsa collectione Greca. Prouincie in eo designate sunt iuxta ciuilem dispositionem que Nicene synodi tempore uigebat. Nonnullarum ciuilium prouinciarum diuisiones concilio Niceno posteriores probantur. Phrygia nondum diuisa in duas tempore ipsius synodi Sardicensis. S. Hilarii locus emendatus. Inscriptio Sardicensis synodice apud Theodoretum uitiata. Constituitur tempus synodi Laodicene.

1. Descripto Greco canonum codice nonnullas obseruationes que in eo expendendo menti occurrerunt, nec inutiles uise sunt, exponere libet. Primo  dicendum est  de catalogo Patrum Nicenorum, qui apud quosdam posterioris etatis opus ac exigue auctoritatis habetur. Quatuor diuerse originis uersiones hunc catalogum exhibent: prisca, quam hoc tomo suppletam et emendatam dabimus; alia antiquior, que scilicet, ab Isidoro recepta, Isidoriana uulgo appellatur; tertia antiquissima, que in codicibus collectionum uat. Regine 1997 et Quesnelliane hoc tomo recudende legitur; ac tandem illa que in mss. collectionis Hadriane inserta, a tribus precedentibus omnino diuersa est. Cum porro tres priores uersiones diuerse e Greco fonte canones Grecos deriuarint, hic quoque Nicenorum Patrum catalogus e Greco originem ducit. Ideo enim in his diuersis uersionibus, quarum nulla ab altera pendet, idem catalogus legitur, quia ab harum interpretationum auctoribus in Greco exemplari, seu in Greca collectione canonum, una cum Nicenis canonibus inuentus fuit. Hec autem Greca origo potissimum elucescit ex quarta uersione eiusdem catalogi, qui in mss.  collectionis Hadriane Nicenis canonibus Dionysiane interpretationis adiectus fuit. In his enim codicibus  quedam Grece uoces efferuntur, que dum interpretem in iisdem Latine reddendis minus peritum ostendunt, Grecam catalogi originem patefaciunt. Huiusmodi sunt Alexandrias micreas pro Alexandrie minoris, et nomen prouincie Nesson pro Insularum. Sicut autem Greca collectio ex qua huiusmodi uersiones deriuate fuerunt antiquissima est, ita hic catalogus uetustissimus, ac proinde ex germanis Grecis exemplis non minus quam canones profectus agnoscitur. Hinc alius peruetustus interpres canonum Nicenorum, cuius uersionem ex ms. capituli ueronensis hoc tomo edemus, etsi catalogum episcoporum omittat, eum tamen in Greco quod adhibuit exemplo exstitisse prodit his uerbis: Quorum  nomina cum prouinciis et ciuitatibus in exemplaribus continentur. Neque refert Dionysii uersionem, uti in puris eius codicibus  continetur, hoc catalogo carere; caret enim etiam Symbolo, qui certe Nicenus est, aliisque preterea caret certis aliarum synodorum particulis, que, etsi abessent a Greco Dionysii exemplo, inuente tamen in aliis mss. Grecis, ab aliis interpretibus Latine reddite fuerunt.

2. Hunc autem catalogum, preter quatuor laudatas uersiones, alii quoque ueteres scriptores confirmant. Gelasium Cyzicenum, qui ante Dionysium historiam Nicene synodi scripsit, catalogum Nicenorum Patrum illi plane similem qui cum prisca uersione edetur, in suis Grecis exemplaribus reperisse, manifestum est. Nam post annotationem que in eadem uersione catalogo prefigitur, [XuII] Nicenos Patres recensens , primo loco nominat Osium et Romanos presbyteros, uti primi in eadem aliisque omnibus memoratis uersionibus describuntur: et dein ex reliquis Patribus precipuos episcopos cum sua cuiusque prouincia ita  nominat, ut ipsum catalogum pre oculis habuisse perspiciatur. Hunc eumdem catalogum non obscure etiam indicat S. Hieronymus in dialogo contra Luciferianos scripto in Oriente sub annum 378. Legamus, inquit num. 20, Acta et NOMINA EPISCOPORUM  apud Niceam; et hos, quod supra diximus fuisse receptos, subscripsisse homousion inter ceteros reperiemus . Hic profecto innuit nostrum catalogum, in quo sane ii referuntur, quos ille ex nominibus, seu catalogo, episcoporum a Nicena synodo receptos probauerat. Aliud testimonium maximi habendum addemus ex Socrate, qui lib. I Hist., c. 13, postquam dixit utile futurum describere NOMINA EPISCOPORUM qui Nicee conuenerunt, et cuius quisque prouincie et  ciuitatis episcopus fuerit, incipit ab Osio et Romanis presbyteris, sic: Osius episcopus Cordube Hispanie ita credo, ut superius scriptum est. uitto et uincentius presbyteri urbis Rome. Et prosequitur: Aegypti Alexander episcopus, magne Antiochie Eustathius, Hierosolymorum Macarius, Arpocratio Cynopoleos, et reliqui, quorum nomina in libro Athanasii episcopi Alexandrini, qui synodicus inscribitur, plenissime digesta sunt. Nonnulla hic obseruanda. Primo titulus nomina episcoporum, et horum distributio in prouincias, addito cuique sue ciuitatis nomine, nostro catalogo prorsus conueniunt. Dein prime due subscriptiones iisdem uerbis in eodem catalogo reperiuntur. Post has inchoat Socrates a designatione prouincie Aegypti, uti prima quidem in catalogo legitur. Quoad episcoporum uero nomina preter tres precipuarum sedium antistites, Alexandrinum, Antiochenum, et Hierosolymitanum, quos ille honoris causa suis nominibus laudandos credidit, ex aliis confuse indicatis illa formula et reliqui, solum Arpocrationem  episcopum Cynopoleos appellat. Cum uero Arpocration nec per se, nec ob prestantiam sedis precipuam eiusmodi mentionem exigeret, ea tantum de causa nominatus dici potest, quod Socrates inter ceteros episcopos unum aliquem nuncupaturus, eum primum in suo catalogo inuenit, uti primus sane post Alexandrum Alexandrinum notatur in catalogo uersionum prisce et Isidoriane. Quod si in nulla uersione laudati catalogi hic Arpocration dicitur episcopus Cynopoleos, uti apud Socratem legitur; Cynopoleos uero, seu Cynensis, aut Cyni episcopus in iisdem uersionibus appellatur Adamantius, qui Arpocrationi immediate subiicitur, facilis lapsus Socratis detegitur, qui oculorum transcursu Arpocrationis ciuitatem ex subsequenti episcopo sumpsit. Qua obseruatione multo magis confirmatur eum in Nicenorum Patrum descriptione usum fuisse catalogo omnino simili illis uersionum prisce et Isidoriane, in quibus post Alexandrum Arpocration, ut ibidem  uocatur, Alphocratensis, et post hunc Adamantius Cynensis, id est Cynopoleos, similiter notabantur. Quod si eumdem catalogum cum iisdem episcoporum, prouinciarum ac ciuitatum nominibus Socrates inuenit apud Athanasium in libro synodico, qui intercidit; quis hinc non perspiciat quantum confirmetur catalogus tanti episcopi, qui in Niceno concilio interfuerat, auctoritate probatus?

3. Episcoporum quidem, qui in synodis sederunt, nomina colligere ac distribuere per prouincias prisca illa etate non insuetum patet etiam ex concilio I Arelatensi, ex quo habemus non subscriptiones ipsas, sed episcoporum per prouincias distributorum catalogum Niceno plane similem, cuius antiquitatem luculenter uindicauimus in obseruationibus ad dissertationem quintam Quesnelli, part. II, c. 3, n. 14. Simile quidpiam accidit etiam concilio Chalcedonensi, nisi quod non solum habemus catalogum Patrum eiusdem concilii, qui per prouincias similiter diuiduntur, ut uidere est in mss. collectionis  Hadriane, et exinde tom. Iu Conciliorum nouissime editionis uenete, col. 1710, uerum etiam ipsas subscriptiones eorumdem Patrum habemus, quibuscum idem catalogus ex Greco originali sumptus maxime concinit. Sicut autem hi duo catalogi Patrum Arelatensium atque Chalcedonensium ex ipsis documentis seu gestis synodorum Arelatensis I atque Chalcedonensis excerpti [XuIII] noscuntur, ita pariter Nicenorum Patrum catalogus ex huius synodi monumentis, uel certe ex perspecta eorumdem Patrum notitia ab Athanasio, uel ab alio ceuo auctore sumptus dici debet.

4. Alia animaduersio huius catalogi antiquitatem auctoritatemque multo magis constituet. Obseruantes enim prouincias, que in eo designantur, easdemque  conferentes cum prouinciis que in Philippopolitane seu pseudo-Sardicensis synodice inscriptione leguntur, deprehendimus tum in eo catalogo, tum in hac inscriptione similem prouinciarum dispositionem indicari, ita ut utrobique earum prouinciarum nomina desint, que posteriori euo institute fuerunt. Utrobique enim omittuntur, ex. gr., Euphratesia, et Osrene; ac in Niceno catalogo harum prouinciarum episcopi ei prouincie ascribuntur, ad quas ante diuisionem pertinebant: quod ipsum similiter legeremus in pseudo-Sardicensis subscriptionibus, si in his nominarentur prouincie que in synodice inscriptione leguntur. Id quidem antiquam ciuilem dispositionem prouinciarum respicere que Niceni concilii tempore uigebat, palam fit ex Antiochena synodo, que ex iisdem fere Patribus Nicenis constabat, et anno 332 habita fuit, uti probabimus capite sequenti, § 2. In hac synodo conuenerunt episcopi ex omnibus prouinciis Orientis, qui Antiochene Ecclesie suberant. Licet autem in ea interfuerint episcopi qui ex posteriori  diuisione ad Osrenem et Euphratesiam spectabant, in inscriptione tamen Greca synodice inter prouincias singillatim recensitas nec Osrena nec Euphratesia legitur. Quid ita? Nempe quia nondum he prouincie ciuili dispositione constitute et diuise fuerant; sed altera in Mesopotamia, altera in Syria comprehendebatur. Sicut autem Nicenorum Patrum catalogus ob omissas has duas prouincias Osrene et Euphratesie ueterem diuisionem Orientis Constantini euo obstinentem refert, ita et in aliis prouinciis eamdem dispositionem Niceni concilii tempori congruentem exhibet, quod antiquitatis eius euidentissimum argumentum est.

5. Quod si opponas inter prouincias in pseudo-Sardicensis synodice inscriptione nominatas censeri duplicem Phrygiam, et Hellespontum, quas tamen laudatus catalogus ignorat, duo reponemus. Primo ex dispositione prouinciarum que indicatur in posterioris etatis documento, minus recte in suspicionem  adducitur documentum anterioris temporis in quo eadem dispositio non inueniatur. Cursu enim temporis, quarto presertim seculo, noue prouincie subinde dissecte, nouaque dispositio inducta fuit. In ipsa epigraphe pseudosynodice memorate non legitur prouincia Osrene, tametsi eidem conciliabulo subscripserit Bassus a Car, id est episcopus Care, quam notitie in Osrene collocant. Hanc autem Osrenem iam diuisam prodit Expositio totius mundi et gentium a Iacobo Gotofredo Grece et Latine edita, atque a Schelestratio recusa tom. II Antiquit. Eccles. pag. 625, que imperantibus Constantini filiis exarata fuit. Nunquid propterea quispiam repudiabit certissimum pseudo-Sardicensis documentum, in quo Osrene omittitur; an uero hinc potius colliget laudatam Expositionem totius mundi post hanc pseudo-synodum fuisse lucubratam, ac Osrenem post huius conciliabuli tempus dissectam fuisse a Mesopotamia, que antea Osrenem in se continebat? Idipsum igitur  dicendum de Hellesponto. Si hec prouincia ex epigraphe pseudo-Sardicensi tempore huius conciliabuli iam diuisa cognoscitur, ex nostro catalogo euincitur eam in Asia fuisse comprehensam tempore concilii Niceni, ita ut eius diuisio ab Asia post Nicenam et ante pseudo-Sardicensem synodum astruenda sit. Secundo, quantum ad Phrygiam, hec quidem duplex nominatur in uulgata inscriptione fidei eiusdem synodi pseudo-Sardicensis apud S. Hilarium in libro de Synodis. At errorem in uulgato textu latere nobis certum est. In ms. enim antiquissimo ueronensis capituli 55 eadem inscriptio, et fides eadem, que apud S. Hilarium legitur, ex alia uetustissima uersione affertur, ac in ea unius tantum Phrygie nomen occurrit. Immo idem Hilarius in fragmento tertio, ubi totam eiusdem pseudosynodi epistolam cum fide seu fidei formula describit, in inscriptione ipsius synodice unicam Phrygiam notat. Hinc ergo interpolatus agnoscitur textus libri de synodis; cumque  P. Coustantius in notis ad eumdem librum moneat aliquot probe note codices habere Asie, Phrygiis, sine uoce duabus; pro Phrygiis corrigendum est Phrygia. [XIX] Unica sane Phrygia nominatur etiam in laudata Expositione totius mundi, quam post ipsum concilium Sardicense lucubratam ostendimus: ex quo eamdem Phrygiam post hoc opusculum, et ante synodum Constantinopolitanam anni 381, in qua due Phrygie leguntur, in duas diuisam perspicimus. Ex his uero patet errorem quoque irrepsisse in inscriptionem epistole uere synodi Sardicensis a Theodoreto inserte libro II Hist., cap. 6, ubi due Phrygie distinguuntur, cum una fuerit. Neque solum in duabus Phrygiis erratum est. Error enim adhuc inesset, si una tantum Phrygia eidem inscriptioni inserta fuisset. Immo aliquot etiam alie prouincie Asia, Caria, Bithynia, Hellespontus, Pisidia, Cappadocia, Pontus, Cilicia, Pamphilia, Lydia, insule Cyclades et Galatia in ipsa inscriptione apud eumdem Theodoretum dorctum perperam censentur, que in laudato codice  ueronensi iure omittuntur, sicut etiam desunt in epigraphe alterius Sardicensis epistole ad Ecclesiam Alexandrinam apud S. Athanasium, apologia 2. Iure, inquam, in eo codice omittuntur; harum enim prouinciarum episcopi una cum illis Phrygie, non ad Sardicensem, sed ad pseudo-Sardicensem conuentum pertinuerunt, et exinde fortassis in inscriptionem epistole Sardicensis apud Theodoretum irrepsere. Enimuero dum S. Athanasius initio Apologie 2 sex et triginta prouincias nominat, quarum episcopi sibi suffragati sunt in conciliis Alexandrino, Romano, et Sardicensi, nullam ex memoratis prouinciis ad pseudo-Sardicensem pertinentibus nominat.

6. Si porro ex hactenus disputatis Nicenorum Patrum catalogus ueterem illam prouinciarum dispositionem prefert, que Niceno tempore uigebat, quis eum ex ipsis eius synodi gestis, seu ex certis eiusdem notitiis accuratissime excerptum non agnoscat? Si enim posterius sine prisco aliquo documento fuisset  digestus, posteriorum quoque temporum diuisionem auctor fuisset secutus, uel saltem eam uetustam dispositionem, quam non nosset, accurate non potuisset exprimere. Sicuti uero catalogus Patrum synodi Constantinopolitane anni 381, in quo et Osrenes, et due Phrygie, et Lycaonia, et Euphratesia, alieque noue prouincie distinguuntur, eam prouinciarum dispositionem que tum obtinebat representans, uel eodem tempore lucubratus, uel ex ipsis eorumdem Patrum subscriptionibus, quibuscum concinit, expressus iure creditur; ita idipsum sentiendum est de catalogo Patrum Nicenorum, qui dispositionem prouinciarum Niceni concilii euo uigentem refert.

7. Nunc quibusdam difficultatibus satisfaciendum, que Tillemontium mouerunt. Harum precipue ad duplex caput reuocantur: 1o quia in nostro catalogo non recensentur 318 Patres, quot Nicenos fuisse plures antiqui testes tradunt; ac in eo profecto desunt aliquot episcopi, qui ex aliis documentis Nicene synodo certissime interfuerunt; 2o quia e contra nonnulli  in eodem designantur, qui a Nicenis Patribus expungendi uidentur. Addit duo alia leuiora, nimirum Narcissum Neroniadis, et Narcissum Irenopolis, ueluti distinctos Cilicie episcopos nominari, cum Neronias et Irenopolis una eademque ciuitas fuerit; et Ancyranum episcopum in uulgatis appellari Pancratium, cum eum omnes scriptores Marcellum uocent.

8. Hec autem omnia ne antiquitati nostri catalogi iam satis probate aliquid preiudicii afferant, aliud in primis exemplum proponimus. De antiquitate et auctoritate subscriptionum pseudosynodi Sardicensis, que a S. Hilario producuntur, nemo dubitare potest. Nihilo tamen minus eedem fere difficultates in iisdem ab ipso Tillemontio indicantur not. 52 in Athanasium. Quidam enim episcopi ibidem certo omissi, uti plures apud eumdem Hilarium omissos uidebimus in subscriptionibus uere synodi Sardicensis. Duo preterea Troadis episcopi in illis recensiti sunt, cum  nonnisi unam tantum Troadem omnes geographi nouerint. Chalcedonensis episcopus Thelaphius scribitur, cum appellaretur Maris. Si autem hec efficere quidem possunt ut huiusmodi subscriptiones non integras et alicubi mendosas credamus, non uero ut earum antiquitatem, quam S. Hilarius satis tuetur, et originem ex ipsius pseudosynodi Actis negemus; cur difficultates non absimiles idem iudicium non obtinebunt quantum ad catalogum Patrum Nicenorum, quem sub ipsum eiusdem synodi tempus compactum ostendimus?

9. Quidam defectus scribarum oscitantie referendi sunt. Cum Narcissi urbs [XX] prius Neronias, dein Irenopolis uocaretur, facile fuit hoc postremum nomen posterius inductum margini affigere, et ex margine in textum induci, ita ut ex uno duplex episcopus crederetur. Confer que in hanc rem animaduertemus capite primo sequentis collectionis, col. 35, in notis. Pancratii, uel Pancarii nomen Ancyrano episcopo tribuunt codices collectio num uat. Regine  1997 et Quesnelliane hoc tomo edende, qui ex uno fonte prodeunt. Corriguntur autem a ceteris uersionum prisce et Isidoriane ex alio fonte manantibus, in quibus Marcellus signatur. uide ibidem, col. 37, in notis. Hic quoque in Pancratii lectione antiqui alicuius librarii lapsus, qui in alios codices transiit, manifestus est. Nihil in uetustis libris frequentius deprehenditur, ut ne idcirco de suppositione operis suspicio esse queat.

10. Minor Patrum numerus, et Patrum nonnullorum omissio facilius in catalogo Nicenorum, quam in subscriptionibus Sardicensium, aut pseudosardicensium, incidere potuerunt. Niceni enim Patres 318, etsi omnes subscripsisse symbolo probabilissimum nobis sit, cum tamen hic subscriptionum numerus nimium procederet, ex originali eiusdem Symboli qui singulas subscriptiones autographas continebat, plura exempla uidentur excerpta cum duabus solis Osii et legatorum Romane Ecclesie subscriptionibus, que  post Symbolum nobis conseruate fuerunt. Ceterorum autem episcoporum nomina breuitatis ergo pretermissa sunt. Horum tantum catalogum quispiam in ipsa synodo, uel paulo post contexuit, qui autographum ipsius synodi cum subscriptionibus 318 pre oculis non habuit, nec omnes Patres ex eiusdem autographi subscriptionibus cognoscere potuit. Ita quidem etiam Eusebius, licet unus e Nicenis Patribus, horum tamen numerum 318 exploratum non habuit, quippe in Constantini uita, lib. III, c. 8, eos fuisse tradit supra ducentos et quinquaginta. Similiter S. Eustathius Antiochenus, qui in Nicena synodo interfuit, in fragmento apud Theodoretum, lib. I, c. 8, ait: Cum ob eas res maxima synodus Niceam conuenisset, ducentis circiter ac septuaginta episcopis in unum collectis; neque enim numerum certo referre possum ob ingentem conuentus illius multitudinem, quippe cum nec in eo inuestigando curiosus fuerim. Si plura exemplaria Symboli cum omnibus et singulis subscriptionibus  318 edita fuissent, hos Patres Nicenorum episcoporum numerus non potuisset latere, nec in eo inuestigando laborandum fuisset. Quam autem operam curiosiorem ponere noluit S. Eustathius, eam sibi sumpsit catalogi auctor; qui cum eum contexuerit non ex subscriptionibus integris Symboli, nec ex plenioribus synodi Actis, que scripta non fuisse post ualesium et Pagium satis probauit Ioannes Albertus Fabricius, tom. II Bibliothece Grece, lib. uI, c. 4, pag. 356, sed ex recenti memoria rerum gestarum, ac ex aliis synodi documentis, que non omnia semper nomina ita necessario exhiberent, ut in Symboli subscriptionibus descripta fuisse credimus, nichil mirum si aliquot Patrum nomina preteriuit. Forte auctor aliquo Nicene synodi documento usus est, cui pauciores subscripserant, quam Symbolo, ut uidemus accidisse in synodica Sardicensi ad Ecclesias Mareotidis hoc tomo impressa , que non omnes episcopos subsignatos refert; quia, uti  testatur Athanasius in epistola ad easdem Ecclesias, non omnes scribere episcopi occurrerunt .

11. Ex his autem purgato defectu numeri episcoporum, difficilior esset defensio, si in catalogo quidam recenserentur qui inter Nicenos Patres non exstiterint. Duos Tillemontius notauit, Zenonem Tyrium ac Theodorum Tarsensem. Zenonem Nicene synodi tempore a Tyrio episcopatu expungendum censet, ut Paulinum substituat. Sed Epiphanius, heresi 69, cap. 4, sex episcopos recensens, ad quos S. Alexander antistes Alexandrinus paulo ante Nicenam synodum scripsit, inter hos Zenonem Tyrium nominat, quem solum non fuisse episcopum inuerisimillimum est, cum presertim ex ipso contextu ea epistola ad episcopos directa noscatur. Hic autem Zeno, licet post quinque episcopos postremo loco nominetur, speciali tamen titulo , id est, principalis, commendatur, eo quod inter omnes prestaret; episcopus enim Tyri erat protothronus, seu post Antiochenum primus episcopus totius diecesis Orientis.  Sicut ergo alii quinque episcopi ab eodem Epiphanio appellati, Nicene synodo ceui, in nostro catalogo iure notantur, ita etiam Zeno Tyrius. [XXI] Duo autem Paulini Tyrii si distinguantur, alter Zenone anterior, posterior alter, tota difficultas a Tillemontio ingesta in S. Eustathii uitam disiicietur. Quantum ad Theodorum Tarsensem, Suide, seu potius Philostorgii auctoritati nixus, opponit idem Tillemontius eum serius multo fuisse episcopum ordinatum. Sed preterquam quod scriptore fulcitur in aliis nonnullis erranti, qui nostro catalogo certo certius posterior est, si Theodorus a Philostorgio memoratus serius fuit episcopus Tarsi, alium antiquiorem Theodorum Niceno concilio ceuum astruere oporteret, ut uetustius nostri catalogi testimonium efflagitat. Monendum tamen est hunc Theodorum Tarsensem omitti in eodem catalogo qui Isidoriane uersioni subnectitur in antiquissimo ms. Capituli ueronensis 58. Addit Tillemontius Macedonium Mopsuestenum celebrem  Eusebianorum fautorem, quem inter Nicenos nemo eorum recensuit qui alios Nicene synodi Patres Ario fauentes nominarunt. uerum hoc argumentum mere negatiuum nichil conficere potest. Macedonius in pseudo-Sardicensi synodica uocatus confessor a Mopso antiquus episcopus uidetur, qui persecutionis tempore fidem confessus fuerat, et idcirco Nicene synodo interesse potuit. Forte uero is in hac synodo ad Eusebianorum partes nondum accesserat, uel ita remisse eis fauit, ut inter celebres eorum principes nominandus non fuerit. Maiorem difficultatem parit Secundus Ptolemaidis. Is enim una cum Theona Marmaricensi damnatus ac in exsilium pulsus, eo quod Symbolum subsignare noluit, haud accensendus fuit illis Patribus qui Symbolo subscripsere. At nostrum catalogum non ex subscriptionibus Symboli, sed aliunde sumptum monuimus. Num titulus NOMINA EPISCOPORUM, qui eidem catalogo prefixus fuit, eorum qui Nicee interfuerunt, an uero eorum qui subscripserunt, nomina  ex auctoris mente exhibeat, incertum est. Cum autem Secundus Ptolemaidis certe adfuerit Niceno concilio, in primo sensu catalogo inseri potuit. Quod si in eum catalogum, utpote duabus primis subscriptionibus subiectum, soli referendi erant qui Symbolum signauerant, Secundus Ptolemaidis ipsi insertus fuit allucinatione aliqua simili qua in gestis synodi Chalcedonensis inter Patres actionis 15, nec non in actione 16, a nobis edita recensetur Stephanus Ephesinus, qui in antecedenti actione 12 depositus, in posterioribus actionibus Patrum locum certissime non obtinuit. Alios lapsus in nominibus huius synodi animaduertimus in notis ad eamdem actionem 16 , ac dein notis 4, 5, 6 et 7 . Si autem in ipsa gesta synodorum huiusmodi lapsus irrepere queunt, quis miretur, si Secundus Ptolemaidis nostro catalogo insertus fuit? Etsi ergo nonnulla menda, defectus nonnulli in hoc catalogo notari possint, nichil tamen ex his ad eam  antiquitatem excludendam confert, quam superius demonstrasse nobis uidemur, quamque alie similes difficultates non adimunt aliis catalogis, uel subscriptionibus Sardicensis aut pseudo-Sardicensis synodi, que apud S. Hilarium leguntur.

12. Quoniam uero Orientalium prouinciarum dispositionem que notatur in Nicenorum Patrum catalogo hoc paragrapho uindicauimus, liceat ex constitutis quasi corollarium adiicere, quo Laodicene synodi tempus magna apud eruditos controuersia quesitum certiori quam antea argumento constituatur. Hec synodus apud Laodiciam Phrygie Pacatiane habita, tum in Greco, tum in omnibus antiquis interpretationibus traditur. Cum uero in dispositione ciuili que Sardicensis synodi tempore uigebat unica tantum Phrygia nominetur, ut antea probauimus, Phrygie Pacatiane nomen quod post eiusdem Phrygie diuisionem in duas, id est in Salutarem et Pacatianam, inductum fuit, post Sardicense concilium  astruendum est. Perperam igitur quidam Laodicenam synodum Sardicensi anteriorem putarunt. Cum porro in Grecis exemplaribus, ac in uersionibus Isidoriana et Dionysiana, Laodiceni canones ante Constantinopolitanos describantur, synodum Laodicenam inter Sardicense et Constantinopolitanum concilia, id est inter an. 347 ac 381, cui tempori maxime conuenit, celebratam dubitare non licet.



[XXII] § 2. Catalogi Patrum Ancyranorum ac Neocesariensium, qui, cum ciuitatum ac prouinciarum nominibus in uulgatis conciliorum exhibentur, a Greco canonum codice alieni et supposititii demonstrantur.

13. Episcoporum Nicenorum catalogum cum ciuitatum ac prouinciarum nominibus digestum idcirco uindicauimus, quia et in Greco textu a primo codicis auctore insertus fuit ex antiquiori aliquo exemplo sub tempus eiusdem synodi exarato, et cum dispositione prouinciarum eiusdem temporis concinit. Alia uero est ratio de episcoporum catalogis, qui cum  urbium ac prouinciarum nominibus post canones Ancyranos et Neocesarienses in uulgatis conciliorum proferuntur . Hos enim nichili faciendos credimus, tum quia nec in originali Greco codice inueniuntur, nec in uersionibus antiquis, tum quia dispositionem ciuilem prouinciarum que cuiusque synodi tempore obtinebat nequaquam referunt. Ex tribus antiquis interpretationibus Latinis due tantum, Isidoriana et prisca, in canonibus Ancyranis sola episcoporum et ciuitatum nomina ad nos transmisere, in Neocesariensibus uero mera episcoporum nomina. Dionysius in utrisque hec ipsa nomina episcoporum ignorat, ut ex duobus mss., uaticano 5845 et uat. Palat. 577, purum Dionysium continentibus didicimus. Hadriane autem collectionis exemplaria, que Dionysianam uersionem eorumdem canonum receperunt, huic uersioni episcoporum et ciuitatum nomina in Ancyranis, sola uero nomina episcoporum in Neocesariensibus  addidere ex alia interpretatione, que nec cum Isidoriane, nec cum prisce ordine concordat, ut uidere est tom. I Conciliorum uenete edit., col. 1499, not. 1, et 1515, not. 1, ubi he due episcoporum series Dionysio perperam tribuuntur. Igitur prouinciarum designatio, que in uulgatis horum synodorum catalogis legitur col. 1505 d, et 1518 c, nulla autem uersione antiqua aut originali Greco fulcitur, posteriori additamento referenda est.

14. Multo autem euidentius posteriorem suppositionem demonstrant ipsa prouinciarum nomina. Hec non eam dipositionem exprimunt que earum synodorum tempori congruebat, sed aliam que postea inducta fuit. Non solum enim nominatur Phrygia Pacatiana, quam post Sardicensem synodum institutam probauimus; sed preferuntur etiam Cilicie I et II, Galatia I, Cappadocia I, que multo post diuise fuerunt. Nihil luculentius ad posterius commentum astruendum desiderari potest.



CAPUT Iu. De notationibus chronicis, quibus Ancyrani et Neocesarienses canones dicuntur anteriores synodo Nicena, Gangrenses uero posteriores; et de uera epocha canonum Antiochenorum, ac de synodo in qua conditi fuerunt.



§ 1. Notationes chronice in collectionibus prefixe canonibus Ancyranis, Neocesariensibus atque Gangrensibus, a primeuo Greco codice dimanant. Expungitur sententia qua Gangrensis synodus Nicena anterior traditur, eiusque tempus constituitur. Num anteriorum synodorum canones lecti et confirmati fuerint in Nicena.

1. Chronice notationes que canonibus Ancyranis, Neocesariensibus atque Gangrensibus prefiguntur, apud nonnullos in suspicionem uenerunt Gangrensis concilii causa. Etsi enim Gangrenses regule post Nicenam synodum exposite in notatione tradantur  , hanc tamen notationem P. Coustantius posthabendam credidit cuidam prefatiuncule seu interlocutioni Osii descripte in uetustissimo ms. Corbeiensi circa uigilii tempus exarato, in qua [XXIII] iidem canones non minus quam Ancyrani et Neocesarienses in Nicena synodo lecti et confirmati, ac proinde Nicenis anteriores dicuntur. Ibi enim post titulum, Incipiunt constitutiones canonum Anquiritanorum, hec Osii interlocutio describitur: Osius episcopus dixit: Quoniam multa pretermissa  sunt, que ad robur ecclesiasticum pertinent, que iam priori synodo Anquiritana, Cesariensi, Graniensi  constituta sunt, et nunc pre manibus habentur, precipiat beatitudo uestra, ut lectione pandantur, quo omnes acta modo innotescant , que a prioribus nostris acta sunt recitentur. Et recitata sunt. Subiiciuntur autem canones Anquiritani, Cesarienses, atque Gangrenses, ac tandem Niceni: quod indicare putat idem P. Coustantius  premissam interlocutionem Osii, licet titulo canonum Anquiritanorum subiectam, ad Nicenam synodum pertinere, cuius Patres memorata anteriorum synodorum decreta relegi et confirmari uoluerint, antequam suos ipsi canones conderent. Hec ergo sententia, que Gangrensem synodum Nicena anteriorem astruit, huic uni interlocutioni Osii nititur, quam ille ex unico codice Corbeiensi excerpsit.

2. At hec interlocutio nonnulla prefert manifeste suppositionis indicia. Habemus aliquot diuersas antiquissimas uersiones canonum Nicenorum, quas in mss. uat. Regine 1997 et capituli ueronensis 55 inuenimus. Habemus preterea tres alias uersiones omnium Grecorum canonum, Isidorianam, priscam et Dionysianam, que ex Grecis uetustis exemplaribus traducte fuerunt. Habemus etiam eorumdem canonum Grecos codices partim editos, partim ineditos. Nullibi autem ea interlocutio exhibetur. Adde quod Corbeiensis codex Nicenos canones profert ex  interpretatione Dionysii Exigui, uti explorate nos docuit uersio canonis octaui Niceni ab eodem Coustantio descripta in admonitione ad epist. 17 Innocentii, pag. 826. Anquiritanos autem, Cesarienses et Gangrenses canones ex antiqua Isidoriana uersione producit. Porro ea Osii interlocutio nec in Dionysiana interpretatione legitur, nec in Isidoriana, nec in ulla ex iis collectionibus que ex alterutra uersione eosdem canones deriuarunt: immo in iisdem contraria prorsus annotatio continetur, de qua mox dicemus. Hinc ergo ea interlocutio ab iisdem uersionibus aliena Corbeiensi exemplo intrusa perspicitur. Accedit eam inseri post titulum, Incipiunt constitutiones canonum Anquiritanorum; perinde ac si non ad Nicenam, sed ad Anquiritanam synodum spectet, ubi pro Anquirit. corrigendum esse Nicen. P. Coustantius suspicatur, ex hypothesi quod hec interlocutio ad Nicenum concilium pertinere debeat, in quo Osius interfuit, non uero ad Anquiritanum, in quo  non interfuit. At hic ipse inscriptionis error eam interlocutionem multo magis suspectam reddit, ipsamque hypothesim imbecilli admodum fundamento innixam ostendit. Stephanus Baluzius ante P. Coustantium hanc interlocutionem in eodem ms. Corbeiensi nactus, nichil de Niceno concilio suspicatus est. Eam ad Eliberitanam synodum pertinere censuit, in qua Osius adfuit: sed nulla pariter probabilitate hanc suam coniecturam constituit. Neque uero Coustantii sententiam uindicant uerba Andree Rhodii in concilio Florentino descripta, act. 2, Ferrarie habita, sed potius impugnant. Ante primam synodum , inquit, multe alie synodi celebrate sunt, Antiochie aduersus Paulum Samosatenum, Ancyre contra eos qui non suscipiebant accedentes ad fidem, quod Christum abnegassent per tormenta, et Neocesaree tertia; quas omnes synodos recepit synodus Nicena. Etsi enim hic ualde recentior episcopus, qui in re antiqua non est idoneus testis, crediderit synodos Nicena anteriores a Nicenis Patribus fuisse  receptas, non tamen anteriorem tradidit Gangrensem, sed tres alias que uere precesserant.

3. Hac igitur Osii interlocutione seposita, maior fides habenda est notationi chronice, qua Gangrensis synodus Nicena posterior agnoscitur. Neque hec annotatio posterioris alicuius Latini librarii additamento tribuenda est. Cum enim hec, non minus quam alie due canonibus Ancyranis atque Neocesariensibus prefixe, eodem sensu, licet aliis atque aliis uerbis. Latine reddita in inueniatur in tribus antiquis diuerse originis interpretationibus, Isidoriana, prisca et Dionysiana, eam a primigenio Greco canonum codice proficisci, ac in ipso a tribus illis interpretibus fuisse inuentam dubitari nequit. In Grecis [XXIu] quidem qui supersunt codicibus canonum ea annotatio adhuc legitur, que sane non e Latinis exemplaribus in Grecum traducta, sed ex antiquioribus Grecis mss. sumpta cognoscitur. Quis his omnibus et Latinis et Grecis exemplis preferendum  existimet unum Corbeiensem Latinum codicem, et interlocutionem Osii in eo descriptam, que aliquot suppositionis indiciis nutat? Neque uero collectionis Corbeiensis antiquitatem cum P. Coustantio obtrudas. Cum enim in ea, ut paulo ante monuimus, Niceni canones ex Dionysiana uersione producantur, hec Corbeiensis collectio posterior est utique ipsa uersione Dionysii, nedum Isidoriana et Prisca, ac multo magis originali codice Greco, ex quo ea annotatio in easdem uersiones manauit; nec ulla ratio esse potest ob quam his omnibus anterioribus testibus eam notationem probantibus Corbeiensis posterior collectio anteferenda sit. Immo uero interlocutio Osii, que hac sola collectione fulcitur, ex tot anterioribus testibus qui Gangrensem synodum Nicena posteriorem prodiderunt, supposititia euidentius cognoscitur, siquidem Gangrenses canones in Nicena lectos et anteriores indigitat, ut P. Coustantius interpretatus est.

 4. Quid quod eamdem notationem chronicam confirmant duo Greci scriptores, Socrates et Sozomenus, Gangrensisque synodi tempus non tam Niceno quam Sardicensi concilio posterius esse satis declarant? Tota hec questio ex ea pendet, quisnam fuerit Eustathius, qui in synodica Gangrensibus canonibus prefixa et ad Armenie episcopos scripta memoratur. Omnes antiqui scriptores cum Socrate  et Sozomeno  conueniunt in statuendo Eustathio episcopo Sebasteno, qui quidem in Armenia sub medium quartum seculum uixit. Porro Sozomenus Eustathium excusare uidetur, quasi non ipse, sed discipuli eius, qui in partes abierant, fuerint earum heresum assertores, que in ea synodo condemnate sunt; synodiceque contextus huic interpretationi fauet, quatenus Eustathianos potissimum perstringit. Hos inter S. Epiphanius, heres. 75, nominat Aerium, ipsique sane plures ex his erroribus qui in ea synodica feriuntur attribuit.  Quod si alios errores addit, de quibus in eadem synodica ne uerbum quidem, hi ab ipso Aerio posterius additi credi possunt. uide in hanc rem plura in uita S. Basilii, quam PP. Benedictini prefixerunt tomo tertio Operum eiusdem, cap. 5, n. 4, 5 et 6. Illa uero oppositio que ingeritur ex eo quod Eustathius in synodica memoratus non appellatur episcopus, minima est: cui profecto preualet concordia errorum qui in ea notantur cum illis qui Eustathii Sebasteni discipulis ab Epiphanio ascribuntur.

5. Non leuis autem huius sententie confirmatio ex inscriptione seu nominibus episcoporum synodice prefixis colligi potest. Hec inscriptio non solum in Greco, uerum etiam in diuersarum collectionum atque uersionum exemplaribus Latinis, que synodicam preferunt, primum locum tribuit Eusebio. In libello synodico, ubi de Gangrensi concilio agitur, hec leguntur: , Dium presidem habuit. Cum uero nullus huius nominis episcopus in laudata inscriptione uspiam notetur, quidam suspicati sunt  legendum esse Osium, quem fane inter Gangrenses Patres in eadem inscriptione recensitos uulgati conciliorum ex aliquo codice preferunt, sic: Osius Cordubensis . At huius synodice Grecum textum habemus, ac duas preterea uersiones Isidorianam et priscam. Dionysius enim synodicam omisit; in Hadriana uero collectione, que canones ex Dionysio recepit, synodica ex interpretatione Isidoriana addita fuit. Porro Osii nomen non solum abest ab originali Greco, uerum etiam ab antiquissimis et prestantioribus codicibus utriusque uersionis Isidoriane et prisce, immo etiam ab Hadrianis quos conferre licuit: ex quibus episcoporum nomina describuntur tom. II, Conc., col. 428, a. Confer not. 9 in cap. 4 Codicis canonum, quem hoc tomo edemus col. 121. Etsi igitur in aliquo posteriori codice collectionis Isidoriane, uel Hadriane, cuius mentio in uulgatis conciliorum facta non fuit, Osii nomen legatur, nichil tamen dubitandum est quin preter  Greci textus et aliorum codicum Latinorum fidem cuiuspiam librarii arbitrio insertum fuerit. Huius quidem additamenti illud etiam indicium esse potest, quod cum alii episcopi sine ciuitatis nomine in inscriptione proferantur, in solo Osio Cordubensis patronimicum nomen notetur. Cum ergo Osius inter Patres Gangrenses referendus non sit, in libello Synodico non , sed mutile [XXu] scriptum credimus pro , Eusebium: cuius sane nomen cum et Greci et Latini omnes catalogi, seu inscriptiones omnes primum recenseant, hunc Gangrensis synodi presidem iure arbitramur. Hic autem non alius fuisse uidetur nisi Eusebius Cesaree Cappadocie episcopus, qui cum ex sue sedis prerogatiua in tota diecesi Pontica, ac proinde in Paphlagonia et Armenia primatum gereret, Gangrensi concilio eiusdem diecesis prefuit. Huius autem etas concinit cum Eustathii Sebasteni ac discipulorum eius tempore: cumque idem Eusebius S. Basilii Magni celebris  predecessor Cesariensem sedem tenuerit ab an. 362 ad an. 370, intra hoc spatium Gangrensem synodum habitam fuisse non immerito colligimus. Ita quidem Socratis ac Sozomeni testimonia, Eustathii et Eusebii tempus, libelli Synodici et inscriptionis seu catalogi episcoporum ordo probe concordant, uerissimaque euincitur ea chronica annotatio qua Gangrenses canones post Nicenos conditi traduntur.

6. Hec sententia qua synodum Gangrensem locauimus inter annum 362 et 370, recepta fuisset a pluribus, nisi obstitisset ordo canonum Greci codicis, in quo Gangrenses Antiochenis premittuntur. Hinc enim Antiocheno concilio anteriores dicendi uidentur, quod cum Eusebii Cesariensis in Cappadocia, et Eustathii Sebasteni euo nequaquam concinit. Hec autem obiectio, que Tillemontium  aliosque magni nominis uiros maxime mouit, facile dissoluetur ex  constitutis, cap. 2, n. 5, ubi primigeniam Grecam collectionem in canonibus Gangrensibus desiisse, Antiochenos uero cum ceteris, intacto primeuo codicis ordine, posteriori additamento Gangrensibus fuisse subiectos coniecimus.



§ 2. Canonum Antiochenorum celebritas. uarie sententie de eorum auctoribus ac tempore. Ostenditur eos non pertinere, ut hactenus inualuit, ad synodum Antiochenam ab Eusebianis hereticis coactam in enceniis anno 341, sed ad aliam anteriorem ex Nicenis fere Patribus celebratam anno 332. Catalogus Patrum eiusdem synodi in conciliis uulgatus post synodicam supposititius probatur. De numero Patrum qui eosdem canones edidere.

7. Antiochenorum canonum fons est Greca collectio, ex qua iidem Latinitate donati triplici uersione Isidoriana, prisca et Dionysiana, in Latinas collectiones transierunt. Cum Chalcedonenses Patres aliquot ex his canonibus allegarunt, Greco canonum  codice usi sunt, qui continuam numerorum seriem preferebat, uti capite primo obseruauimus. Magnam porro ipsis canonibus celebritatem auctoritatemque conciliauit hec generalis synodus, que eosdem canones ueluti Patrum regulas habuit. Nam actione quarta, recitato Antiocheno canone quinto, Omnes reuerendissimi episcopi clamauerunt: Hec iusta regula Patrum. Ioannes II, inter canones ad Cesarium Arelatensem directos quartum et decimum quintum Antiochenos descripsit. Zacarias papa eosdem canones beatorum Patrum sanctiones uocat in epist. 7, ad Pippinum. Nicolaus I, epist. 9, ad Michelem imperatorem, uenerabiles Antiochenos et sacros canones appellat. Leo Iu, in Romano concilio, eorumdem canonum honorificentissime meminit his uerbis: Quid aliud arbitrari aut proferre ualemus, nisi ut sancti Patres, qui in Antiocheno concilio residentes, tertio capitulo promulgarunt, et inuiolabiliter statuerunt ?

 8. Magni uero interest horum canonum auctores cognoscere: male enim apud nonnullos audierunt. Quatuor hac in re sententias inuenimus. Prima est cardinalis Bellarmini, lib. I de Conciliis, c. 6, ubi, recensitis quatuor Antiochenis conciliis, ait: Quintum est catholicum prouinciale episcoporum triginta, cuius canones 25 habentur tomo I Conciliorum. uidetur fuisse tempore Iouiniani et Liberii. uide Sozomenum, lib. uI, c. 4. At Sozomenus hoc loco memorat concilium Antiochie coactum anno 363, sub Meletio, cui solum tribuit synodicam ad Iouinianum circa fidem, nec ullius canonis ab eo editi meminit. Cum porro episcopi eidem synodice subscripti ab episcopis qui canonibus Antiochenis subiiciuntur diuersi sint, quis non uideat eosdem canones ad aliam Antiochenam synodum pertinere?

[XXuI] 9. Secunda sententia est eminentissimi Baronii et aliorum quamplurium, qui eosdem canones conditos putant in concilio Antiocheno ab Eusebianis  aduersus S. Athanasium habito anno 341, occasione dedicationis celeberrime ecclesie Antiochene, quam Constantinus Magnus edificare ceperat, et Constantius eius filius absoluerat. Huius sententie duo fundamenta sunt. Primum est inscriptio In enceniis, seu In dedicatione eisdem canonibus prefixa in antiquis uersionibus Dionysio Hadriana et prisca, que indicio sunt eamdem inscriptionem in Greco quoque ab interpretibus olim inuentam fuisse. Secundum est testimonium Palladii et aliorum defensorum S. Ioannis Chrysostomi, cui cum obiectus fuisset Antiochenus canon quartus, illi hunc canonem a quadraginta Arianis aduersus S. Athanasium editum fuisse reposuerunt. Ariani autem, qui S. Athanasium Antiochie condemnandum curarunt, pertinent ad Antiochenam synodum in enceniis celebratam anno 341.

10. Hec uero Baronii sententia Schelestratio improbabilis uisa est, quippe quod incredibile existimet  canones ab Arianis conditos ab Ecclesia tum Greca tum Latina fuisse receptos. Igitur in opere de Antiocheno concilio, Antuerpie impresso anno 1681, probare studet uiginti quinque canones esse quidem Antiocheni concilii in enceniis coacti anno 341, at eos perperam Arianis tribui. Licet enim ibidem conuenissent Ariani quadraginta, plures tamen catholicos antistites iisdem canonibus auctoritatem dedisse contendit. Illum uero canonem, qui Ioanni Chrysostomo obiectus, quadraginta Arianis a Palladio tribuitur, diuersum esse censet a canone quarto, qui non a quadraginta, sed a nonaginta quinque circiter episcopis, ac plerisque ex iis catholicis, in laudata synodo una cum ceteris canonibus sancitus fuit. Hinc ipsa canonis Chrysostomo obiecti uerba, que Palladius recitat, a canone quarto Antiocheno discrepare contendit; ac idcirco eum canonem a Palladio descriptum, post synodum in enceniis a solis Eusebianis conditum putat aduersus S. Athanasium, quem post eam synodum ab eisdem damnatum ostendere  nititur. Qui uero rerum gestarum historiam diligentius scrutati sunt, sicut in pleniori illa synodo occasione enceniorum coacta Eusebianos licet pauciores preualui se, et initio synodi in Athanasii condemnationem alios etiam episcopos pertraxisse certis testimoniis demonstrarunt; ita canonem S. Ioanni Chrysostomo obiectum, et contra S. Athanasium, uti traditur, editum, initio eiusdem synodi a cunctis Patribus conditum, ac ipsum esse Antiochenum canonem quartum, nichilum dubitant. Quod si uerba huius quarti canonis et eius quem Palladius producit non omnino conueniunt, quid refert, cum sensus utrobique idem sit? Neque enim Palladius canonem ipsum, iisdem uerbis recitauit, sed eius compendium expressit in eum sensum quem Ioannis Chrysostomi circumstantie ferebant. Tota uarietas est quia apud Palladium leguntur uerba iuste uel iniuste, que canon quartus non exhibet. At Chrysostomi hostes impacta eidem crimina probari non posse uidentes, non  de alio crimine, sed hoc solum in iudicium adduci oportere dicebant, nimirum quod post abdicationem absque concilii sententia se ipse in episcopali sede collocauerat . In id autem Antiochenum canonem quartum obtrudentes, qui id uetabat, perinde erat ac si dicerent hunc canonem eque ualere, siue quis iuste, siue quis iniuste depositus fuerit: huncque sensum rei sue congruentem Palladius exposuit, ut obiecti canonis uim ac peruersam interpretationem elideret. Certe hunc canonem Palladius non aliunde quam ex collectione Greca cognouit, ac ob inscriptionem in enceniis, quam suus Grecus eiusdem collectionis codex preferebat, eumdem Arianis attribuit, quos quidem in enceniis condemnasse S. Athanasium ex historia didicerat. Quare Socrates, qui ex Palladio ac ex aliis S. Ioannis Chrysostomi defensoribus sumpsit que ad eiusdem Ioannis causam pertinent, non solum canonem quartum, sed omnes Antiochenos canones  eidem concilio in enceniis habito ascripsit.

11. Tillemontius uero, etsi de hoc quarto canone nichil dubitet, quin ab Eusebianis conditus fuerit in synodo anni 341, non pauca tamen, que in editione horum canonum leguntur, ei concilio et eisdem Eusebianis non conuenire animaduertit. Premissa canonibus epistola, tempus pacificum indicans, magne rerum perturbationi ab Arianis hoc tempore et hoc presertim in synodo [XXuII] excitate nequaquam congruit. Quidam etiam canones Eusebianis auctoribus tribui non posse uidentur. Gregorii enim Alexandrini ordinatio in eodem concilio peracta reprobatur canone 19, et Eusebii Nicomediensis translationes reiiciuntur, canone 21; nec uerosimile est ab Arianis sub Constantio preualentibus Nicenam synodum solemni honore laudatam fuisse canone primo, in quo etiam de Constantino adhuc uiuente potius quam mortuo sermo est. Numerus quoque tam exiguus episcoporum triginta prefixus uel subiectus canonibus  non conuenit cum illo multo maiore synodi anni 341, cum presertim inter illos non inueniantur ea precipua Eusebianorum capita, que in hac synodo omnia gesserunt, desitque inter ipsos Flacillus, qui eo anno Antiochenam Ecclesiam regens abesse non debuit. Preterea episcopi qui canonum auctores fuerunt coacti dicuntur ex prouinciis diecesis Orientis Antiocheno episcopo subditis, cum synodus habita in enceniis ex aliis etiam Ponti ac Thracie diecesibus coaluerit. Hinc laudatus Tillemontius suspicatus est  duo concilia Antiochena a collectore Greco in unum fuisse confusa, nimirum illud frequentissimum in enceniis habitum anno 341, cui attribuit canonem quartum in Athanasium Eusebianorum opera constitutum, et fortassis etiam duodecimum, quem aduersus eumdem editum existimat; ac alterum ex prouinciis Antiocheno episcopo subiectis coactum ante annum 335, cui epistolam, subscriptiones et reliquos canones ascribendos opinatur.

 12. Nobis hec Tillemontii opinio, etsi probabilior ceteris uideatur, non tamen plane satisfacit. Hanc enim Greci antiqui collectoris confusionem improbabilem credimus. Duos nimirum canones quartum et duodecimum, qui ab Eusebianis in enceniis constituti creduntur, collector non intermiscuisset canonibus alterius synodi, si a diuersis synodis editos ac distinctos nactus fuisset; sed in fine addidisset. Cum in unum iuncti fuerunt Niceni et Sardicenses canones, prius Niceni, dein Sardicenses descripti fuere. Ita etiam cum in Greco codice canones concilii Constantinopolitani anni 381 et alii duo alius synodi copulati fuerunt, isti duo post illos subiecti inueniuntur. uel igitur omnes Antiocheni canones synodo anni 341 ascribendi sunt, si canon quartus, uel etiam duodecimus, Eusebianos habuit auctores; uel omnes in anteriori synodo sanciti fuerunt, nec nisi per allucinationem et errorem quartus canon concilio anni 341 Chrysostomi tempore ascriptus fuit.  Quid porro? Nos obseruationes Tillemontii grauissimas iudicantes, ac sollicitius hac in re inquirentes, num anterius Antiochenum concilium inueniri posset, cui omnes canones conuenirent, feliciter tandem deteximus hos prorsus conuenire Antiochene synodo anni 332.

13. Cum nomina episcoporum quibus Antiocheni canones tribuuntur huius rei nobis indicio fuerint, de his nonnulla exactius premittenda sunt. Greca collectio cum ad nos peruenerit ex Grecis codicibus circa Photii tempora exaratis, qui nonnulla antiquorum codicum pretermisere, episcoporum nominibus caret, sed prouincias tantum commemorat ex quibus episcopi conuenerunt, his uerbis: Sancta et pacifica synodus a Deo congregata in Antiochia ex prouinciis Syrie Celes, Phenicie, Palestine, Arabie, Mesopotamie, Cilicie, Isaurie, iis que per prouincias sunt unanimibus sanctis consacerdotibus in Domino salutem. Nomina uero episcoporum conseruata nobis fuerunt  in uetustissimis Latinis uersionibus, que olim ex Grecis uetustioribus exemplis hos canones recepere. In uersione Isidoriana triginta episcopi recensentur; in uersione autem prisca duo tantum et uiginti episcoporum nomina designantur, que tamen cum Isidoriane uersionis nominibus conueniunt. Dionysii interpretatio nomina episcoporum omittit, uti colligimus ex duobus mss. purum Dionysium continentibus, uat. 5845 et Palat. 577. In mss. uero collectionis Hadriane, que Dionysianam uersionem recepit, episcoporum nomina ex alio fonte adiecta fuere. In his autem Hadrianis codicibus septem primis episcopis sua cuique prouincia assignatur. He uero prouincie septem cum illis e Greco codice paulo ante memoratis concordant. Sic enim ibidem legitur: Eusebius Palestinensis, Theodotus Mesopotamiensis, Theodorus Isauriensis, Antiochus Phenicensis, Agapius Arabiensis, Alphius Ciliciensis , Narcissus Celes Syrie. Reliqui porro episcopi sine prouinciarum nomine subiiciuntur. In uulgatis autem conciliorum post epistolam synodicam canonibus Antiochenis premissam episcoporum catalogus sic describitur, ut queuis prouincia cum suis episcopis, et quiuis episcopus cum sue urbis nomine efferatur: Prouincie Palestine, Eusebius Gadarensis; Prouincie Phenicie, Anatolius Emisenus; Aeneas Ptolemaidis, etc. . Hanc catalogi methodum nulli, ut notauit Harduinus, codices exhibent. Hic itaque catalogus ab aliquo studioso posterius compactus fuit, qui Antiochene synodi Patres ad septem Orientales prouincias in Isidoriane uersionis codicibus nominatas pertinere intelligens , conferensque cum catalogo Patrum Nicenorum , ex hoc catalogo urbes et prouincias singulorum excerpsit atque descripsit: cumque duorum episcoporum Patricii et Alexandri, nomina inter episcopos  illarum septem prouinciarum in Niceno catalogo non inuenerit, hos sine ulla urbis ac prouincie designatione in finem reiecit, addito his Eustathio, quippe quem ab Eustathio Antiocheno iam deposito diuersum esse persenserat. Hic porro studiosus uir dum Eusebium, qui in Palestina fuit episcopus Cesariensis, Gadarensem effecit, e catalogo Nicenorum Patrum, qui exhibetur in codicibus Hadrianis, errorem ebibit. Due uersiones, Isidoriana et prisca, inter episcopos Palestine duos Sebastenos efferunt, sic: Marinus Sebastenus, Gaianus Sebastie, ac dein prosequuntur: Eusebius Cesariensis, Sabinus Gadarensis, Longinus Ascalone, etc. . In mss. uero Hadrianis ne duo eiusdem Sebastis episcopi referrentur, post Marinum Sebastenum urbium nomina a subsequenti episcopo traducta fuerunt ad precedentem, sic: Gaianus Cesariensis, Eusebius Gadarensis, Sabinus Ascalone, etc. Hoc uero errore studiosi illius uiri excepto, designatio urbium et prouinciarum  in ceteris episcopis ex Niceno catalogo deducta non improbabilis uideri potest, cum plerique Antiocheni Patres fuerint etiam Niceni. Hinc porro agnoscimus erroneum potius esse eum catalogum in Hadrianis exemplis descriptum, quo septem primis episcopis sua cuique prouincia assignatur. Primi enim tantum episcopi Eusebii Palestinensis prouincia cum Niceno catalogo congruit, ceterorum non item: ac propterea palam fit septem prouinciarum nomina que in Greco textu et in uersione Isidoriana separatim proferuntur, ita ut singula aliquos tantum episcopos indeterminate respiciant, in mss. Hadrianis librarii alicuius arbitrio assuta et accommodata fuisse septem primis episcopis, nullo premisso examine num ipsis conueniret prouincia que cuique affixa fuit. In Greca origine, quam ex antiquis uersionibus agnoscimus, sola nomina episcoporum sine ulla prouincie notatione expressa fuerunt: nec sicubi aliquid episcoporum nominibus additur, solius prouincie,  sed ciuitatis presertim nomen designari solet.

14. His notitiis premissis, anno 332, Antiochena sede uacante ante electionem Euphronii, synodus Antiochie coacta fuit, ut nouum antistitem crearet. In hanc rem soli episcopi Antiochene diecesis conuenire debebant. Cum epistola Constantini ad Antiochenam synodum hac de causa congregatam inscribatur Theodoto, Theodoro, Narcisso, Aetio, Alpheo, et reliquis episcopis qui sunt Antiochie , hos precipuos eiusdem synodi episcopos ex prouinciis eius diecesis fuisse, nichil est dubitandum. Alia porro peculiaris eiusdem imperatoris epistola eamdem in rem scripta fuit ad Eusebium Cesariensem, qui cum ex prouincia Palestine Antiocheno subiecta eodem accurrisset, deficiente episcopo Antiocheno, primas in eodem concilio partes pro sua celebritate gessisse cognoscitur. Separatim uero is a ceteris episcopis ad Constantinum scripserat, eo quod omnium uota in eius electione  concurrissent, a qua ipse abhorrens, noluit suum nomen synodice ceterorum epistole inscribere, qua ipsius confirmatio petebatur; sed aliis litteris ne hoc fieret enixe postulauit. Habes igitur in hac Antiochena synodo precipua episcoporum nomina qui ex prouinciis Antiochene dieceseos anno 332 conuenerant, nimirum Eusebii, Theodoti, [XXIX] Theodori, Narcissi, Aetii, et Alphei. In his autem sex nonne uides quinque eorum nomina quos primo loco ex Hadrianis codicibus paulo ante retulimus? Unus Aetius, qui inter Nicenos Patres Lydde episcopus in Palestina traditur, in catalogo eorumdem codicum deest: qui tamen errore librariorum, uel auctoris Grece collectionis, leuissima mutatione perperam traductus uidetur in Enium, al. Aenium, uti legitur in iisdem mss. Hadrianis, pro quo auctor uersionis Isidoriane Aeneam reddidit. Igitur nichil dubii esse debet quin laudati canones in hac Antiochena synodo anni 332 conditi fuerint, non uero in  illa anni 341.

15. Id autem ex eo maxime confirmatur, quia hac in sententia omnes a Tillemontio proposite difficultates soluuntur, probeque omnia conciliantur. Pax, quam post grauissimum Antiochene Ecclesie dissidium Constantinus feliciter compositam in epistola ad populum Antiochenum gratulatur, mire congruit cum illis Antiochene synodice uerbis: Sancta et pacifica synodus, etc., Gratia et ueritas Iesu Christi Domini et Saluatoris nostri sanctam Antiochenam Ecclesiam uisitans, et in unum connectens per concordiam et consensum pacatissimi spiritus, etc. . Eusebius Cesariensis, cuius interuentu pax inter Antiochenos facta fuit , primas, uti monuimus, in eadem synodo partes gessit; ac proinde primus tum in catalogo canonibus prefixo, tum in subscriptionibus apud omnes nominatur. Deest autem nomen episcopi Antiocheni, quippe hec synodus habita fuit Antiochena sede uacante. Cum porro idem Eusebius translationem  seu mutationem sedis recusasset, canon 21, qui has translationes uetat, huic synodo maxime congruit; cum presertim imperator has translationes ecclesiastice discipline contrarias suis ad synodum litteris declarans, id se cupere scripserit, ut ante electionem noui presulis ea decernerentur que apostolorum traditioni consentiunt. His enim prestructis, inquit, uestra prudentia iuxta Ecclesie regulam et apostolicam traditionem ita hanc electionem dirigere poterit, quemadmodum ecclesiastice discipline ratio postulat . Hinc precisum tempus quo in hac Synodo conditi fuerunt canones manifestum est, nimirum post imperatoris litteras et ante electionem Euphronii. Cum porro hic ab episcopis sue dieceseos fuerit ordinatus, canon decimus nonus nichil repugnat. Nicena synodus uiuente Constantino maximo honore habita erat; ac propterea primus canon huic synodo ac tempori optime congruit, Eusebio presertim curante, qui constitutum Nicenum de Paschate in eo canone confirmatum eximiis laudibus  extulit . Numerus episcoporum triginta et prouincie septem solius Antiochene diecesis, tum in Greco textu, tum in uersionibus Latinis, recensite cum hac synodo probe conueniunt, que cum alia pleniori synodo anni 341 nulla ratione concordant. Quod si Theodorus, Iacobus et Anatolius, in catalogo Antiocheno descripti, essent, ut uidentur, Theodorus Laodicenus, Iacobus Nisibensis et Anatolius Emissenus, qui in Niceno catalogo inueniuntur, noua euidentior confirmatio accederet ad constituendam synodum anni 332, et excludendam illam anni 341. Etenim anno 335 Laodicenam sedem non tenebat amplius Theodorus, sed Georgius, qui in synodo Tyri anni eiusdem sedit, ut liquet ex Athanasii apologia secunda. S. Iacobus Nisibensis anno 649 epoche Grecorum, id est ere uulgaris anno 338, e uiuis excesserat, ut in Edesseno Chronico notatur, nec non in alio Chronico Dionysii  patriarche Iacobitarum apud Iosephum Simonium Assemanum, tom. I Bibliothece Orientalis, pag. 18 et 395. Anatolius tandem Emissenus in concilio anni 341 interesse non potuit, cum initio eiusdem concilii Eusebius Emissene Ecclesie episcopus datus fuerit. In hac igitur tanta rerum omnium concordia cum sola synodo anni 332, quis adhuc ambigere potest num canones Antiocheni eidem synodo adiudicandi sint?

16. Neque uero scrupulum incutiat canon quartus, quem contra S. Athanasium in Arianorum synodo anni 341 editum defensores S. Ioannis Chrysostomi tradiderunt. Nam preterquam quod id negarunt Theophiliani eiusdem Chrysostomi hostes, qui eumdem canonem opposuerant, ipsius defensores in hoc errasse credimus, ac in eumdem errorem induxisse etiam alios tum ueteres, tum recentiores. Omnia enim que S. Athanasio ab Eusebianis obiecta fuerunt crimina exacte referuntur in epistola Iulii pape, et in Operibus ipsius [XXX] S. Athanasii. In his autem  nullum uspiam indicium est eius criminis canone quarto perstricti, quod scilicet post depositionem sine ullo nouo iudicio in suam sedem redierit, cum tamen hoc maxime crimen ab illis opponendum fuerit, si contra Athanasium eum canonem edidissent. Id solum presumpserunt defensores S. Ioannis Chrysostomi, eo quod hunc canonem eidem sancto episcopo a Theophilianis obiectum inter Antiochenos nacti, solam cognoscerent Antiochenam synodum in enceniis habitam anno 341, quam condemnasse S. Athanasium ex aliis documentis notissimum erat. Hinc etiam per errorem huic frequentiori ac pleniori synodo ascripserunt minorem numerum episcoporum quadraginta, ut ex Palladio audiuimus, apud quem tamen pro , quadraginta, legendum est , triginta; totidem enim preferebat Greca collectio, uti ex uersionibus antiquis Isidoriana et Hadriana colligere licet. Hunc nimirum episcoporum numerum illi non ex ipsis Actis synodi anni 341,  sed ex Greca collectione euidenter sumpserunt. Si enim Acta eius synodi consuluissent, et in iis reperissent canones, non triginta, uel quadraginta, sed 95 circiter episcopos in eo concilio coactos didicissent. Eo igitur preiudicio, quo solam synodum Antiochenam anni 341 cognoscebant, hos canones in Greca collectione inuentos cum eodem triginta seu quadraginta episcoporum numero eidem synodo tribuerunt. Immo hunc errorem ebibisse uidentur ex ipsa inscriptione Greci codicis, que in quibusdam exemplaribus eosdem canones constitutos preferebat Antiochie In enceniis. In quibusdam exemplaribus Grecis diximus, non autem in omnibus. Cum enim uoces In enceniis pura Dionysii uersio in antea memoratis codicibus exhibita pretereat, Grecum Dionysii exemplum iisdem caruisse manifestat. Ex his porro si Innocentius I, epist. 7, n. 3, Antiochenos canones hereticis auctoribus tribuit; cum id non ex propria notitia, sed ex relatione defensorum Chrysostomi, quibus respondet, scripserit , nichil mouere debet, sicut nec posteriorum scriptorum auctoritas, qui eamdem rem ex iisdem Chrysostomi defensoribus tradiderunt.

17. Interim si canon quartus contra S. Athanasium editus non credatur in synodo anni 341, nichil per se continet quod ecclesiastice discipline non maxime congruat: unde nichil mirum si ab Ecclesia, tum Greca, tum Latina, inter regulas Patrum relatus fuit cum ceteris canonibus Antiochenis, qui per sese similiter, peruersa interpretatione seclusa, equissimi sunt. Etsi enim canones secundus et quintus in concilio anni 332 editi uideantur, contra eos catholicos qui, cum S. Eustathio Antiocheno, aliquanto ante inique Arianorum arte deposito, communicantes, eorum episcoporum qui illi subrogati fuerant communionem recusabant; cum tamen iidem heretici, Constantino imperante occulti, in eo deponendo non  ueram causam ob quam eum uti Nicene fidei acerrimum defensorem deponendum curarunt, sed fictitia crimina ea fallacia produxerint que multos etiam non Arianos decepit; iure depositus credi potuit; iustique proinde habiti fuerunt ii canones qui contra Eustathianos successorum eius communionem uitantes in hoc concilio statuti sunt. Hoc autem dolo seposito, iidem canones aduersus schisma editi adeo iusti sunt, ut in assensum pertrahere potuerint etiam S. Iacobum Nisibensem et S. Paulum Neocesariensem, siquidem hi sunt illi Iacobus et Paulus qui in huius synodi catalogo recensentur. Nihil ergo dubii superest quo minus omnes hi canones Antiochene synodo anni 332 adiudicentur.



CAPUT u. De Canonibus Sardicensibus. Hi duplici exemplo ab ipsa synodo editi, Grece, et Latine. Horum exemplorum discrimen. Quid sentiendum de insignibus uariantibus lectionibus exemplarium Latinorum, ob quas nonnulli diuersas interpretationes Latinas preferri opinati sunt.


1. Cum synodus Sardicensis in epistola ad Iulium papam apud S. Hilarium, fragm. 1, n. 10, eorum meminit que acta sunt, que gesta, que constituta, uoce constituta canones ab eadem conditos indicari nemo ambigit. [XXXI] At nonnullis dubium est num iidem canones Grece an Latine editi fuerint. Cum plerique Sardicenses Patres Greco sermone uterentur, pauciores Latino; canones Grece potius quam Latine fuisse scriptos opinio inualuit. Hinc antequam ederetur Dionysii Exigui epistola ad Stephanum, credebatur a pluribus Latinum textum eorumdem canonum ab eodem uulgatum esse uersionem ex Greco: idque eo credibilius fiebat, quia Latinus item textus ab Isidoro receptus alia interpretatio uidebatur. Hec sententia antiquis etiam temporibus obtinebat; in uetusto enim codice 55 capituli ueronensis,  post descriptos canones Sardicenses ex Greco Latine redditos, alia posteriori, sed antiqua, manu subiiciuntur iidem canones uti a Dionysio editi fuerunt hoc titulo ipsis prefixo: Item iidem canones secundum aliam translationem. Editio quoque eorumdem canonum inserta uersioni prisce, quam hoc tomo recudemus, ita a Dionysiana et Isidoriana lectione discrepat, ut non ex eodem originali Latino, sed ex diuersa interpretatione tanta uarietas profecta uideatur. Cum porro obseruatum fuit Dionysium in laudata epistola testari se statuta Sardicensis concilii et Africani dedisse, que Latine sunt edita; sicut Africana statuta ab origine prodierunt Latine, ita etiam Sardicensia Latine ab ipsa synodo edita fuisse cogitari cepit.

2. Ne autem Grecus textus, quem habemus, interpretatio credatur ex originali Latino, Sardicenses canones duplici originali exemplo in ipso concilio scriptos credere oportet, Greco nimirum pro Grecis Patribus, et pro Latinis Latino. Aliquot huius concilii  epistolas habemus, que uel ad omnes episcopos misse, Grecos presertim respiciebant, uel ad Grecas Ecclesias scripte fuerunt. Harum Grecus textus inuenitur, uel interpretatio Latina ex Greco, propterea quod Grece edite sunt. At epistolam ad Iulium papam Latine tantum habemus tum apud S. Hilarium, tum in aliquot collectionibus Latinis, que eam ab Hilario non uidentur recepisse, cum in subscriptionibus aliquantulum discrepent. Nihilo tamen minus idem est in omnibus Latinus textus, eo quod tum Hilarius, tum earum collectionum auctores eam epistolam deriuarunt ex eodem originali Latino, ex quo aliquot exemplaria olim uulgata fuerant. Sardicenses scilicet Patres, inter quos non pauci erant Latini, non Grece, sed Latine scribendum putarunt ad Iulium pontificem, qui Latina lingua utebatur. In ceteris Grecis conciliis Ancyrano, Neocesariensi, Niceno, Gangrensi, Antiocheno, Laodiceno, et Constantinopolitano,  ex quibus canones Latine redditos suscepimus, uel nulli, uel paucissimi Latini episcopi aderant: unde nil mirum si iidem canones Grece tantum exarati fuere. In concilio autem Sardicensi, etsi plures essent Greci, non pauci tamen Latini Patres conuenerunt ex Italia, Gallia, Hispania, Africa, atque Pannoniis: septem enim et uiginti saltem episcopos ad has prouincias pertinere ex catalogo Patrum Sardicensium paulo post subiiciendo palam fiet. Canones autem cum non pro solis Grecis, sed pro Latinis etiam fuissent constituti, et nonnulli quidem in gratiam potissimum Latinorum, non tam Grece pro Grecis, quam Latine pro Latinis Patribus exarandi fuerant. Quod si generalis eiusdem concilii synodica ad Grecos non minus quam ad Latinos missa non tam Greco quam Latino sermone edita uidetur, ut indicant formule Latini exempli apud Hilarium diuerse prorsus a Greco textu, que interpretationi non congruunt; quanto magis idipsum de canonibus iudicandum est ?

3. Huius duplicis originalis exempli canonum euidens argumentum prebent aliquot, nec exigua discrimina inter Grecum textum atque Latinum, ob que alter ab altero per translationem profectus dici nequit. In uulgato Greco tres canones desunt qui leguntur in quouis textu Latino, uti sunt apud Isidorum canones, 10, 12 et 18; et e contra duo canones absunt a quouis Latino textu, qui in Greco inueniuntur, can. 18 et 19. Quod si unus e tribus canonibus in uulgato Greco deficientibus, nimirum canon apud Isidorum 18, qui incipit Ianuarius, exstabat in eo Greco exemplo ex quo sumpta fuit antiquissima eorumdem canonum uersio hoc tomo edenda nobisque conseruata in memorato ms. 55 capituli ueronensis, nullibi tamen inuenire licuit in Greco duos alios canones, qui sunt in Latino exemplo; sicut inter tot diuerse originis exemplaria textus Latini nullibi reperire licuit duos illos canones [XXXII] quos omnia  Greca exemplaria constanter exhibent. Si alter textus alterius interpretatio fuisset, iidem procul dubio canones tum in Latino tum in Greco legerentur, nec unus textus alios canones omitteret, alios adderet. Accedit ordo canonum in utroque textu plane diuersus. Licet enim ordo canonum Greci textus in omnibus mss. conueniat, sicut et ordo canonum Latini textus in Latinis diuerse originis collectionibus idem deprehenditur, ordo tamen canonum Greci textus ab ordine canonum textus Latini maxime discrepat: quod ab interpretatione alterius ex altero alienissimum est.

4. Aliam apertiorem duplicis originalis Greci et Latini rationem proponemus. Duo canones in Greco metropolitani mentionem ingerunt, quam in Latino frustra requires. Canon sextus Grecus ita Latine redditur: Si contigerit in una prouincia, in qua sunt plurimi episcopi, unum episcopum conuentui non interesse, et ille per quamdam negligentiam nolit conuenire, et episcoporum institutioni et electioni assentiri,  congregata autem populi multitudo instet ut fiat institutio episcopi qui ab eis postulatur; oportet illum prius qui non ad fuerit episcopum admoneri per litteras exarchi prouincie, nempe episcopi metropolitani, quod rogat populus sibi pastorem dari: et existimo recte habere hunc quoque exspectari ut adsit. Si autem litteris rogatus non adfuerit, ac ne rescripserit quidem, populi uoluntati satisfiat. Oportet autem ex uicina quoque prouincia accersiri episcopos ad metropolitani episcopi institutionem. Antiquissima uersio e Greco, que in laudato codice ueronensi legitur, pro ad metropolitani episcopi institutionem habet ad ordinationem episcoporum, cuius uersionis sensus contextui concinens  aliam meliorem quam in uulgatis Greci textus lectionem interpreti pre oculis fuisse significat. In Latino autem Dionysii textu hic idem canon num. 5 affertur sic;  Si contigerit in una prouincia, in qua plurimi fuerint episcopi, unum forte remanere episcopum; ille uero per negligentiam noluerit ordinare episcopum, et populi conuenerint; episcopi uicine prouincie debent illum prius conuenire episcopum qui in ea prouincia moratur, et ostendere quod populi petant sibi rectorem, et hoc iustum esse, ut et ipsi ueniant  et cum ipso ordinent episcopum. Quod si conuentus litteris tacuerit, et dissimulauerit, nichilque rescripserit, satisfaciendum esse populis, ut ueniant ex uicina prouincia episcopi, et ordinent episcopum. Quod in Greco tribuitur primati, seu metropolitano prouincie, in Latino Dionysii textu, qui idem est in aliis collectionibus Latinis, alia prorsus sententia elatum episcopis uicine prouincie asseritur. Similiter canone 14 Greci textus de presbytero uel diacono deposito legitur: Qui eiicitur potestatem habeat confugiendi ad episcopum metropolis eiusdem prouincie. Si autem metropolitanus abest, ad finitimum concurrendi et rogandi ut suum negotium accurate examinetur. Neque  enim non sunt aures prebende iis qui rogant. Ille quoque episcopus, qui iure uel iniuria eum expulit, equo animo ferre debet, ut rei fiat examinatio, et uel eius confirmetur sententia, uel corrigatur. In Latino autem apud Dionysium canone 17: Habeat potestatem is qui abiectus est ut finitimos episcopos interpellet, et causa eius audiatur, et diligentius tractetur, quia non oportet ei negari audientiam roganti; et ille episcopus qui aut iuste aut iniuste eum abiecit patienter ferat ut negotium discutiatur, ut uel probetur sententia eius a plurimis, uel emendetur. In Greco negotium ac iudicium committitur metropolitano eiusdem prouincie, uel, si absit, metropolitano prouincie finitime; in Latino autem uicinis episcopis. Quid ita? Hec, que pluribus difficultatem mouerunt, facile intelligentur sid uo originalia canonem distinguas, alterum Grecum pro Grecis, alterum uero pro Latinis Latinum. Cum apud Grecos metropolitani plures iamdiu obtinerent, clericorum inferioris ordinis appellatio metropolitis  in Greco textu addicta fuit. Cum autem apud Latinos, in Italia presertim, in Galliis et Hispaniis, sub hoc tempus nondum metropolitani ita essent uti apud Grecos instituti, quemadmodum ostendimus in obseruationibus ad dissert. 5 Quesnelli, part. II, c. 5, idcirco clericorum appellationes non ad metropolitas, sed ad uicinos episcopos deferendas [XXXIII] in Latino textu sancitum fuit; eademque de causa quod in precitato canone Greco exarcho prouincie seu metropolitano tribuitur, in Latino uicinis episcopis assertum uidimus. Hinc etiam patet necessitas quedam edendi hos canones tum Greco tum Latino exemplo, ut scilicet diuerse Latinorum et Grecorum discipline, atque ecclesiastice dispositioni accommodarentur. Neque uero ad metropolitas apud Latinos quoque astruendos opponas canonem nonum, qui commendatitias epistolas accipiendas decernit ab episcopo, qui est in maiori ciuitate, ut Grecus textus prefert, uel, ut habet Latinus textus Dionysii, qui in metropoli consistit; metropolim enim ciuilem, uel geographicam,  non uero ecclesiasticam hic indicari credimus: unde in aliis Latinis exemplaribus mss. uat. Regine 1997 et Isid. legitur, qui in maxima ciuitate, id est metropoli, consistit; ubi maxima ciuitas geographicam seu ciuilem metropolim explicat. Apud Africanos quidem episcopus metropolis ciuilis seu geographice per sese non erat metropolitanus; et nichilominus in synodo Hipponensi anni 393, dum Mauritani Sitifenses proprium primatem petierunt, qui ex Afrorum more senior episcopus erat, simul postularunt ut si que a Carthaginensi primate episcopis Mauritanis nuntianda essent causa discipline, ad Sitifensem, id est ad metropolis ciuilis aut geographice episcopum scriberentur. Similiter statutum fuit in concilio Mileuitano anni 402 ut matricula et archiuus Numidie et apud primam sedem esset, et in metropoli, id est Constantina. Quidni simile quidpiam statui poterat in Sardicensi, ut profecturis, ad comitatum  commendatitie littere darentur ab episcopo ciuilis aut geographice metropolis, licet is apud Latinos non esset preditus iure metropolitico? Nondum enim institutis apud eos episcopis metropolitanis, commendatitias tradere pre aliis deferendum uisum est episcopo metropolis, eo quod metropoles eorumque episcopi notiores ac celebriores essent, ut ne exinde metropoles ecclesiastice ibidem apud Latinos institute inferantur, quas ex aliis documentis serius erectas alio loco probauimus, et hoc quidem tempore nondum inductas ex duobus laudatis canonibus Sardicensibus Latini exempli non modicum confirmari perspeximus. Interim uero horum canonum sententia diuersimode proposita in Greco et in Latino textu, ut diuerse Latinorum ac Grecorum dispositioni aptaretur, diuersum originale Grecum et Latinum mirifice comprobat. Eadem fortassis de causa in Latino exemplo omissi fuerunt duo canones, in Greco editi, propterea quod ad Thessalonicensem Ecclesiam pertinentes, nichil statuerent quod ad Latinarum Ecclesiarum  regulam conferre posset.

5. Neque uero ad excludendum originale Latinum quempiam moueant ille uariantes lectiones que in diuerse originis collectionibus Latinis ita incurrunt in oculos, ut aliam atque aliam eorumdem canonum formam ac ueluti translationem exhibere nonnullis uise sint. Nam preterquam quod et numerus et ordo, et aliquot etiam sententie a Greco nimium discrepantes uersionis rationem nequaquam ferunt, exactius perpendentibus et conferentibus singula in exemplaribus Latinis, totam uarietatem sitam esse in quibusdam uocibus hic illic dispersis, integras uero lineas et commata integra totidem uerbis conuenire patebit; quod cum in uersionibus reipsa diuersis non reperietur, primeuum originale Latinum liberioribus amanuensium uariantibus alicubi transformatum, sed in radice idem cognoscetur. Ne uero hec tanta antiquorum amanuensium licentia, atque in textu ab origine Latino uarietas tanta, incredibilis uideatur,  simile plane indubitatum exemplum presto est ex iis Africanis canonibus celebris synodi Carthaginensis anni 419, quos Latine quidem originis Dionysius eque ac Sardicenses se protulisse affirmat, uti Latine editi fuerant. Huius enim synodi canones, qui apud laudatum Dionysium sunt inter Africanos primi canones triginta tres, ex mss. collectionibus uat. Regine 1997, uat. 1342, et Lucana-Colbertina, hoc tomo edemus non solum alia diuisione dispertitos in canones quadraginta, uerum etiam cum insignibus uariantibus lectionibus, quales in Sardicensibus inuenimus. Quod si de eorum Latino originali ob eiusmodi uariantes nemo dubitare potest, ita nec de Sardicensibus suspicandum eo nomine, quod similes uariantes receperint, cum de utrisque eamdem Latinam originem Dionysius testetur. Qui porro Sardicensium canonum Latinum originale in Latinis collectionibus conseruatum apertius cognoscere uelit, duas interpretationes [XXXIu] eorumdem ex Greco conferat, alteram recentiorem in conciliis impressam,  alteram antiquam, quam e ms. capituli ueronensis hoc tomo edemus; et ingens cum rerum et ordinis, tum uerborum etiam discrimen perspiciens, Latinum diuersarum collectionum textum in omnibus coherentem non e Greco redditum, sed ab originali Latino profectum agnoscet.



CAPUT uI. Num Sardicenses canones Greco canonum codice inserti fuerint. Non omnes Greci codices canonum fuere similes, nec in omnibus canones continua numerorum serie notati. De Sardicensium canonum auctoritate apud Grecos etiam Orientales.

1. Sardicenses canones non tam Latine quam Grece ab origine editos, ita ut Grecus originalis eorum textus nobis a Grecis ipsis conseruatus, et ordine et numero canonum, et nonnullis etiam sententiis  Grecarum Ecclesiarum discipline aptatis ab originali Latino differat, ex disputatis capite precedenti manifestum sit. Tota nunc controuersia in eo uersatur, num et quando iidem canones Grece scripti relati fuerint in Grecum synodorum et canonum codicem, et num apud Grecos presertim Orientales semper auctoritatem obtinuerint. Christophorus Iustellus eosdem in Greco codice serius descriptos, et ab antiquis Orientalibus haud receptos opinatus, excludendos censuit a primigenio Greco canonum codice, quem uniuerse Ecclesie codicem inscripsit, suoque  arbitrio compegit. Huius sententie potissimum seu uerius unicum fundamentum elicitur ex Dionysio Exiguo. Continuata enim series titulorum seu canonum 165, quos a Nicenis ad Constantinopolitanos usque canones in sua Greca auctoritate, seu Greco codice canonum, descriptos notauit, proprium intermedium locum Sardicensibus non relinquit. Hinc illos non e Greco transtulit, ut ceteros quos in eo  codice reperit, sed Latine, uti editi fuerant, adiecit. Id autem ne peculiare et proprium unius Dionysiani Greci codicis fuisse credatur, commune omnibus Grecis exemplaribus idem Iustellus uenditat in prefatione his uerbis: Unde apparet primitiue Ecclesie Patres in illo ueteri codice canonum componendo, iuxta quem de rebus sacris iudicia habebantur, singula consequentia concilia certo ordine disposuisse, certaque et continua serie nec interrupta numerorum connexione canones illorum numerasse, ne quid huic codici detrahi aut addi posset: quem ideo Patres Ephesini et Chalcedonenses aliique ecclesiastici scriptores et , , et , seriem et consequentiam canonum, consequentiam ecclesiasticam, et consequentiam numerorum passim uocant . Ita Grecum codicem canonum iam ab ipsa eius origine, qua Patrum et Ecclesie Grece auctoritate conditum putat, continuata numerorum  serie et successione omnes canones signatos prefert, uti in Dionysiano exemplo inuenti fuerunt, nec non in illo simili, quod Patribus Chalcedonensibus usui fuit. Totus autem hic nisus eo tendit ut Sardicenses canones ex hac numerorum serie a Greco Dionysii codice expunctos a primitiuis et antiquis Ecclesie Grece exemplaribus excludat, sicque eos a ueteri Greca Ecclesia non receptos, sed reiectos ostendat.

2. Hoc uero argumentum multis ex capitibus nutat. Primo falsum est illud quod Iustellus initio presumit, codicem primitiuum Patrum Greceque Ecclesie auctoritate fuisse conditum atque probatum. Nos enim Grecam canonum collectionem priuato studio compactam credimus, omnique auctoritate publica diutius caruisse. Id palam efficitur ex eo quod accidit in causa S. Ioannis Chrysostomi. Obiectus ipsi fuit a suis hostibus Antiochenus canon quartus. Canones autem Antiochene synodi relati iam erant in codicem. Quid ad hec Chrysostomus et  suarum partium episcopi? Eos canones non a catholicis, sed ab Arianis conditos nichil auctoritatis habere protestati sunt. Legatur Palladius, qui in dialogo de uita eiusdem sancti disputationem hac de re utrinque habitam refert. Decepti quidem illi fuerunt inscriptione illa, In enceniis, quam iidem canones in Greco codice preferebant, uti explicauimus cap. 4, [XXXu] § 2. At qui sic repudiarunt hos canones quamuis relatos in codicem canonum, hunc sane codicem a Grece Ecclesie Patribus conditum et approbatum ignorabant. Quem autem codicem approbatum nescierunt Ioannes Chrysostomus aliique Orientales episcopi eius partium, undenam is ante hoc tempus ab Ecclesia Greca approbatus constitui queat, non intelligimus.

3. Quod secundo Iustellus affirmat, in primitiuo Greco canonum codice, ac exinde in ceteris antiquis Grecis exemplaribus canones omnium synodorum  continua numerorum serie fuisse signatos, uti erant in Greca auctoritate, seu exemplo Dionysii Exigui, in quo omnium canonum numerus perueniebat usque ad 165, non minus falsum arbitramur. Ratio quam ille affert ex testimoniis conciliorum Ephesini atque Chalcedonensis ante eius prefationem descriptis inanissima est. Ludit et innititur Grecis uocibus et , quas seriem canonum et canonum consequentiam interpretatur, ut his formulis indicetur codex in quo canones consequenti numerorum serie descripti continerentur. At uoces et nec seriem nec consequentiam numerorum significant, sed ordinem, methodum ac stylum, uti uocant, canonicum ab iis omnino sequendum qui rite ex ecclesiasticarum regularum canonumque prescripto agere uelint. Ita act. 1 synodi Ephesine, , iuxta canonum ordinem  iudicium instituendum decernitur . Alibi uero illegitima ac irregularia gesta contra S. Cyrillum  et Memnonem, , preter omnem ecclesiasticum ordinem et preter canones acta dicuntur in relatione eiusdem synodi ad imperatorem ; et iterum aliquando post: , , contra leges et canones omnemque ecclesiasticum ordinem; et rursum , contra omnem canonum ordinem; et post pauca apertius in hanc sententiam additur: Quamobrem cum et ipse  et reliqui quoque, quos secum habet, adeo , illegitime inordinateque, , et preter omnem ordinem ecclesiasticum egerint . Neque uero eedem uoces alio sensu in synodo Chalcedonensi accipiuntur, uti multis, si opus esset, eiusdem concilii testimoniis confirmare liceret.

4. Formula uero , numerorum ordinem, quam Iustellus in descripto textu opposuit,  in unico Ioannis Scholastici testimonio legitur , quod inter alia idem Iustellus recitauit pag. 8. Hic autem usus est ea formula alio prorsus sensu, qui Iustello nichil fauet. Non codicis canonum, sed sui operis rationem redditurus ait: Cum ea, que passim ab ipsis  definita sunt pro temporibus, in unum colligere magno studio enixi fuerimus, eaque in titulos quinquaginta distribuerimus, , non ordinem quemdam et seriem numerorum seruauimus, primum, ut ita dicam, et secundum, et tertium, et quartum, et quintum deinceps canones coniungentes, sed similia similibus, quantum fieri potuit, copulantes, et par pari capiti connectentes, etc. . Ioannes nimirum in suo opere non simul Nicenos canones unum post alium, nec simul Ancyranos, aut alios aliarum synodorum continua cuiusque synodi numerorum et canonum serie descripsit; sed in titulos quinquaginta canones diuersorum conciliorum, qui ad quemque titulum pertinent, hinc et hinc  sumptos distribuit. Num uero in codice ex quo canones in suum opus transtulit numerorum ordo et series continua esset a canonibus primi concilii ad canones ultimi, nichil indicii est. Immo ex methodo qua utitur in citandis cuiusque synodi canonibus numero distincto et proprio, ex. gr., Antiocheni concilii canon primus, secundus uel tertius, non uero canon 80, 81 uel 82, uti signati fuissent in codice continuam numerorum et canonum seriem preferente, palam effici uidetur, Ioannem eum codicem canonum adhibuisse, qui hac continuata numerorum serie carebat.

5. Hanc quidem continuam numerorum seriem a quibusdam Grecis exemplaribus apertius excludunt due uersiones prisca et Isidoriana. He in Nicena synodo preter canones exhibent Symbolum et catalogum Patrum, que due particule item leguntur in duabus aliis uetustis interpretationibus, quarum altera continetur in ms. uat. Regine, ex altera uero  Symbolum et catalogus [XXXuI] Patrum Hadriane collectioni inserta fuerunt. Greca igitur exemplaria, ex quibus he uersiones sumpte sunt, et Symbolum et Patrum Nicenorum catalogum preseferebant. Certe cum Africani anno 419 petiissent ab Attico episcopo Constantinopolitano notitiam canonum Nicenorum, is non tam canones quam Symbolum e suis Grecis exemplaribus Latine redditos misit. uide part. II, cap. 2, n. 3. Eadem ratione Greca exemplaria quibus auctores uersionum prisce et Isidoriane usi sunt, in Gangrensibus canonibus atque Antiochenis preter canones synodicas etiam continebant, quarum quidem Grecus textus inuentus et editus est. Hec autem omnia cum desiderentur in pura uersione Dionysii, uti ex duobus puris eius mss. uat. 5845 et uat. Palat. 577, colligere licuit, Grecum profecto Dionysii exemplum, quod a capite ad calcem accurate reddidit, iisdem carebat. Greci igitur codices canonum ab aliis memoratis antiquis interpretibus adhibiti a Dionysiano erant diuersi, et ita diuersi,  ut eam numerorum seriem, qua preditus erat codex Dionysii, haudquaquam ferrent. Additiones enim saltem Symboli in canonibus Nicenis, et synodicarum in Gangrensibus atque Antiochenis, cum auxissent numeros, aliam auctiorem numerorum computationem induxissent, que ad abiudicandam ab his codicibus numerorum seriem codicis Dionysiani, et ad sententiam publici codicis hac statuta numerorum serie notati refellendam sufficeret. Cum uero in iisdem uersionibus huius continuate numerorum notationis nullum indicium sit, probabilius credimus Grecos codices unde ille profecte sunt numeris eiusmodi continua successione notatis caruisse.

6. Neque idcirco negamus exstitisse codices aliquos canonum qui hac numerorum serie notarentur. Immo probabile nobis est eum qui in Grecum codicem hanc continuam numerorum seriem induxit, ut solos canones computaret, cetera que non sunt canones,  nimirum Symbolum, subscriptiones, seu catalogum Patrum, et synodicas preteriisse, uti in Greco Dionysii codice euenit. Id autem in rem nostram solum contendimus, non omnes Grecos canonum codices fuisse huius generis, neque hanc numerorum seriem, quibus in codicibus inerat, publica auctoritate fuisse inductam, aut eos tantum canones ab Ecclesia Greca fuisse receptos, qui in eiusmodi codicibus numerorum serie distinctis continerentur. Canon quartus Antiochenus S. Ioanni Chrysostomo obiectus, apud Palladium nullo numero distinguitur. Idem canon sine ullo numero oppositus quoque fuit S. Cyrillo in epistola legatorum pseudosynodi Ephesine ad Rufum. Socrates ex antiqua uersione Epiphanii Scholastici, in Historia Tripartita, lib. XI, c. 8, citat regulam 18 Antiochenam numero canonum ipsius synodi proprio , cum ex codice in quo inesset continua numerorum series canon seu regula 97 alleganda fuisset.

 7. Textus qui codicem cum numerorum serie indigitent paucissimi sunt. In Chalcedonensi actione de Caroso et Dorotheo duo canones Antiocheni recitantur ex codice cum numeris continuate successionis, et similiter duo actione 11. Episcopi etiam Pisidie, in epistola ad Leonem augustum inserta codici encyclio, eadem ratione Antiochenum canonem afferunt ex regula 83. Preter hec autem duo uel tria testimonia anteriora Dionysio, nullum aliud inuenire hactenus licuit, quod similem numerorum seriem indicet. In eodem concilio Chalcedonensi, act. 4, canon Antiochenus quintus sine ulla synodi uel numeri indicatione ab Aetio Constantinopolitano ex codice lectus fuit: Aetius archidiaconus Constantinopolis sancte et uniuersalis Ecclesie dixit: Regula est hec cum aliis posita a sanctis Patribus, quam custodientes sanctissimi Patres episcopi, docent et clericos et monachos et omnes Christum colentes. Si autem inueniant aut resultantes,  aut acquiescere non uolentes, hac utuntur regula. Et ex codice relegit hec: De clericis et monachis, qui semetipsos a communione suspendunt. Si presbyter aut diaconus suum contemnens episcopum, etc. . Titulus peculiaris De clericis et monachis, etc., in Aetii codice descriptus, qui in nulla antiqua, nec in Dionysiana uersione, nec in Greco uulgato inuenitur, diuersum codicem manifestat, in quo nullus, ne peculiaris quidem, numerus canonibus appositus erat, et diuersum etiam a Dionysiano, cui numerorum continua series inerat. In actione de Photio Tyri Atticus Nicopolitanus [XXXuII] episcopus canonem quartum Nicenum ex codice recitauit hoc titulo: Trecentorum decem et octo sanctorum Patrum, qui Nicee conuenerant, canon quartus . Idem uero canon iterum recitatur, act. 13, sine ullo titulo ex alio codice, quem Eunomius episcopus Nicomediensis exhibuit: Gloriosissimi iudices dixerunt: Canones legantur. ueronicianus uir deuotus magistrianus et secretarius diuini consistorii ex  codice dato ab Eunomio reuerendissimo episcopo legit capitulum sextum: Episcopum oportet quidem precipue ab omnibus episcopis prouincialibus ordinari, etc. . Notabile est discrimen allegandi huius canonis: in actione de Photio nomine canonis, ', canon quartus, in actione autem 13 uoce capituli, ', ubi corrigendum ', capitulum quartum. Obseruamus preterea in illis testimoniis, que ex continuata numerorum serie canones allegarunt, constanter preferri uocem , uti uidere est in laudatis actione de Caroso et Dorotheo, et actione 11. Codex ergo ab Eunomio productus cum uoce diuersus uidetur ab iis qui numerorum continuam seriem continebant. Quod si lectio ', capitulum sextum, que tum in mss. Grecis, tum in antiqua uersione concilii Chalcedonensis, et in codicibus Rustici uniformiter exhibetur actione 13 errori antiqui amanuensis deputanda non est, ut Baluzius indicauit, sed potius diuisioni diuerse canonum Nicenorum,  que ita in aliquo Greco codice, ut in mss. collectionis hoc tomo edende eum canonem sextum efficeret , noua hinc ratio suppeteret, ex qua diuersitas eius codicis Eunomiani luculentius comprobaretur.

8. Aliud apertius testimonium Greci exempli ab eo diuersi, ex quo canones cum numerorum serie allegati fuere, suppetit ex actione 16. Id antequam probetur, detegenda sunt duo uitia que uulgatum textum inficiunt. In eadem actione, post recitatum a Paschasino Nicenum canonem sextum in eam formam quam Italici codices exhibebant, editiones conciliorum Constantinum secretarium inducunt, qui eumdem sextum canonem Nicenum et alium synodi Constantinopolitane legit ex Greco Aetii archidiaconi codice. uehemens primum suspicio exoritur hanc iteratam Niceni sexti canonis recitationem intrusam esse, non solum quia hic canon Nicenus ueluti ab Aetio Constantinopolitano productus  in questione de qua tunc agebatur pro Constantinopolitana sede nichil conferret, quin potius eidem aduersaretur, solusque canon Constantinopolitane synodi in eamdem rem a Constantinopolitanis ingereretur; sed multo magis quia in antiqua uersione, que pura conseruatur in codice olim Ioliano, nunc autem capituli Parisiensis, hic repetitus canon sextus, ut notauit Baluzius, omittitur: unde a primo illo interprete in suo Greco codice inuentus non fuit. Forte uero cum lectio eiusdem canonis a Paschasino producti prioribus uerbis differret aliquantulum a Grecorum codicum lectione, quidam Grecus studiosus horum codicum lectionem olim descripsit in margine, ac ex margine deinceps irrepsit in textum. Que insitio cum legatur in mss. editionis Rustici, antiqua cognoscitur. Ipsa porro Rustici editio, licet hoc additamentum receperit, aliam tamen Greci uulgati textus posteriorem corruptionem detegit. In hoc scilicet  preter insertum Nicenum canonem aliis atque aliis uerbis introducitur canon Constantinopolitanus sic: . , etc. Idem secretarius relegit ex eodem codice: synodicum secunde synodi. Hec constituerunt CL episcopi qui in Constantinopolim Dei gratia conuenerunt ex diuersis prouinciis, etc. . Prima illa uerba, Idem secretarius relegit ex eodem codice, que expuncto Niceno canone superflua sunt, et in antiqua sane uersione eumdem canonem ignorante omittuntur, desunt etiam apud Rusticum; ac proinde is hec in suis quoque Grecis codicibus nequaquam reperit. Preterea idem Rusticus in sequentibus antique uersionis lectionem retinens, non habet: Synodicum secunde synodi. Synodi quidem secunde appellatio Constantinopolitane tributa ad posteriora tempora pertinet, cum in Grecis canonum codicibus generalia  concilia a topicis separari, et post Nicenam synodum Constantinopolitana collocari cepit.

[XXXuIII] 9. Sed age iam in rem nostram sincerum textum, qui exclusa Niceni canonis repetitione ueram lectionem prefert, ex antiqua uersione producamus. Constantinus uir deuotus secretarius diuini consistorii ex dato codice ab Aetio Constantinopolitanorum sanctissime Ecclesie recitauit: synodicum primi concilii sub Nectario episcopo Constantinopolitano episcoporum 150. Hec constituerunt episcopi qui in Constantinopolim Dei gratia conuenerunt ex diuersis prouinciis, secundum euocationem religiosissimi principis Theodosii, sub Nectario Constantinopolitano episcopo. Non recusari fidem, neque regulas trecentorum decem et octo Patrum qui in Nicea Bithynie conuenerunt, sed maneat illa propria, et anathematizetur omnis heresis, etc. . Ubi uno contextu recitantur Constantinopolitane synodi canones duo, siue tres sine distinctione ulla canonum aut numerorum. Duo  autem hic animaduertenda sunt. Primo notandus titulus canonibus Constantinopolitanis prefixus in ipso Greco Aetii codice: Synodicum primi concilii sub Nectario episcopo, cum reliquis; que cum nec in textu Greco codicis canonum, nec in ullis uersionibus legantur, collectionem diuersam canonum indicant: idque eo magis, quia uoces primi concilii alterum saltem sub eodem Nectario in eodem canonum codice subiectum significant, nimirum uel illud anni 382, ad quod pertinere uidentur duo canones primo illi concilio adiecti, uel aliud anni 394, cuius Acta in aliquot mss. Grecorum collectionibus leguntur . Secundo cum solus tertius canon, aut, ut alii diuidunt, secundus de priuilegio sedis Constantinopolitane ad rem pertineret, hic solus recitandus fuerat, si in Aetii codice a primo uel etiam secundo canone fuisset distinctus. Simul autem omnes hi canones uno contextu recitati fuerunt, quia Aetii codex ea canonum ac numerorum distinctione carebat, que non solum in ms. Greco Dionysii, sed in  aliis etiam adhibitis ab auctoribus uersionum Isidoriane et Prisce inuenta fuit. Hic ergo Aetii codex Grecus diuersus erat ab omnibus quorum indicia ad nos peruenere. Quod si in ipsa Chalcedonensi synodo lecti fuerunt diuersi generis codices, alii cum continuata numerorum serie, alii sine eiusmodi numeris, et alii etiam aliis auctiores; inanis proculdubio perspicitur Iustelli hypothesis, qua solum codicem canonum continuam numerorum seriem exhibentem ab Ecclesie Patribus receptum, et in Chalcedonensi lectum atque approbatum presumit. Adde quod expressa canonum approbatio, que ab eadem synodo edita est canone primo, non ad hunc uel illum qui lectus fuit canonum codicem restringitur, sed ad canones Patrum omnium et singularum antecedentium synodorum extenditur. Regulas, inquit, sanctorum Patrum per singula nunc usque concilia constitutas proprium robur obtinere decreuimus.

 10. Nunc ut ad Sardicenses canones reuertamur, num hi reipsa defuerint in eo codice qui continuata numerorum serie in Chalcedonensi synodo lectus fuit, sicuti defuere in Greco codice Dionysii, certo pronuntiari nequit. Numeri enim qui in eo concilio allegati fuerunt Antiochenos canones non pretergrediuntur. Quis autem affirmare queat in eo codice post Antiochenos non fuisse descriptos canones Sardicenses, qui post Antiochenam synodum conditi fuere? Immo cum Grecus codex canonum non totus simul initio conditus fuerit, sed sensim auctus, non seruato temporum ordine, uti cap. 2 notauimus, eosdem canones saltem post Laodicenos aut Constantinopolitanos in laudato Chalcedonensi codice non fuisse adiectos nemo affirmare poterit. Similitudo Greci codicis Dionysiani, qui numerorum serie distinctus Sardicenses canones ignorabat, non conuincit. Cum enim codex Grecus Dionysii uno numero in Antiochenis canonibus discrepet a numeris codicis qui lectus fuit in synodo Chalcedonensi, idem codex ab hoc aliquantulum  diuersus agnoscitur. Sicut autem codex ex quo ille Latine transtulit canones apostolorum quinquaginta imperfectus erat , ita minus perfecto canonum synodalium exemplo uti potuit, ut ne omnes codices similem numerorum seriem preferentes canonibus Sardicensibus caruisse dicendi sint.

11. Quod si etiam in eiusmodi codicibus hi canones pretermissi fuissent, num deerant etiam in omnibus aliis exemplaribus que ea numerorum continua serie carerent? Certe in quibusdam saltem codicibus eorum frequentissimorum [XXXIX] Patrum Grecorum, qui ad Chalcedonense concilium conuenerant, ex Ecclesiis presertim Illyrici, pro quibus aliqui Sardicenses canones constituti fuerant, eos fuisse descriptos negari non potest. Quid quod Sardicensis synodus in illis comprehenditur quarum regule canone primo Chalcedonensi confirmate fuerunt? Patrum  quidem Sardicensium fides laudatur in allocutione concilii Chalcedonensis ad Marcianum augustum. Illi quidem, ait, qui apud Sardicam contra reliquias Arii conuenerunt, Orientalibus direxerunt sui constituta iudicii ; que constituta paulo ante uocantur decretum de fide. Innuitur autem decretum fidei quod legitur in fine synodice Sardicensis apud Theodoretum, lib. II Hist. Eccles. cap. 6. Hoc quidem decretum, seu hanc expositionem fidei addititiam esse, et laudate synodice assutam, iam omnes fatentur. At hec additio ante Chalcedonense obtinebat, et codicibus erat inserta ex quibus iam antea, preter Theodoretum, Socrates, libro II, cap. 20, et Sozomenus, lib. III, cap. 12, eamdem fidei expositionem a Sardicensi concilio editam allegarunt. Certe hoc additamentum synodice, quo expositio Nicene fidei a Sardicensibus Patribus condita prefertur, iam conscriptum erat anno 362, et Sardice etiam propositum fuisse a nonnullis Patribus, sed ab aliis pluribus et a synodo reiectum, colligere licet ex  concilio Alexandrino anni eiusdem, ubi illa expositio fidei addititia in uulgata interpretatione eiusdem synodi tabelle nomine significatur. Tabellam igitur, inquiunt Alexandrini concilii Patres, quam nonnulli iactant, quasi ex Sardicensi synodo de fide conscriptam, ne legi quidem semel aut proferri sinatis. Nihil enim tale synodus definiuit. Quamuis enim certi homines nonnulla, quasi que deessent Niceno concilio, ascribere uellent, idque acriter contenderent, sancta tamen synodus, que Sardice conuenit, indigne, id tulit, decretoque sanciuit ne quid ulterius de fide scriberetur, et sese contentos esse Nicena fide declarauerunt, ut cui nichil deesset, et que plena pietatis esset; neque edendam esse aliam professionem fidei, ne illa que Nicee scripta est imperfecta crederetur; neue illis occasio huiusmodi suppeditaretur, qui sepe numero uolunt de fide definire et scribere . Similiter a S. Eusebio uercellensi in subscriptione  eiusdem synodi Alexandrine exclusa dicitur tabella Sardicensis concilii, ne ultra Nicenam fidem decretum aliquid existimetur . Cum uero hec tabella, seu expositio fidei hoc solo sine displiceret, nichil mirum si exemplaria huius additamenti propagata fuere, ac exinde eam expositionem a Sardicensi conditam posteriores crediderint. Patres itaque Chalcedonenses, qui Sardicensem synodum maxime probabant, laudatam synodicam cum hac addititia expositione fidei ita in aliquo Greco codice habebant, ut illam habuerunt Socrates, Sozomenus ac Theodoretus. Quinam uero essent eiusmodi codices in quibus hec Sardicensis synodica cum laudato additamento legebatur, discimus ex peruetusto insigni codice, § 55 capituli ueronensis maiusculis litteris exarato, in quo eiusdem synodice interpretationem inuenimus. Hec autem cum diuersa sit a uersione Epiphanii ex Theodoreto traducta ac Tripartite inserta, lib. Iu, c. 24, proficiscitur ab alio Greco antiquiori exemplo, in quo alio rarissima et prestantissima documenta ad  Sardicensem synodum pertinentia exhibebantur; hec enim omnia Latine reddita in eodem codice ueronensi continetur . Inter cetera autem documenta que hoc uno codice nobis conseruata isti tomo inserentur, ante memoratam synodicam, post titulum Definitiones apud Sardicam, profertur epistola Osii atque Protogenis ad Iulium pontificem, que licet apocrypha habeatur, ceua tamen est supposititio additamento synodice, cuius ratio in hac epistola exponitur. Forte Osius et Protogenes ex iis fuerunt a quibus ea expositio fidei synodo Sardicensi proposita fuit cum hac epistola; sed utraque ibidem reiecta, et eatenus inter apocrypha recensenda. Cum uero hec epistola allegetur a Sozomeno, lib. III, c. 12, una cum synodica eiusque additamento, utraque in ipsius Greco codice inuenta fuit. Porro in laudato ms. ueronensi, post predictam synodicam, sine alio titulo, subiiciuntur canones Sardicenses eodem ordine ac in uulgato Greco, sed ex  diuerse originis Greco exemplo ignota hactenus uersione traducti; inter eos enim canones unus exhibetur, qui etsi exstet in omnibus exemplaribus originalis Latini cum initio Ianuarius, in Greco tamen uulgato nequaquam legitur. Horum quidem et aliorum, [XL] que edemus Sardicensium documentorum interpres Grecum exemplum habuit, quod hec omnia continebat; hecque fuisse collecta iamdiu ante concilium Chalcedonense Socrates, Sozomenus et Theodoretus, qui, ante eamdem synodum scribentes, duo ex iis documentis retulere, fidem faciunt. Eo autem uetustior hec collectio agnoscitur, quod tria alia sincera monumenta Sardicensia preferat, que cum aliunde non suppetant, sub ipsius Sardicensis tempus aut non multo post collecta uidentur. Si autem ex aliquo huius collectionis Greco codice expositionem fidei Sardicensis, uel etiam Osii ac Protogenis epistolam allegarunt non minus Socrates, Sozomenus ac Theodoretus, quam Patres concilii Chalcedonensis, ut sane probabilissimum est, en  igitur Grecum codicem ab his Patribus adhibitum, in quo Sardicenses quoque canones cum aliis documentis Sardicensibus iamdiu ante descripti fuerant.

12. Alia porro argumenta suppetunt, quibus hi canones in Grecis codicibus exstitisse noscuntur. Auctor uersionis prisce, qui Dionysio Exiguo precessit, codicem Grecum inuenit, in quo Sardicenses canones post Nicenos subiecti fuisse uidentur. Quod si eos non e Greco interpretatus est, sed Latinum originale pretulit, idcirco factum est, quia Latinis interpretibus id usitatum erat, ubi inuenirent originale Latinum, illud suis collectionibus inserere, et a labore uersionis e Greco abstinere. Sic uetus interpres concilii Chalcedonensis originale Latinum epistole 28 Leonis ad Flauianum pro uersione e Greco inseruit actioni secunde: et similiter Epiphanius Scholasticus interpres codicis encyclii, sue translationi apposuit originale Latinum epistole 156 eiusdem  pontificis ad Leonem augustum. Eadem igitur ratione, si auctor uersionis prisce ex originali Latino descripsit canones Sardicenses, non idcirco sequitur eos in suo Greco codice non reperisse. Immo cum ipsos non in fine post Grecos canones addiderit, sed inter Grecarum synodorum canones Nicenis subiecerit, eos hoc ordine in Greco codice nactum fuisse uerisimillimum est. Alias si eis caruisset Grecum exemplum quo utebatur, post interpretationem canonum Grecorum, quos in eo manuscripto reperit, Sardicenses canones ex Latino originali in fine adiecisset, ut fecit Dionysius Exiguus, uel in alium saltem locum chronologie eiusdem synodi congruentem post Antiochenos transtulisset.

13. Exstitisse quidem olim Greca canonum exemplaria, in quibus Sardicenses statim post Nicenos locabantur, confirmatur ex ordine canonum, quem Ioannes Scholasticus in suo Greco codice nactus est. Eum ex ipso dedimus cap. 2. Christophorus Iustellus, qui in Sardicenses canones non bene erat animatus,  in prefatione ad synagogen canonum eiusdem Ioannis Scholastici affirmat, eum primum addidisse Greco codici canones Sardicenses . Sed fallitur manifeste. Nam primo idem Ioannes testatur se non esse primum qui synagogen canonum in quibus sunt Sardicenses conscripserit; sed alii ante eum eamdem operam susceperant, iique illam in sexaginta titulos digesserant ex iisdem decem synodorum canonibus, ex quibus ipse suam restrinxit ad titulos quinquaginta, exceptis solis canonibus S. Basilii, quos ab illis omissos adiecit. Cum, inquit, non ipsi soli et PRIMI inter ceteros ad hoc faciendum incitati fuerimus, sed alios compererimus ea  in titulos sexaginta diuisisse, nec S. Basilii canones cum aliis coniunxisse, etc. Secundo nec Ioannes, nec illi qui ante eum in hoc opere laborarunt, fuere auctores Grece collectionis, sed ex collectione Greca, cuius exemplar pre oculis habebant, decem synodorum canones in ea descriptos,  non seruato ordine et serie canonum, ad certa capita atque titulos reuocarunt, illi in sexaginta, Ioannes uero in quinquaginta. Inter has uero decem synodos erat etiam Sardicensis, cuius quidem canones utrique in synagogen redegere. Fuerunt igitur Grece collectiones, que ante Ioannem Scholasticum, immo et ante alios Ioanne anteriores, canones Sardicenses cum ceteris preferebant. Ordo quidem canonum, quem ex decem synodis Ioannes premisit, cum Sardicenses collocet post Nicenos, et ante Gangrenses, ut in uersione prisca similiter deprehenditur, non est ordo chronologicus ex quo Sardicenses post Antiochenos canones collocandi fuerant; sed solus ordo esse potest qui in Ioannis Greco codice inerat. Que animaduersio si confirmat similem pariter Grecum codicem [XLI] presto fuisse auctori interpretationis Prisce, qui non alia de causa hunc ordinem sequi potuit, luculentius euincetur, nedum ante Ioannem Scholasticum, uerum etiam iamdiu ante ipsum Dionysium Exiguum, cui Prisca uersio precessit,  Sardicenses canones in aliquot Grecis exemplaribus exstitisse. Si Greca uetustiora exemplaria canonum ad nos peruenissent, idipsum euidentius possemus statuere. Ex solo autem defectu eiusmodi codicum uetustiorum negare apud antiquos Grecos auctoritatem horum canonum, quos certe ab ipsa synodo pro Grecis Grece editos uidimus, quorumque originale exemplar Grecum in collectionibus posteriorum Grecorum, que sole supersunt, nobis conseruatum fuit, plenum audacie est. Quod si desunt Greca exempla uetustiora concilio Chalcedonensi, supplent collectiones, licet recentiores, Eutychianorum, que antiquiorem Chalcedonensi originem habent. Illi enim ab Ecclesia separati seculo quinto non receperunt ex antiquis canonibus nisi illos qui ante eorum separationem erant in Greco codice; ac propterea eorum collectiones sunt totidem testimonia eius antiqui Greci codicis qui ante Eutychianam heresim in  Ecclesia Greca obtinebat auctoritatem. Hinc in iis collectionibus non sunt canones Chalcedonenses. At cum ceteris inueniuntur Sardicenses, uti uidere est apud P. Echard , et Iobum Ludolphum . Sardicenses igitur canones erant in Greco codice antequam illi ab Ecclesia desciscerent.

14. Horum certe canonum auctoritatem apud antiquiores Grecos etiam Orientis ex uetustissimo Orientali concilio demonstrare possumus. Patres nimirum synodi Constantinopolitane anni 382, in epistola ad Damasum aliosque Occidentales, a Theodoreto descripta, lib. u Hist. c. 9, Niceni concilii nomine Sardicensem canonem allegarunt his uerbis: De administratione autem singularum Ecclesiarum, cum uetus, uti nostis, lex obtinuit, tum sanctorum Patrum in concilio Niceno decisio, ut uidelicet singularum prouinciarum antistites una cum finitimis  episcopis ad Ecclesiarum commodum  habeant ordinationes. Est canon quintus Sardicensis, ut monuit P. Harduinus in hunc locum, et in notatione ad ipsum canonem Sardicensem. Et P. Coustantius, tom. I Epistolarum Romanorum pontificum, col. 566, n. c, Niceni concilii, inquit, canone quarto sancitur: Episcopum conuenit maxime quidem ab omnibus qui sunt in prouincia episcopis ordinari; sed de finitimis episcopis, ubi placuerit, conuocandis nichil in eo habetur. Sardicensis uero canon quintus, seu secundum Grecos sextus, Quando quis debeat a uicinis prouincie episcopis ordinari, explicat. Ad quem canonem si nunc respiciunt Orientales, dicendum erit Sardicenses canones non modo in Occidente; sed et in Oriente pro Nicenis fuisse habitos; adde et in codice ab his Patribus adhibito Nicenis fuisse subiectos. At de hac Nicenorum et Sardicensium coniunctione, ob quam hi pro Nicenis habiti fuerunt, plura dicentur part. II, c. 1. Nunc satis sit animaduertere hoc tam antiquum Orientalium testimonium certam fidem  facere Sardicenses canones a Grecis etiam Orientalibus fuisse receptos, et suis codicibus insertos, eorumque auctoritate Orientis Ecclesias fuisse directas; unde statim post recitata uerba in eadem epistola subditur: Ex cuius legis et decisionis prescripto scitote tum alias quoque Ecclesias apud nos administrari, tum illustrissimarum Ecclesiarum sacerdotes delectos. Nihil illustrius et euidentius ad elidendum Iustelli commentum desiderari potest. In hoc enim concilio non conuenerunt Greci Illyriciani ad Occidentalem Ecclesiam pertinentes, qui hoc nomine Sardicenses canones recepisse creduntur, sed episcopi totius Orientis, iique fere omnes qui in synodo precedentis anni 381 ibidem coiuerant. Theodoretus nempe, lib. u Hist. c. 8, post recensitos episcopos synodi precedentis, hec de presenti synodo tradit: Sequenti uero etate cum PLERIQUE eorum ad eamdem urbem uenissent, ecclesiastica enim negotia eos rursus illuc euocauerant, etc. Orientales ergo episcopi hoc quoque uetusto tempore suas Ecclesias prescripto  Sardicensium canonum administrabant, et ordinationes sacerdotum peragebant, ordinationesque Nectari Constantinopolitani et Flauiani Antiocheni ad laudate synodi normam canonice factas probarunt. Qui autem canones regendarum Ecclesiarum et ordinationum episcoporum regulam Orientalibus prestabant, recepti utique ab ipsis et magna auctoritate habiti dici debent, siue tunc [XLII] inserti fuerint Greco codici, siue non fuerint; canonum enim auctoritas ex ipsorum conciliorum auctoritate pendebat, non autem ex Greco codice, quem non publica, sed priuata auctoritate conditum uidimus. Ex his autem illud obiter colligere licet quam perperam nonnulli Sardicense concilium, cuius canones pro Grecis Grece editi, in plenissima Orientali synodo, eodem quo Niceni loco et nomine habiti sunt, Occidentale concilium fuisse, eoque titulo inter ecumenica non referendum contendant.



CAPUT uII De Patrum Sardicensium subscriptionibus ac numero. Accuratus ipsorum catalogus ex certioribus monumentis contextus. Num Sardicensis synodus fuerit ecumenica.


1. Sicuti tria uel quatuor Sardicensia documenta, que mox allegaturi sumus, subscriptiones aliquot Patrum exhibent, ita etiam canones Patrum subscriptionibus fuisse firmatos nichil ambigimus. At que subscriptiones ipsorum canonum erant proprie exciderunt; earumque loco in nonnullis manuscriptis, ac exinde in uulgatis conciliorum libris, canonibus subiiciuntur illa Patrum Sardicensium nomina que post epistolam Sardicensem ad Iulium papam subscripta apud Hilarium leguntur. In his uero ipsis subscriptionibus iidem mss. et editi libri uincentium Capuanum, Ianuarium Beneuentanum, et Calepodium Neapolitanum apostolice sedis legatos preferunt errore manifesto, qui apud Hilarium non inuenitur;  alii enim in Sardicensi legatione in apostolica functi sunt. Cum canones Sardicenses in uetustioribus exemplaribus Latinis coniuncti essent cum Nicenis, ac pro Nicenis haberentur, uti probaturi sumus part. II, c. 1, non Sardicensium, sed Nicenorum Patrum catalogus ipsis annexus fuit, quemadmodum in pluribus antiquissimis codicibus eosdem canones copulantibus deprehendimus. Hinc subscriptione Sardicensium Patrum, quos in originali fuisse signatos non uidetur dubitandum, exciderunt. Cum porro hi canones Sardicenses separari ceperunt a Nicenis, in nonnullis codicibus sine ulla subscriptione descripti sunt; in aliis retenta fuit sola formula prime subscriptionis Nicene, quam in puris Dionysianis exemplis ac in Iustelliano notauimus; in aliis uero, ut subscriptiones Patrum Sardicensium iisdem canonibus uindicarentur, ille que in Hilarii fragmentis appenduntur post ipsius Sardicensis synodi epistolam ad Iulium pontificem, ex hac epistola traducte fuerunt  ad canones, ac propterea quedam mss. collectiones Latine, his subscriptionibus descriptis post canones, eam epistolam sine subscriptionibus exhibent. Imperitus autem librarius cum inter subscriptiones synodice non reperisset legatorum apostolicorum nomina traducens easdem subscriptiones ad canones, tres laudatos episcopos suburbicarios apostolice sedis legatos suo arbitrio constituit. uerum he ipse subscriptiones, se potius hec Patrum Sardicensium nomina pauciora sunt quam iidem Patres fuere. Hinc de numero istorum Patrum magna uertitur inter eruditos questio. In qua cum nos diligentiori studio ac documentorum ex ueronensi codice edendorum presidio aliquid certius afferre posse credamus, hac de re latius hoc loco disserere non ingratum lectoribus futurum confidimus.

2. Sardicenses Patres tercentos circiter fuisse, ex S. Athanasio plures crediderunt. Is enim, initio Apologie secunde, tercentos sibi suffragatos tradit; et dein, post recitatam epistolam synodi Sardicensis,  ducentorum et octoginta circiter episcoporum qui eidem subscripserunt nomina subiicit. At in primo textu non solius Sardicensis concilii episcopos notauit, sed memoratis tribus conciliis, Alexandrino, in quo interfuerunt centum episcopi, Romano, in quo sederunt episcopi quinquaginta, ac tandem Sardicensi, hec subiicit: Iis uero que nostri gratia decreta fuerunt suffragati sunt plusquam trecenti episcopi ex prouinciis, quarum triginta sex nomina refert. His autem uerbis Athanasium noluisse indicare episcopos tercentos solius Sardicensis concilii, sed complecti omnes, uel qui in tribus antea nominatis conciliis sibi fauerunt, uel qui etiam absentes Sardicensi decreto subscripsere, patet ex alio textu [XLIII] eiusdem Apologie, in quo, post recitatam Sardicensem synodicam, CCLXXXII episcoporum nomina relaturus, sic preloquitur. Hec ita scriptis mandata sacrum Sardicense concilium ad eos qui interesse non poterant misit,  qui ipsi quoque suis suffragiis decreta synodi approbarunt. Eorum autem qui in synodo subscripserunt, ceterorumque aliorum  ista sunt nomina. Adde quod idem Athanasius in Histor. Arianorum ad monachos de episcopis qui ad Sardicense concilium initio conuenerunt, hec habet: Conueniunt cum ex Oriente, tum ex Occidente in Sardica urbe episcopi plus minus centum septuaginta ; a quibus Eusebiani deinde separati, pseudosynodum Philippopolitanam conflarunt. Hi Eusebiani Orientales, teste Sabino, apud Socratem , fuerunt LXXuI, in subscriptionibus autem pseudosynodice Philippopolitane LXXIII tantummodo recensentur; adeo ut catholici, qui Sardice pro Athanasio steterunt, et Sardicensem synodum habuere, soli XCIu, aut XCuII, circiter episcopi fuisse dicendi sint. Quinam uero hi fuerint, uel cuius ciuitatis ac prouincie, constituere difficilius hactenus fuit. S. Hilarius, in subscriptionibus epistole Sardicensis ad Iulium pontificem,  LIX tantum episcopos nominat, ubi plures omittit, quos interfuisse aliunde liquet. Nomina Patrum LIX que in uulgatis conciliorum et in mss. collectionibus subiiciuntur canonibus Sardicensibus cum Hilario conueniunt. Unum tantum Alexandrum ab Acia, al. ab Acha de Ceporisma , supra illos episcopos ex Hilario editos nonnulli codices preferunt, uti sunt, ex gr., uat. 1342 et uallic. A 5, ex quo conficiuntur episcopi LX. In his uero non omnes comprehendi satis indicat clausula post ultimum episcopum in iisdem codicibus adiecta: Et ceteri subscripserunt. Inter nomina autem episcoporum CCLXXXII que ab Athanasio proferuntur, cum et absentes, et presentes ab eo memorati fuerint, Sardicensium nomina cognoscere non facile fuit.

3. Nouissime uero duo prestantissima monumenta ad Sardicense concilium pertinentia cum subscriptionibus e ms. 55 capituli ueronensis a marchione  Maffeio edita sunt, que hoc tomo cum aliis documentis illustrata prodibunt. Primum est epistola ipsius synodi Sardicensis ad Ecclesias Mareoticas, cui sola episcoporum nomina XXuI aut XXuII subscripta leguntur. Alterum est epistola S. Athanasii ad easdem Ecclesias, quam subsignarunt episcopi LXI, quorum priores decem et octo sola nomina appenderunt; ceteri uero ciuitatis et quandoque etiam prouincie nomen addidere. In priori epistola animaduertenda maxime est subscriptio ultima: uincentius episcopus incolumes uos in Domino opto, dilectissimi fratres. Iussus a fratribus meis et cepiscopis scripsi et subscripsi pro ceteris. Hinc nichil mirum si pauci sint qui subscribunt, cum non omnes per se subscripserint, sed ut uincentius pro ceteris subscriberet omnes mandarint. Hac de causa S. Athanasius in altera epistola, qua antecedentem synodicam e Sardica in Mareotidem direxit, Licet, inquit, non omnes scribere episcopi occurrerunt, attamen  ab omnibus scripta sunt, et pro omnibus subscripserunt. Si autem uincentius, qui in fine subscripsit pro ceteris, idem est ac qui eodem uincentii nomine per sese ante signatus legitur, he subscriptiones erunt XXuI. Si uero sit alius uincentius, erunt XXuII. Has autem huiusmodi documentorum subscriptiones conferentes cum illis que epistole Sardicensi ad Iulium subiiciuntur , deprehendimus nonnulla quidem episcoporum nomina in laudatis documentorum subscriptionibus deesse, que leguntur in subscriptionibus epistole ad Iulium; alia uero nomina in iisdem exhiberi que in ea ad Iulium epistola desiderantur; ex illis enim documentis supplentur subscriptiones seu episcopi XXX. Quibus si addantur episcopi LIX subscripti epistole ad Iulium, Sardicenses. Patres elicimus LXXXIX.

4. Hoc autem Patrum numero inuento, Athanasii catalogum episcoporum CCLXXXII, descriptum in  Apologia secunda, conferentes cum laudatis episcopis LXXXIX, cum omnia fere istorum nomina nacti simus inter eos episcopos LXXuIII qui ab Athanasio primo loco separatim a ceteris designantur, deteximus hos episcopos LXXuIII Sardicensi synodo interfuisse; ac propterea, premisso Osii nomine, [XLIu] nulla distinctione prouinciarum simul recensentur; ceteros uero, qui in prouincias distributi ab eo subiiciuntur, illos esse qui absentes Sardicense decretum approbarunt. Id sane respondet ordini quo in recitato testimonio idem Athanasius scripsit se producturum nomina, primo quidem eorum qui in synodo subscripserunt, et dein ceterorum aliorum, qui licet interesse non poterant, missa tamen ad eos synodica, ipsi quoque suis suffragiis decreta synodi approbarunt. Porro ex prima episcoporum serie apud Athanasium accedunt sex alii episcopi, qui nec ex subscriptionibus epistole ad Iulium, nec ex duobus aliis monumentis suppetunt. Hi autem si addantur episcopis LXXXIX quos ex subscriptionibus nouimus, fient Sardicenses  episcopi XCu. Alii porro duo episcopi et ab Athanasio in prima serie, et in subscriptionibus omissi certo fuerunt, nimirum Euphratas Agrippinensis et Gratus Carthaginensis, quos tamen eiusdem synodi Patribus accensendos aliunde probabimus. Ita in catalogo, quem hic proferimus, describentur episcopi Sardicenses XCuII quod cum supputatione paulo ante ex Athanasio proposita episcoporum circiter XCIu aut XCuII probe concordat.



Catalogus alphabeticus Patrum Sardicensium ex monumentis contextus et confirmatus.

I. Adolius. Hic tantum memoratur in S. Athanasii catalogo.

II. Aetius a Macedonia de Thessalonica. Aetii nomen tantum legitur in Athanasio, ac in synodica ad Mareotidis Ecclesias. In subscriptionibus uero apud S. Hilarium, ac in conciliis et prouincie et ciuitatis nomina adduntur. Neque obest epistola pseudosynodi  Sardicensis, uerius Philippopolitane, in qua apud Labbeum Ioannes Thessalonicensis episcopus memoratur; Ioannis enim nomen ex eadem epistola expungendum probat P. Coustantius tom. II Operum Hilarii, editionis ueronensis col. 658, not. 6. Aetium quidem, et non Ioannem, fuisse episcopum Thessalonice, confirmatur etiam ex Sardicensi canone 20 Dionysii, in quo ipse de Thessalonicensi metropoli loquitur.

III. Alexander Gyparensis Achaie. Ita in epistola Athanasii ad Ecclesias Mareoticas. Forte legendum Cyparisensis; Cyparissa enim in Achaia inuenitur. Hic idem est ac ille qui in quibusdam codicibus antea memoratis post canones additur, sic: Alexander ab Acia, seu ab Acha de Ceporisma.

Iu. Alexander ab Achaia de Montemnis. Ita subscriptiones apud Hilarium. In uulgatis conciliorum, de Moreniis; in ms. uat. 1342, de Moromis. uallicel. A 5, ciuitatis nomen omittit.

u. Alexander a Thessalia de Larissa. Sic Hilar. et  edit. concil. S. Athanasius duos tantum Alexandros nominat. Unus legitur in subscriptionibus synodice ad Mareotes, et unus in subscriptionibus epistole S. Athanasii: num utrobique idem subscripserit, an duo diuersi, ignoratur.

uI. Alypius ab Achaia de Megara in omnibus subscriptionibus recensetur. Solum in synodica dicitur Alysius. Alypius refertur ab Athanasio, et in canonibus interloquitur.

uII. Amasitius uiminiacensis per presbyterum Maximum. In subscriptionibus epistole Athanasiane, et in catalogo item Athanasii.

uIII. Ammonius. In subscript. eiusdem epistole.

IX. Anianus de Castulono, uel Castolona ab Spaniis. Apud Hilar. et in Concil. Inter subscriptiones epistole Athanasii perperam scribitur: Ammianus de Castello Pannonie. Aniani nomen est in catalogo Athanasii.

 X. Antigonus Pallenensis Macedonie, corrige Pellensis. In epistola Athanasiana, et laudatur in Athanasii catalogo.

XI. Appianus. In eadem epistola, ubi preter hunc describuntur etiam duo sequentes.

XII. Aprianus de Petabione Pannonie. Ibidem, et in Athanasiano catalogo.

XIII. Aprianus. Alter in subscript. epistole Athanasii.

XIu. Arius a Palestina. Apud Hilar. in Concil., in synodica ad Mareot. atque in Athanasii catalogo. Hic, in epistola ad solitarios, uocat Arium Petre in Palestina.

[XLu] Xu. Asclepius a Palestina de Gaza. Apud Hilar. in Concil., epist. Athanasii, ac in huius catalogo.

XuI. Asterius de Arabia. Ita in Concil., in synodica, et apud Athanasium. In Hilario, ac in nonnullis codd., dicitur Asturius. Athanasius, in epist. ad solitarios, uocat episcopum Petre in Arabia.

 XuII. Athanasius Alexandrie Aegypti. Apud omnes.

XuIII. Athenodorus ab Achaia de Blatea, corrige de Platea. Apud Hilarium. In Conciliis, mendose, Athenodorus a Dacia de Blacena. Iste memoratur in subscriptionibus synodice et epistole Athanasii, nec non in huius catalogo.

XIX. Bassus a Macedonia de Diocletianopoli. Apud Hilar. et in Conciliis. S. Athanasius, in catalogo, et synodica ad Mareot. laudant hunc Bassum. Memoratur etiam in pseudosynodica Sardicensi, n. 20. Cum nulla inueniatur Diocletianopolis Macedonie, sed alie eiusdem nominis inueniantur in aliis prouinciis, error inesse uidetur in uerbis a Macedonia, sicuti per errorem a Macedonia insertum est etiam subscriptioni Marcelli, qui fuit episcopus Ancyre in Galatia. Forte uero Bassus fuit episcopus Diocletianopolis in Thracia.

XX. Calepodius a Campania. Apud Hilarium. In  Conciliis dicitur Neapolitanus. Hic Calepodius nominatur in synodica ad Mareot., nec non in Athanasii catalogo.

XXI. Caluus a Dacia Ripensi de Castro Martis. Apud Hilar. et in Conciliis. In subscriptionibus epistole Athanasie uocatur Cales Castromartis.

XXII. Cales. Alius in eadem epist. Athanasii. Forte est is qui in catalogo Athanasiano Galba appellatur.

XXIII. Castus de Spaniis de Cesarea Augusta. Apud Hilar. in Concil., et in epist. atque catalogo Athanasii.

XXIu. Cocras ab Achaia de Asapofebiis. Apud Hilar. in Conciliis. In Achaia apud Hieroclem collocatur Asopolis, et apud Strabonem ac Ptolomeum Asopus. Num hec urbs indicatur? Athanasius nominat Socratem. Num Cocras pro Socrate scriptum fuit?

XXu. Cydonius Cydonensis Crete. Subscribit epistole Athanasii.

 XXuI. Diodorus ab Asia de Tenedos. Apud Hilar. et in Concil. Recensetur in Athanasii catalogo. In subscriptionibus epistole Athanasiane perperam uocatur Liodorus.

XXuII. Dionysius ab Achaia de Elida. Apud Hilar. in Concil., et in synodica. Refertur in Athanasii catalogo, ac in pseudosynodica Sardicensi, n. 20. Elis metropolis Aetolie est in Achaia.

XXuIII. Dioscorus de Thracia. In iisdem documentis.

XXIX. Domecius ab Acaria Constantias. Sic corrupte in subscriptionibus epistole Athanasii. Num hic unus est e duobus Domitianis quos Athanasianus catalogus prefert?

XXX. Domitianus ab Spaniis de Asturica. Sic in Hilar., et Conciliis. Solum nomen est in subscriptionibus synodice ad Mareot., sicut etiam in Athanasii catalogo.

XXXI. Eliodorus, uel Heliodorus a Nicopoli. Apud  Hilar. in Concil., et in synodica, nec non in catalogo Athanasii.

XXXII. Eucarpus Oponsius Achaie in epistola Athanasii, ac in eius catalogo. Legendum Opuntius ex Opunte Achaie urbe.

XXXIII. Eucarpus. Alter in eadem epistola.

XXXIu. Eucissus Chisamensus. Ibidem. Cissamus est urbs Crete, ex qua prouincia alii episcopi Sardicensi interfuerunt.

XXXu. Eugenius de Hecleal Cychnis. In eadem Athanasii epistola. Apud Hilarium Euagrius a Macedonia de Heraclialineo; et in Conciliis, de Heraclianopoli. In Macedonia est Heraclea, et apud Hieroclem Heraclea Laoci.

XXXuI. Eugenius. Alter in subscriptionibus laudate epistole. Athanasius in catalogo unum Eugenium recenset.

XXXuII. Eulogius. In eadem epistola, et in eodem catalogo.

XXXuIII. Euterius a Pannoniis. In Conciliis. Apud  Hilarium, Eutasius.

XXXIX. Euterius a Procia de Caindo, uel de Candos. Apud Hilar., et [XLuI] in Conciliis. Locus corruptus. Unus Euterius in Athanasiano catalogo legitur.

XL. Eutychius de Mothona. In Athanasii epistola. Tychius ab Asia  de Methonis, in Conciliis scribitur Thitius ab Asia de Montonis, apud Hilarium. Hic Eutychius fuit episcopus Methonensis in Achaia, et refertur in Athanasiano catalogo.

XLI. Eutychius ab Achaia. Alius a precedenti recensetur apud Hilarium, et in Conciliis. In catalogo autem Athanasiano duo Eutychii memorantur.

XLII. Florentius ab Spaniis de Emerita. Apud Hilar. et in Conciliis. Est in catalogo laudato. Corrupte in epist. Athanasii scribitur: Florentius Merie Panonie pro Emerite Spanie.

XLIII. Fortunatianus ab Italia de Aquileia. Apud Hilar. et in Conciliis. In catalogo Athanasii dicitur  Fortunatus.

XLIu. Gaudentius ab Achaia  de Naisso. Apud Hilar. et in Conciliis. In epistola Athanasii, Gaudentius Naisitanus. Memoratur in catalogo Athanasiano, et in ipsis canonibus Sardicensibus.

XLu. Gerontius a Macedonia de Breui. In Concil. et apud Hilarium. Solum nomen in tribus aliis documentis refertur.

XLuI. Helianus de Tyrtanis. In subscriptionibus epistole Athanasii. Huius catalogus hunc eumdem episcopum nominat.

XLuII. Hermogenes de Syceono, forte de Sicyone Achaie. Ibidem utrobique.

XLuIII. Himeneus de Hypata Thessalie. Nomen episcopi uerum prebent Hilar. Concil. et catalogus Athanasii. Urbis nomen exhibent subscriptiones epistole Athanasii, in quibus perperam pro Himeneus scriptum est Hypeneris. Male uero in Conciliis et apud Hilarium nomen urbis effertur de Pearata, uel de Pharata.

 XLIX. Ianuarius a Campania de Beneuento. Apud Hilar. in Concil. et in epist. atque catalogo Athanasii.

L. Ioannes. In subscriptionibus synodice.

LI. Ionas a Macedonia de Particopoli. Apud Hilar. et in Concil. Habetur etiam in synodica, atque in catalogo Athanasii.

LII. Ireneus Syconeus. In epist. Athanasii. Alias Ireneus ab Achaia de Secoro in Conciliis et apud Hilarium, in quo solum male Lerenius. In mss. uat. 1342, de Scoro, forte de Scyro Achaie. Ireneum refert etiam catalogus Athanasii.

LIII. Iulianus de Theris Eptapoli. In subscriptionibus epistole Athanasiane. Apud Hilarium, Iulius ab Acacia de Thebe Eptapyleos. In Conciliis, Iulius ab Achaia de Thebesse, Cod. uat. 1342, de Theepus. Cod. uallic. A 5, de Teresse. Hic Iulianus, relatus etiam in catalogo Athanasiano, fuit episcopus in Achaia Thebarum, in Greco dicta , propter  septem portas, ut distinguatur a Thebis Thessalie, cuius episcopus Moysius Sardice pariter interfuit.

LIu. Iulianus Alter subscripsit epistole Athanasii, in cuius catalogo duo Iuliani recensentur.

Lu. Lucius a Thracia de Caynopoli. Apud Hilarium et in Conciliis. In aliis tribus documentis solum huius nomen describitur. Conueniunt omnes corrigendum de Hadrianopoli, cum constet Hadrianopolim esse in Thracia, et Lucium Hadrianopolitanum fuisse in Concilio Sardicensi, uti testatur Socrates lib. II, c. 20 et 23.

LuI. Lucius ab Italia de uerona. Apud Hilarium, in Conciliis, et in epistola Athanasiana. S. Athanasius non solum in catalogo, sed etiam in Apologia prima eum semper Lucillum uocat, quo quidem nomine tria antiquiora documenta ueronensia appellant nostrum sextum episcopum.

LuII. Macedonius a Dardania de Ulpianis. Apud Hilar. et in Concil. Male in epist. Athanasiana Lypianensis  pro Ulpianensis. Recensetur in Athanasii catalogo. Ulpiana apud Hieroclem in Dardanie urbes ponitur.

LuIII. Marcellus ab Ancyra Galatie. Apud Hilarium et in Conciliis, ubi perperam intrusa est alia prouincia a Macedonia. In subscriptionibus epistole [XLuII] Athanasii solum Marcelli nomen legitur. In catalogo Athanasii memoratur Marcellianus, qui si alius non est a Marcello Ancyrano, mendose Marcellianus dicitur.

LIX. Marcus Sciscensis Sauie. In epist. Athanasiana. Apud Hilarium uero Marcus ab Asia de Fischia; in Conciliis, ab Asia de Scisia. Corrige a Sauia de Siscia. Marcum recenset Athanasii catalogus. Idem Athanasius, initio apologie 2, inter prouincias triginta sex quarum episcopi sibi suffragati fuerant Sisciam refert. Cum uero prouincia Siscie nulla fuerit, Siscia autem urbs ad Sauum locata ad prouinciam Sauiam pertineat, in Athanasii apologiam  manifestus error irrepsit, qui exinde ortus uidetur, quod in subscriptione eiusdem Marci nomen urbis pro prouincie nomine acceperit.

LX. Martyrius Naupactis. In epist. Athanasii, Apud Hilarium et in Conciliis, Martyrius ab Achaia de Neapoli; uallicell. A 5 de Neapot; corrige a Naupacto; Naupactus enim fuit urbs Achaie.

LXI. Martyrius. Alter in eadem epist. Athanasii, qui in catalogo unum Martyrium recolit.

LXII. Maximus a Tuscia de Luca. Apud Hilar. in Conciliis, et in catalogo Athanasiano.

LXIII. Maximus similiter per epistolas de Galliis. Sic in subscriptionibus epistole Athanasii, sed mendose; et cum marchione Maffeio legendum uidetur Maximus, siue Maximinus Treuirensis episcopus de Galliis, quem Athanasii hostes exagitant in pseudosynodica Sardicensi. Hunc Athanasius quidem in prima serie, sed in secunda, ubi ii memorantur, qui absentes sibi patrocinati sunt. At istum in hac serie  primo loco memorat, et iungit cum uerissimo episcopo Lugdunensi, quem Sardice interfuisse uidebimus.

LXIu. Mosinius Heraclee. Inter episcopos Crete subscriptus epistole Athanasiane. Multe fuerunt Heraclee. Heraclei Cretensis meminerunt Strabo et Ptolemeus. In catalogo Athanasii Musonius uocatur.

LXu. Moysius a Thessalia de Thebis. Apud Hilarium. In Conciliis uero Moschus; in uat. 1342, Mestus; in uallic. A 5, Moystus. uidetur esse is qui in catalogo Athanasiano Museus appellatur.

LXuI. Olympius de Eno Rodope. Subscriptus epistole Athanasii. Nominatur in canonibus Sardicensibus. Aenos uel Aenus urbs est in Thracia ex prouincia Rodope. Ex hac autem subscriptione cognoscitur quam uere suspicatus sit Tillemontius Olympium in canonibus Sardicensibus memoratum esse illum Aeni episcopum, quem ab Eusebianis exagitatum Athanasius laudat in Apologia 2.

 LXuII. Osius ab Spania Cordubensis. In omnibus documentis.

LXuIII. Palladius a Macedonia de Dui. Apud Hilarium, et in Conciliis; melius in ms. uallicel., et in epistola Athanasiana, de Diu. Dium enim est in Macedonia. Hunc episcopum nominat catalogus Athanasii.

LXIX. Paregorius a Dardania de Scupis. apud Hilar. et in Conciliis. Inter subscriptiones epistole Athanasiane male scribitur Caspinus pro Scupinus. Memoratur in synodica, et in Athanasii catalogo.

LXX. Patricius. Horum nomina tantum leguntur in eodem catalogo.

LXXI. Petrus. Horum nomina tantum leguntur in eodem catalogo.

LXXII. Philologius. Horum nomina tantum leguntur in eodem catalogo.

LXXIII. Plutarchus ab Achaia de Patras. Apud Hilar. et in Conciliis. Refertur in synodica, et in laudato catalogo.

LXXIu. Porphyrius a Macedonia de Philippis. Sic apud Hilar. et in Conciliis. Memoratur etiam in tribus aliis documentis.

 LXXu. Pretextatus ab Spaniis de Barcilona. In Hilar. et Conciliis. Inter subscriptiones uero epistole Athanasiane mendose legitur, Pretextatus de Narcidono Pann. Nominatur quoque in Athanasii catalogo.

LXXuI. Protasius ab Italia de Mediolano. Apud Hilar. in Conciliis, et epistola Athanasii, nec non in huius catalogo.

LXXuII. Protogenus a Dacia de Serdica. Apud Hilar. in Conciliis, et catalogo Athanasiano. Subscriptus est etiam Athanasii epistole.

[XLuIII] LXXuIII. Restitutus. Subscriptus synodice. Refertur in eodem catalogo.

LXXIX. Sapritius. Nominatur in laudato catalogo.

LXXX. Seuerus a Calciso Thessalie. Subscripsit epistole Athanasii. Chalcis Eubee celebris urbs, tempore Concilii Sardicensis Thessalie attributa, postea Achaie.

LXXXI. Seuerus ab Italia de Rauenna. Apud Hilar. et in Conciliis. Unum Seuerum nominat catalogus  Athanasianus, et unus quoque synodice subscriptus legitur.

LXXXII. Spudasius. Relatus in solo Athanasii catalogo.

LXXXIII. Stercorius ab Apulia de Canusio. Apud Hilar. et in Conciliis. In epistola Athanasii, ubi due subscriptiones in unam coaluerunt, omisso episcopi nomine, corrupte scribitur Sunosio Apulie pro Canusio. Hic episcopus in Athanasii catalogo recensetur.

LXXXIu. Symphorus de Hierapythnis Crete. Subscripsit epistole Athanasii, et refertur in huius catalogo.

LXXXu. Triphon ab Achaia de Marciarce. Apud Hilarium. uat. 1342, de Macarcens; in Conciliis, de Macarce, al. Marathonensis; in subscriptionibus epistole Athanasii, Trypho de Magara. Inter tot uariantes corruptas difficile est constituere ueram urbem huius Tryphonis, quem Athanasianus etiam catalogus memorat. Megara magis placeret, nisi Alypius  ab Achaia de Megara antea recensitus fuisset.

LXXXuI. ualens a Dacia Ripensi Scytopolitanus. Sic in Conciliis. uat. 1342, de Sciopolitano; uallie. A 5, de Sciapt. Male apud Hilarium, ab Achaia Ripensi de Scio. Hic episcopus nominatur in synodica, et Athanasii catalogo. uerum nomen urbis nequit constitui, cum plereque Dacie Ripensis urbes sint ignote.

LXXXuII. uerissimus a Gallia de Lugduno. Apud Hilar. et in Conciliis. In epistola Athanasii, mendose, Broseus Ludonensis Gallie. Ex his tribus testimoniis uerissimus in Sardicensi concilio interfuit; et nichilominus ab Athanasio in prima catalogi serie omittitur, et initio secunde describitur.

LXXXuIII. uincentius a Campania de Capua. Apud Hilar. et in Conciliis. Synodice subscribit pro ceteris; cumque in Athanasii catalogo unus uincentius nominetur incertum esse potest num hic qui in fine  subscripsit pro ceteris idem an diuersus sit ab eo qui eodem uincentii nomine eamdem synodicam paulo ante subsignauerat.

LXXXIX. uitalis a Dacia Ripensi de Aquis. Apud Hilar. et in Conciliis. Locus ad Aquas in Dacia memoratur in Antonini Itinerario.

XC. uitalis uertarensis Africe. Subscriptus epistole Athanasiane. Duo uitales recensentur in Athanasii catalogo, et unus inter subscriptiones synodice.

XCI. Ursatius ab Italia de Brixia. Apud Hilar. in Concil., et in epistola Athanasii, nec non in huius catalogo.

XCII. Zosimus a Macedonia de Lignedo. In Conciliis. Codex uallic. A 5, Zosimus a Dacia de Ligmedone. Apud Hilarium uocatur Dionysius ab Achaia de Lignedom. Gelasius papa epistolam scripsit ad Laurentium de Lignido, qui suberat Thessalonicensi metropolite. Hic idem Zosimus in epistola Athanasii subscribitur sic: Zosimus Lychnis Sunosio Apulie. His ultimis uerbis Sunosio Apulie Stercorii episcopi  subscriptio Zosimo perperam afficta fuit. Urbs autem Lychnis a Liuio Lychnidus, , a Stephano uocatur. In Notitia Hieroclis corrupte Aulinidos dicitur, et ponitur in Epiro noua. Antoninus episcopus Lychnidius subscripsit epistolam episcoporum noue Epiri ad Leonem Augustum.

XCIII. Zosimus Oreomargensis. Subscripsit epistolam Athanasii. Corrige Horreomargensis. Horrea Margi, in Antonini Itinerario inter uiminacium et Sardicam collocantur. Apud Hieroclem in Mysia prima cum uiminacio Ortemarcus ponitur, ubi corrigendum Horreomargus.

XCIu. Zosimus. Tertius ignoti loci episcopus subscriptus legitur in eadem epistola Athanasii. Tres quidem Zosimi in Athanasiano catalogo recensentur.

XCu. Preter hos synodo Sardicensi uice Iulii Romani pontificis adfuerunt eius legati, qui sic subscripserunt epistolam Athanasii ad Mareoticas Ecclesias: [XLIX] Archidamus et Philoxenus presbyteri, et  Leo diaconus de Roma, incolumes uos optamus. Athanasius autem in catalogo, statim post Osium ab Hispania, presbyteros tantum nominat his uerbis: Iulius Rome per Archidamum et Philoxenum presbyteros; omittit uero Leonem diaconum: sed in textu synodice Sardicensis ad Iulium papam apud S. Hilarium et duo presbyteri, et Leo diaconus synodo presentes memorantur.

Hec ex quinque documentis nomina excerpsimus. Alia duo in iisdem omissa adiicienda sunt, nimirum Grati Carthaginensis, et Ephrate Agrippinensis.

XCuI. Gratum Carthaginensem episcopum interfuisse concilio Sardicensi satis aperte colligitur ex Greco textu canonis septimi, et multo magis ex canone quinto concilii Carthaginensis sub eodem Grato. Athanasius quidem hunc Gratum recenset in secunda serie inter episcopos Africe, qui absentes Sardicensia decreta approbarunt. At sicut idem Athanasius uerissimum Lugdunensem, qui ex ipsis subscriptionibus  Sardice fuit, et Maximinum Treuirensem in prima serie omisit, ac in secunda iis Gallis qui abfuerant preposuit, ita etiam de Grato idipsum efficere potuit. Quod si hos tres episcopos in secunda serie idcirco descripsit, quia in suas prouincias reduces, iterum cum episcopis earumdem prouinciarum qui non fuerant in concilio Sardicensia decreta approbarunt, in utraque serie ab eo collocari poterant, sicut eadem, ut uidetur, de causa Arius Palestinus in utraque Athanasiani catalogi serie descriptus legitur, in prima quippe concilio interfuit, in secunda quippe rursum laudata decreta cum aliis episcopis Palestinis probauit.

XCuII. Euphratas Agrippinensis a concilio Sardicensi legatus una cum uincentio Capuano in Orientem, una cum eodem ipsi concilio procul dubio interfuit. uide Athanasium, Hist. Arian. ad monachos.

u. Cum plerique ex his episcopis tum Latini tum Greci ex prouinciis Occidentalibus fuerint, non ecumenicum,  sed Occidentale fuisse Sardicense concilium non pauci existimant. Etsi enim fateantur huius concilii indictionem eo concilio factam ut generalis synodus ex uniuersis tum Orientis tum Occidentis prouinciis haberetur, cum tamen Orientales fere omnes Sardica recesserint, et aliud conciliabulum cegerint Philippopoli, Sardicensia decreta sine his episcopis Orientalibus condita, Occidentalis synodi decreta fuisse et habenda esse opinantur. Petrus de Marca, qui huic sententie calculos adiicit, S. Hilarii et Epiphanii testimonia obtrudit, quippe qui, ut ait, Concilium illud Sardicense uocant concilium Occidentalium . Hinc etiam ipsi Romani et alii Latini episcopi quatuor generalia concilia tantopere inculcantes, Nicenum, Constantinopolitanum, Ephesinum, et Chalcedonense, numquam uero Sardicense memorarunt.

uI. Cum uero certum per omnes sit huius concilii indictionem fuisse generalis synodi, sicut nichil preiudicii creat si, omnibus episcopis ad ecumenicam  synodum conuocatis, plures ad ipsum non accedant, ita nichil obest si ex iis qui ad locum synodi conuenerunt aliquot se subducant, si presertim peruerso et schismatico fine alio se conferant, ut altare contra altare erigant atque schisma conficiant: Ii enim qui in indicta synodo cum summo pontifice totius Ecclesie capite uel per se uel per legatos presente ceunt, atque decernunt, satis per se totam Ecclesiam et pastorum corpus representant, ac tanquam ecumenicum concilium decernunt, iudicant, ac leges et regulas condunt; aliud autem episcoporum corpus, tanquam a synodo totius Ecclesie legitime congregata et a capite sese separans, non pro legitima synodo, sed pro conuenticulo et conciliabulo habendum est quod si detrahere posset auctoritati et iuri legitime synodi, esset in potestate hominum perfidorum episcopos, si qui essent suarum partium, aliosque sollicitando et subducendo a ceterorum conuentu, quamcumque generalem synodum irritam reddere, schismaticoque  conuenticulo priuilegium et ius tribueretur, quod in Ecclesia nunquam obtinuit. Ita quidem etsi ab Ephesina synodo prima sese separarunt quadraginta circiter episcopi, et in his fere omnes Orientis, nichil tamen ea synodus preiudicii passa est, quominus generalis haberetur. Idem igitur sentiendum de Sardicensi, cui Eusebianorum conciliabulum peruerso et iniquo concilio Philippopolim traductum quidquam detrahere non potuit. Hinc quidem [L] Sardicense magnum concilium uocatum fuit a S. Athanasio, apologia secunda; et synodus ex toto orbe coacta, id est generalis, a Liberio papa apud eumdem Athanasium, in Historia Arianorum ad monachos, n. 37, eiusque decreta olim a Romana Ecclesia et a pluribus Occidentalibus, nec non etiam, ut uidimus capite precedenti, ab Orientis episcopis synodi Constantinopolitane anni 382 Nicenis addita, ac pro Nicenis allegata fuere, quod satis indicat illud concilium ecumenicum habitum fuisse eque ac Nicenum. Quod si posteriori etate apud ipsos Romanos inter quatuor  concilia ecumenica relatum non fuit, id eam ob causam euenit, siue quia in Niceno concilio Sardicense eidem annexum complectebantur, siue potius quia concilia recensentes, que tamquam Euangelia suscipienda erant, ea sola concilia memoranda putarunt, que ut sartam tectam custodirent catholicam fidem, peculiarem aliquam heresim condemnarunt. Ita quidem laudata est Nicena synodus, que Arii, Constantinopolitana, que Macedonii, Ephesina, que Nestorii, et Chalcedonensis, que Eutychis errorem proscripsit. Sardicensis autem synodus cum, in Arii reliquias sese exerens, nullam distinctam heresim protriuerit, ueluti Nicene appendix habita, distincte recensenda non fuit, ut ne tamen idcirco inter ecumenicas habita non fuisse credatur.

uII. Enimuero Iustinianus imperator, licet quatuor generalia concilia multis in locis celebret, Sardicensem nichilominus ecumenicam synodum in edicto fidei  appellauit . Ea uero frequentior quatuor generalium conciliorum commendatio posterioribus Grecis, qui in codicibus canonum generales synodos a particularibus seu topicis separare ceperunt, occasionem prebuisse uidetur recensendi Sardicensem inter synodos topicas, cum antiquiores Greci canonum codices ipsam statim post Nicenam collocarent, ut ex Ioanne Scholastico antecedenti capite obseruauimus. Equidem uti ecumenica non solum pro Occidentalibus, sed pro Orientalibus etiam Ecclesiis statuit; et sicuti restitutio S. Athanasii Alexandrini, Marcelli Ancyrani, et Asclepii Gazensis ab eadem synodo decreta, et exsecutioni mandata, ad Orientis Ecclesias spectabat, ita etiam canones quos quidem in Constantinopolitana Orientali synodo anni 382 Nicenorum nomine laudatos uidimus, non minus Occidentales quam Orientales respiciebant. Hinc in mss. editionis prisce et collectionis Hadriane statim post ultimum canonem hec clausula legislatiuam uim in totum orbem declarans  legitur: Omnis synodus dixit: Uniuersa que constituta sunt catholica Ecclesia in uniuerso orbe diffusa custodiet. Et subscripserunt, etc. Hilarii et Epiphanii testimonia, que opponit Petrus de Marca, nichil officiunt. Hilarius enim in libro aduersus Constantium Augustum, num. 25, scribens: Damnas quoque et substantie nomen, quo te et Sardicensi synodo et Sirmiensi pium esse Occidentalibus mentiebaris; non de Sardicensi concilio, sed de pseudosardicensi loquitur, sicut  et de Sirmiensi, que non Occidentalium, sed Orientalium conuenticula fuerunt; idque unum significare uoluit, Constantium harum pseudosynodorum exemplo damnans substantie nomen, pium se Occidentalibus pretulisse. S. Epiphanius uero, heres. 71, cap. 1, alio pariter sensu intelligendus est, qui Marce opinioni nichil fauet. Sardicensem enim synodum Occidentalem, uel Occidentalium, uocat, ut eam secernat ab Orientali Eusebianorum conuentu; quatenus illa Sardice in urbe Occidentis, hic uero Philippopoli in Oriente congregatus fuit. Quid quod S. Epiphanius hoc loco Sardicensem synodum pro Sirmiensi aut Mediolanensi accepisse uidetur uti Tillemontius coniicit, not. 40 in Arian. Hist. tom. uI?

uIII. Dubitant nonnulli num in ipso Occidente synodus Sardicensis ecumenica habita fuerit. Mouentur ea Africanorum resistentia, qua Sardicensibus canonibus ex commonitorio Zosimi in Apiarii causa productis sese opposuere. Qui uero hec ingerunt non solum dubitent oportet num Sardicensis synodus  fuerit ecumenica, uerum etiam num fuerit generalis totius Occidentis; de quo tamen ambigi nequit, adeo ut illi ipsi qui huic synodo sunt magis infensi, hanc generalem Occidentis synodum fateantur. In quo autem uersaretur Africanorum contentio, ut nichil exinde contra canonum Sardicensium auctoritatem elici queat, fuse explicauimus in obseruationibus ad dissertationem 5 Quesnelli, part. I, cap. 6 .



PARS SECUNDA. De antiquioribus collectionibus Latinis, que uel sunt anteriores Dionysio Exiguo; uel ex fontibus Dionysio anterioribus originem ducunt.



CAPUT PRIMUM. De primeua canonum collectione apud Latinos, presertim Romanos, que solos Nicenos canones et Sardicenses simul iunctos complectebatur.



§ 1. Canones qui olim apud Latinos, presertim Romanos, auctoritatem habuere, soli fuerunt Niceni et Sardicenses. Expungitur sententia qua alii Greci canones Nicenorum nomine laudati, aut in Nicena synodo confirmati dicuntur.

1. Etsi omnium Grecarum synodorum canones qui in Greco codice continebantur olim redditi fuerint Latine duabus antiquis uersionibus Isidoriana et prisca ante Dionysianam peruulgatis, ut capite sequenti dicetur, his tamen uersionibus priuato studio lucubratis et editis, soli Niceni canones, et Sardicenses Nicenis sine ulla distinctione subiecti, eodemque Nicenorum nomine inscripti, apud Latinos, presertim Romanos, publicam auctoritatem habuerunt. Solos quidem canones Nicenos   Romanam Ecclesiam recepisse, diserte tradit Innocentius I, in epistola ad Theophilum Alexandrinum, ubi memoratis canonibus Nicenis addit: Alium enim canonem Romana non admittit Ecclesia. Et in alia epistola ad clerum et populum Constantinopolitanum, n. 3: Quod autem ad canonum obseruationem attinet, SOLIS illis parendum esse dicimus, qui Nicee definiti sunt, quos SOLOS sectari et agnoscere debet Ecclesia catholica. Idipsum autem uerum fuisse in tota Ecclesia Latina uel ex eo cognoscitur, quod nulli alii Grecarum synodorum canones a Latinis scriptoribus allegati inueniuntur ante sextum seculum nisi Niceni, et Nicenorum nomine etiam Sardicenses; impossibile autem uidetur alios quoque canones fuisse receptos, nec ullum aliquando a quopiam fuisse laudatum.

2. Non desunt qui existimant Nicenorum canonum nomine apud Innocentium I omnes Grecarum synodorum canones intelligi, propterea quod omnes in codicibus canonum post Nicenos descripti a prima  Nicene synodi inscriptione Niceni appellari potuerint, uti S. Gregorius Turonensis concilii Gangrensis canonem quartum decimum ueluti Nicenum laudauit. Ego, inquit , accedens ad monasterium canonum Nicenorum decreta relegi, in quibus continetur quia si que reliquerit uirum, et torum in quo bene uixerit [LII] spreuerit, etc. Sed hic peculiaris lapsus auctoris multo posterioris eui traduci nequit ad Innocentium I, cum presertim is non aliquem cuiuspiam synodi canonem allegarit. sed generalem propositionem constituerit, solos Nicenos canones a Romana Ecclesia recipi, solosque sectandos et agnoscendos ab Ecclesia catholica. Forte Gregorius Turonensis Gangrensem canonem sumpsit ex aliqua posteriori collectione seu abbreuiatione canonum, in qua diuersorum conciliorum decreta sine proprio intermedio titulo descripta erant, uti in cod. 59 capituli ueronensis sub hac generali inscriptione initio prefixa: Ex concilio Niceno, uel aliis conciliis .

 3. Alii aliam rationem ineuntes contendunt, idcirco aliarum synodorum canones pro Nicenis habitos et laudatos ab Innocentio, quia in Nicena synodo confirmari fuerunt. Id manifestum esse aiunt de canonibus trium antiquiorum synodorum Ancyrane, Neocesariensis, atque Gangrensis, quos in Niceno concilio lectos et confirmatos, ex interlocutione Osii antiquissime collectioni Corbeiensi inserta collegit P. Coustantius in prefatione ad tom. I Epistolarum Romanorum pontificum, pag. 61: qui postea, de recitatis Innocentii I testimoniis loquens, subdit, pag. 66: Quid obstat quo minus Nicee definiti dicantur canones, qui Nicee lecti confirmatique, et in synodicis Actis recensiti sunt? Quid cause est cur Nicenos canones eosque solos sectari non censeatur is qui eos sectatur unos quos Niceni Patres sua ipsorum approbatione fecere suos? Interlocutionem uero Osii, cui hec Coustantii sententia innititur, supposititiam nulliusque auctoritatis esse ostendimus part. I, c. 4, § 1, ubi  etiam Gangrensem synodum nedum Niceno, sed Sardicensi etiam concilio posteriorem probauimus. Romanam profecto Ecclesiam Ancyranos canones non recepisse, uel ex eo manifestum est, quod nonnulla sue discipline contraria contineant. Neque uero hec auctore Osio reformata et Occidentali discipline accommodata preferantur. Etenim non omnes canones qui Occidentali aduersantur discipline inueniuntur correcti; ii uero qui fuerunt emendati eiusmodi sunt in solis collectionibus Corbeiensi et Quesnelliana, hoc tomo impressa, que fuerunt, ut uidebimus, Gallicane, non autem Romane; in aliis uero collectionibus Italicis, que Romanis usui esse potuerunt, sine ulla emendatione reperiuntur. Adde quod he emendationes non fuerunt inducte in Grecum textum, qui in hanc sententiam lectus fuisset in concilio Niceno, sed in uersionem antiquam Isidorianam, uti uocant, que in memoratis collectionibus Quesnelliana et Corbeiensi recepta est. Cum uero alia antiquiora et  puriora eiusdem interpretationis exemplaria eiusmodi emendationibus careant, palam fit has emendationes posteriori tempore inductas Osio tribui non posse. Nisi ergo aliis documentis, que nondum producta sunt, nec, ut credimus, umquam proferentur, demonstretur aliquem uel Ancyranum, uel Neocesariensem, uel Gangrensem canonem a summis pontificibus, aliisque Latinis Patribus fuisse allegatum ante seculum sextum hos canones Nicenorum nomine ab Innocentio I fuisse comprehensos, et apud Latinos auctoritatem obtinuisse persuaderi non poterit.



§ 2. Nec Antiocheni, nec Constantinopolitani canones a Romana Ecclesia olim recepti. Constantinopolitana synodus eiusque symbolum post Chalcedonense concilium a Latinis celebrata; nec tamen eadem synodus habita fuit ut ecumenica, nisi aliquanto post, nec canones eius recepti usque ad S. Gregorium Magnum, sed solum symbolum eius receptum. Ante Chalcedonense hec synodus ab ipsis Grecis non fuit recensita inter concilia ecumenica. Siricii ac Celestini uerba pro Grecorum canonum usu apud Latinos obiecta explicantur. Eorum usus apud eosdem inductus seculo uI.


4. Multo autem minus comprehensi et a Latinis recepti dici queunt Antiocheni canones atque Constantinopolitani. Etenim Antiochenos canones S. Ioanni Chrysostomo a suis hostibus oppositos Innocentius I reiecit, [LIII] ac repudiandos contendit in laudata epistola ad clerum et populum Constantinopolitanum. Quod si unus canon Antiochenus legitur in synodo Regensi anni 439 , ex Hispanico codice Urgellensis Ecclesie adiectus a Stephano Baluzio, hunc posteriori additamento intrusum fuisse nichil ambigendum est. Primo enim in eo codice ille Antiochenus canon cum alio ignoto, teste eodem Baluzio, suffectus est in locum octaui canonis, qui licet proprius sit eius synodi, ut ex aliis mss. Gallicanis liquet, ibi tamen omittitur. Secundo hoc  additamentum ab eadem synodo alienum multo clarius patebit, si considerentur codices qui ipsam synodum continent. Ipsam exhibent codices collectionis Hispanice, ex qua in Isidorianam transiuit, ac plura diuersarum collectionum Gallicanarum exemplaria. Codices collectionis Hispanice alii aliis auctiores sunt, ut explicabimus part. III, c. 4. Urgellense exemplum ad Hispanicam auctiorem collectionem pertinet, qualem inuenimus in ms. cardinalis Passionei, et in alio uat. Palat. 575. Obseruatis autem diuersis mss. libris collectionis Hispanice tum auctioribus, tum breuioribus, nec non Isidorianis, qui ex breuioribus Hispanicis exemplis proficiscuntur, perspeximus hos omnes in Regensi concilio preferre tantum canones septem, omisso octauo, qui ueluti clausula non necessaria primo collectionis Hispanice auctori uideri potuit, et omissis etiam Antiocheno alioque canone ignoto, qui cum in solo ms. Urgellensi legantur, satis ex hoc addititii dignoscuntur.  Octauus uero canon ex solis Gallicanis diuerse originis collectionibus prodiit; que tamen eque ac Hispanica et Isidoriana exempla duos illos canones in Urgellensi codice inuentos ignorant. Cum porro ubi agatur de conciliis Gallie, uti est Regense, collectiones Gallicane collectioni Hispanice et Isidoriane preferende sint, si illarum auctoritate octauus canon ab eo concilio abiudicari nequit, multo certius ab eo ablegandi sunt illi duo addititii canones, quos omnia, tum Gallicana, tum Hispanica etiam auctiora  et Isidoriana exemplaria pretereunt.

5. Canones uero Constantinopolitani ante Chalcedonense Latinis fuere ignoti; et adhuc post hoc concilium, etsi in collectiones Latinas traducti, non tamen statim fuerunt recepti; adeo ut S. Gregorius suo quoque tempore scripserit in epist. 34 libri 7: Romana Ecclesia eosdem canones uel gesta synodi illius  hactenus non habet, nec accepit:  in hoc autem eamdem synodum accepit, quod est per eam contra Macedonium definitum, nimirum Constantinopolitanum symbolum. Hic autem cum nonnulli, ac inter ceteros Quesnellus, not. 4 in epist. 106, propugnent, Constantinopolitanam synodum semper inter primarias et ecumenicas fuisse enumeratam etiam a pontificibus Romanis, aliqua addere oportet, quibus tota hec res exploratior fiet. Certe Romana synodus anni 385, sub Felice III, in epistola ad orthodoxos Constantinopoli et in Bithynia consistentes, ecumenicas synodos recensens, tres tantum Nicenam Ephesinam, et Chalcedonensem memorauit; de Constantinopolitana uero ne uerbum quidem. Et ut caritas uestra, inquit, possit agnoscere, uenerandas synodos Nicenam, et Ephesinam priorem, atque Chalcedonensem contra Nestorium et Eutychetem impiissimum nos tenere, etc. uide tom. u Concil. uenete editionis col. 248. Quesnellus loco laudato opponit Gelasii decretum de libris recipiendis, uel non recipiendis, et Gregorii epistolam 24, nunc 25 libri I, in quibus eadem  synodus cum aliis tribus ecumenicis equali honore censetur. At genuinum decretum Gelasii Constantinopolitana synodo caret, sicut etiam expers est illis uerbis, et si qua sunt concilia, etc., uti ex antiquioribus ac pluribus quoque mss. exemplaribus probaturi sumus, c. 11, § 5, ac propterea hoc ipsum decretum contrariam sententiam potius statuit, nimirum eam synodum nondum Gelasii euo inter ecumenicas a Romana Ecclesia fuisse receptam, neque quoad symbolum fidei, de quo uno in uulgato Gelasiani decreti additamento sermo est. Quod si S. Gregorius in epistola memorata eamdem synodum inter ecumenicas refert, cum eo tantum nomine referat, quia in ea Eunomii et Macedonii error conuincitur, unam definitionem fidei respicit, non uero canones, quos epist. 34 lib. uII, a Romana Ecclesia hactenus non receptos tradidit. Quod porro eidem concilio ob definitionem et symbolum fidei ecumenici locum tribuit, quem Gelasii euo [LIu] non obtinebat, id post Gelasii etatem  inductum euincitur. Olim quidem Constantinopolitanum symbolum una cum tomo, quo Orientales anno 378 uel 379 in Antiochena synodo Romani concilii definitioni aduersus Macedonianos edite subscripserant, ad Damasum missum fuit anno 382, ut liquet ex synodica alterius Constantinopolitani concilii hoc anno celebrati ad eumdem pontificem ac ceteros Romane synodi Patres directa, que apud Theodoretum legitur lib. u, c. 9. Etsi uero tum illud symbolum, tum tomus Antiochene synodi cum Romana antecedenti definitione concordes inuenti, ab Occidentalibus fuerint approbati, non tamen idcirco pro ecumenico habitum dicendum est Constantinopolitanum concilium anni 381, in quo ipsum symbolum conditum fuit; sicut nec Antiochenum, quod tomum emisit. Neque refert quod eadem synodus Constantinopolitana ecumenica uocetur in laudatis synodicis litteris. Hec enim, quam S. Leo epist. 106, c. 5, paucorum episcoporum conscriptionem appellat, non  alio sensu ecumenica uocari potuit, nisi eo quo concilium ex tota Africa congregatum plenarium seu uniuersale appellare Augustino ceterisque Africanis solemne fuit, ut scite animaduertit P. Coustantius in epistolam 13 inter illas Damasi not. 6, col. 566. Solum cum idem Constantinopolitanum symbolum in Chalcedonensi fuerit insertum, summisque laudibus comprobatum, Romana Ecclesia, dum uti uere ecumenicum recepit concilium Chalcedonense, idem symbolum quasi eius portionem actis insertam pariter recepit.

6. Quid quod satis probabile nobis est, hoc Constantinopolitanum concilium apud ipsos Grecos in synodo Chalcedonensi celebrari cepisse, cum aduersus Eutychianam heresim, et pro prerogatiua Constantinopolitane sedis multum conferret. Solius enim Niceni, nuspiam uero Constantinopolitani concilii mentio ante Chalcedonense occurrit siue in Ephesina synodo, siue apud alios Grecos Patres. Immo in concilio generali Ephesi habito ita Nicenum symbolum  laudatum fuit a Patribus, ut nullam aliam fidem proferri uoluerint. Statuit sancta synodus alteram fidem nemini licere proferre, aut conscribere, aut componere preter definitam a sanctis Patribus, qui in Nicea cum sancto Spiritu congregati fuerunt . Et actione prima solum Nicenum symbolum, non antem Constantinopolitanum recitatum fuit; solum uero in Chalcedonensi utrumque insertum legitur. Ephesine igitur synodi tempore non ita erat celebre concilium Constantinopolitanum, uti postea in Chalcedonensi accidit; nec inter generalia uidetur relatum: alias solum Nicenum symbolum expresso decreto non fuisset approbatum reiectis ceteris, quecumque preter Nicenum proferrentur. Adde quod in pseudosynodo Ephesina Eutychis professio legitur, in qua relate ad Nicenum concilium generale primum illud Ephesi habitum secundum concilium generale appellatur. Sicut tradiderunt, inquit, nobis fidem sancti Patres in Nicea conuenientes, quam  , Ephesi in secunda synodo sancti Patres roborauerunt . Constantinopolitanam igitur synodum pro generali secunda non habuit. Ipsi quidem heretico in Chalcedonensi uitio datum fuit, quod Constantinopolitanum symbolum et synodum non reciperet ; nunquam tamen in eo reprehensus, quod secundum locum inter generales synodos Ephesine tribuerit; nec si Constantinopolitana tunc a Grecis habita uniuersim fuisset inter ecumenicas, Eutychiani ei sese opponere ausi fuissent. Ne uero Eutychianorum proprium credatur, Constantinopolitanum concilium inter generalia haudquaquam referre, audiatur Eusebius Doryleensis Eutychis accusator, qui in Constantinopolitana synodo anni 448 aduersus eumdem hereticum congregata, solius Niceni et Ephesini concilii mentionem faciens, affirmauit, se permanentem in fide sanctorum Patrum 318 in Nicea congregatorum et omnibus, que in Ephesinorum a sancta et magna synodo acta sunt . Similiter  Patres eiusdem synodi Constantinopolitane anni 448, act. 2, generales synodos laudaturi, solas Nicenam et Ephesinam memorarunt . Que indicio sunt Constantinopolitanum concilium anni 381, etsi maxime contra Eutychem pugnaret, equalis auctoritatis habitum non fuisse, nec inter generalia ad hoc usque tempus fuisse recensitum. Ex his ergo hoc concilium solum post Chalcedonense apud ipsos Grecos celebrari ac inter generalia cepisse referri non est improbabile.

[Lu] 7. Quod si id uerum est de Grecis, nichil mirum si Latini idem concilium Constantinopolitanum adhuc post Chalcedonense ecumenicis non accensuerint, nec eius symbolum probarint uti symbolum concilii ecumenici, nisi quatenus in generali concilio Chalcedonensi lectum et approbatum fuit. Hinc quidem Gelasio in decreto de libris satis fuit Chalcedonense concilium inter generalia referre, neque ut  distinctam synodum ecumenicam referendam putauit Constantinopolitanam, cuius symbolum ex solo Chalcedonensi concilio uim generalis decreti obtinuerat. At cum postea compositis turbis que Acacii causa fuerant excitate, Orientales episcopi ad unitatem redeuntes, professiones fidei ediderint, in quibus synodus Constantinopolitana ob damnatum errorem Macedonii cum aliis tribus ecumenicis synodis distincte recensebatur, tum Romani quoque pontifices eamdem synodum distincte commemorare ceperunt inter ecumenicas, et exinde uigilius, Pelagius et S. Gregorius quatuor ecumenica concilia laudare, et inter hec Constantinopolitanum ob definitionem ac symbolum fidei.

8. Quod porro de hoc symbolo dictum est, transferri non debet ad eiusdem synodi canones, quos nondum receptos idem S. Gregorius testatur. Neque pro eorumdem canonum receptione quidquam probat quod a Baluzio producitur in additionibus ad librum u Concordie Petri de Marca, c. 21, n. 14. Macedonii  nimirum et Eunomii nomina, que ab ipso S. Gregorio in commendanda synodo Constantinopolitana commemorantur, non referuntur, inquit, ex symbolo, sed ex canonibus, ac propterea si eorum hereticorum nomina Romani hauserunt ex canonibus, hos non minus quam symbolum ipsis cognitos et probatos colligere licet. At hereticorum catalogo, qui canonibus Constantinopolitanis inseritur, Romanos pontifices nichil auctoritati tribuisse, ex eodem Gregorio manifestum est. Eudoxium enim et Eudoxianos, licet in iisdem canonibus reprobatos, se ignorare scripsit epist. 34, ad Eulogium, lib. uII, quia nichil de illis inuenit neque apud Philastrium, neque apud Augustinum, neque apud alios Patres; canones uero Constantinopolitane synodi eiusque gesta Romana sedes nondum receperat; quibus idcirco non fidens, ab Eulogio petiit ut si quis apud Grecos probatorum Patrum de eo  sermonem fecit, per litteras significaret. Cum uero is rescribens, sanctorum Basilii,  Gregorii et Epiphanii aduersus eum testimonia produxisset, sanctus pontifex horum notissimorum Patrum auctoritate sibi satisfactum fuisse respondit epist. 30, lib. uIII, Macedonium autem et Eunomium hereticos Romani ex Augustino, ac presertim ex confessione fidei a Damaso ad Paulinum missa cognouerant; et exinde, non autem ex canonibus Constantinopolitanis eorum nomina suis epistolis inseruere. Ex laudata porro Gregorii epistola 34, libri uII, illud preterea liquet, exstitisse quidem hoc tempore apud Romanos exemplaria canonum Constantinopolitanorum, quos sane ille legerat, cum scripsit: Et canones quidem Constantinopolitani concilii Eudoxianos damnant; at Romanam Ecclesiam nichil auctoritatis iisdem tribuisse; quo sensu subdidit: Romana autem Ecclesia eosdem canones uel gesta synodi illius hactenus non habet, nec accepit. Erant nimirum noti ex collectionibus et uersionibus Latinis, quarum plura exemplaria erant uulgata; at he collectiones atque uersiones non erant codex publicus,  eedemque priuato studio digeste et edite, nullam Romane Ecclesie approbationem receperant.

9. Neque uero ad astruendum apud antiquam Ecclesiam Latinam codicem publicum usuque receptum, qui plurium synodorum canones contineret, quidquam conferunt quedam Siricii ad Celestini testimonia, ubi tradunt nemini licere canones ignorare. Etenim Siricii uerba, que obtruduntur ex epistola ad Himerium: Canonum uenerabilium statuta nemini sacerdotum ignorare sit liberum, equum sensum ferunt, si intelligantur de solis canonibus Nicenis Sardicenses comprehendentibus, quos quidem solos Romanam Ecclesiam recepisse Innocentius I disertissime tradidit. Celestinus uero dum in epistola ad episcopos Apulie et Sicilie scripsit: Nulli sacerdotum suos licet canones ignorare, nec quidquam facere quod possit Patrum regulis obuiare, canonum nomine aliquanto latius comprehendit etiam decreta pontificum  que preter Nicenos et Sardicenses canones maximam auctoritatem obtinebant. Neque nouum [LuI] est, canonum appellatione non solum canones conciliorum, sed epistolas etiam pontificum Romanorum comprehendi. Ioannes II in epistola ad Cesarium Arelatensem scribens: Que uero de his canones precipiunt, subter adiecimus; solos utique canones nominat, et nichilominus in subiectis testimoniis non solos conciliorum canones, uerum etiam capitulum subdit ex epistola Siricii ad Himerium, quam canonum uocabulo comprehensam agnoscimus. Sed quid ex Ioanne II probationem querimus, si idem Celestinus in ipsa epistola, que obiicitur, decretalia pontificum nomine canonum se potissimum respexisse manifestat? Postquam enim precepit: Nulli sacerdotum suos liceat canones ignorare, rationem statim subdit, que ad decretalia expresse refertur. Que enim, inquit, a nobis res digne seruabitur, si DECRETALIUM norma constitutorum pro aliquorum libito . . .  frangatur? Et post nonnulla ignorationem perstringens addit: Ita nichil que frequentius sunt decreta proficiunt, ut hoc, quasi nunquam DE HAC PARTE  scriptum fuerit, ignoretur. Et iterum aliquanto post: Qui IURIS NOSTRI, id est CANONUM gubernacula custodimus; ubi ius nostrum, seu pontificium, canones uocat; ac proinde mox explicans quinam sint hi canones, monet ne quis laicum ad ordinem clericatus admittat, et sinat fieri, unde . . . sibi causas generet, quibus reus CONSTITUTIS DECRETALIBUS FIAT. Nemo igitur ex Siricio uel Celestino, cum canonum ignorantiam reprobant, publicum codicem canonum cogitet, qui alios canones preter Nicenos et Sardicenses in Latina ac presertim Romana Ecclesia eo tempore receptos et approbatos contineret.

10. Alii quidem canones Grecarum synodorum, tametsi Latinis traditi essent uersionibus, antiqua Isidoriana et Prisca, serius tamen ab iisdem allegari ceperunt, nimirum seculo uI. Proferunt nonnulli  synodum sextam sub Symmacho, in qua idem pontifex ita loquens inducitur: Unde et in canonibus in Gangrensi Ecclesia apostolica auctoritate conditis . . . scriptum habetur; et duos canones septimum et octauum eiusdem synodi recitat ex uersione Dionysii. Mirum uero maxime accidit, doctissimos homines non detexisse eam sextam synodum sub Symmacho supposititiam esse, et ab Isidoro Mercatore nono seculo confictam, ex qua propterea nichil in rem presentem auctoritatis elici potest. uide que hac de re disserimus part. III, c. 6, n. 7. Confirmatur etiam ex eo falsitas quod ii canones apostolica auctoritate non solum recepti, sed etiam conditi dicantur, cum in Gangrensi synodo nemo resedisset qui apostolica auctoritate fungeretur. Quod si in nonnullis posterioris eui codicibus inter Gangrenses Patres inseritur Osius, qui Romane sedis legatione potitus creditur, id errori tribuendum ostendimus part. I, c. 4, § 1. Etsi uero Isidorus hanc erroneam additionem in confingendis  laudatis uerbis respicere potuit, nichil tamen ponderis ad usum Grecorum canonum apud Latinos initio sexti seculi astruendum ex hoc fictitio concilio deduci potest. Antiquius uero et euidens testimonium, quod nobis occurrit, de eorumdem canonum usu apud Latinos est illud synodi Epaunensis anni 517 cum canone 31 penitentiam homicidis decernendam statuit, quam Ancyritani canones decreuerunt. Ioannes II papa anno 534 in titulis subiectis epistole ad Cesarium duos canones apostolicos, unum Neocesariensem  et duos Antiochenos descripsit ex interpretatione Dionysii. Neque omittendum est, licet non omnino euidens, concilium Aurelianense I anni 510, in cuius canone 15 antiquorum canonum statuta seruanda precipiuntur, ut omnia in episcopi potestate consistant; quod ad duos ultimos canones Antiochenos referendum uidetur. Forte hec in Grecos canones obseruantia et usus apud Latinos sensim  inducti sunt ex uersione canonum concilii Chalcedonensis, cuius primus canon statuit: Regulas sanctorum Patrum per singula nunc usque concilia constitutas proprium robur obtinere decreuimus; uel etiam ex integris eiusdem synodi gestis eodem sexto seculo Latinitate donatis, in quibus Antiocheni canones preter Nicenos ex Greco canonum codice allegati inueniuntur.



[LuII] § 3. De coniunctione canonum Nicenorum et Sardicensium, qua hi postremi sine proprio Sardicensium nomine Nicenis subiecti, pro Nicenis habebantur. Diuerse originis collectiones Latine hanc eorumdem canonum coniunctionem atque appellationem apud Latinos peruulgatam probant. Hinc omnis doli ac fraudis expertes cognoscuntur Romani pontifices, qui Sardicenses canones Nicenorum nomine allegarunt. Similis canonum utriusque synodi unio fuisse uidetur in aliquo prisco Grecorum codice.

11. Sardicenses canones, qui in Latinorum usum  Latine editi, a Latina ac presertim Romana Ecclesia recepti fuerunt, Nicenorum nomine olim fuisse comprehensos multa testimonia conuincunt. Hinc quidem in aliquot Romanorum pontificum documentis nonnulli canones inculcantur uti Niceni, qui tamen non in Nicenis, sed in Sardicensibus reperiuntur. Celebres sunt duo canones Sardicenses in Zosimi Commonitorio Nicene synodo tributi his uerbis: uerba canonum in pleniorem firmitatem huic commonitorio inseruimus. Ita enim dixerunt fratres in concilio Niceno, cum de episcoporum appellatione decernerent. Placuit autem ut si episcopus accusatus fuerit, etc. , uti in can. 7 Sardicensi. Et postea: De appellatione autem clericorum, id est minoris loci, est ipsius synodi certa responsio; de qua re, quid acturi sitis credidimus inserendum, quod taliter dictum est: Osius episcopus dixit: Quod me adhuc mouet, etc. , ut in Sardicensi canone 17. Similiter S. Leo epist. 44, c. 3: Quam  autem post appellationem interpositam  hoc necessarie postuletur, canonum Nicee habitorum decreta testantur, que a totius mundi sunt sacerdotibus constituta, queque subter annexa sunt. Respicit canones Sardicenses de appellationibus, uti pluribus obseruauimus in admonitione premissa epistole 43, n. 8. Neque alia ratione, dum Galla Placidia epist. 56 inter Leoninas ad imperatorem Theodosium de Legatis Romani pontificis ad concilium directis scribit: Qui secundum definitiones Niceni concilii consueti sunt; indicare uidetur canonem septimum Sardicensem, ubi de legatis pontificis agitur, qui eius auctoritate in conciliis utantur. Ante hos uero tanquam Niceni laudati fuerunt canones Sardicenses in canonibus synodi Romanorum ad Gallos, quos alii Innocentio I, alii uero cum P. Coustantio Siricio pontifici tribuunt. Ibi enim hec leguntur c. 5, n. 13: Nicenum concilium  diuino Spiritu annuente, dum fidei confessio fuisset iure firmata, etiam apostolicas traditiones episcopi in unum congregati  ad omnium notitiam peruernire uoluerunt, definientes inter cetera, neque abscisum clericum fieri, quoniam abscisus et mollis non introibunt in sanctuarium Dei. Deinde post baptismi gratiam, post indulgentiam peccatorum, cum quis seculi militia fuerit gloriatus, uel illum qui purpura et fascibus fuerit delectatus, ad sacerdotium aliqua irruptione minime admitti iusserunt. Meritis enim et obseruationibus legis ad istiusmodi dignitatis culmen accedunt, non Simonis pecunia, uel gratia quis poterit peruenire, aut fauore populari . Primum membrum, quo excisi arcentur a clero, inuenitur in Niceno canone primo. Alterum uero, quo cauetur ne quis a militia uel foro ad sacerdotium irruptione aliqua admittatur  Sardicensi canoni congruit, ipso fatente Coustantio, qui hanc notationem  subiecit: Si  illic aliqua irruptio, id est quod prepropera festinatio, non dubitabimus hic recenseri Sardicensem canonem 13, quem et in Morbacensis monasterii ueteri codice Nicenum inscriptum obseruauimus. In hoc quippe canone, qui Grecis decimus est, legimus: »Si forte aut diues, aut scholasticus de foro, aut ex administratione episcopus, fuerit postulatus, ut non prius ordinetur, nisi . . . . . per longum tempus examinata sit uita, et merita fuerint comprobata.« Simoniace labis corruptionem pariter notat idem Sardicense concilium canone secundo, ubi ait: »Cum manifestum sit potuisse paucos pretio et mercede corrumpi . . . . . ut clamarent in Ecclesia, et ipsum petere uiderentur episcopum.« [LuIII] Cum porro in eisdem canonibus synodi Romanorum n. 16 ab iisdem Nicenis Patribus interdictum dicatur ne episcopi de Ecclesia ad Ecclesiam transeant, hac pena transgressoribus constituta: Talem episcopum . . . episcopatu priuari iusserunt, hic quoque Sardicensem canonem primum significari notauit idem Coustantius  : Nam licet Niceno canone 15 caueatur ne quis episcopus de ciuitate in ciuitatem transeat, nequaquam tamen iubet eadem synodus ut translatus episcopalu priuetur, sed ut PROPRIAE ECCLESIAE RESTITUATUR, IN QUA ORDINATUS EST. At NEC LAICAM COMMUNIONEM HABEAT QUI TALIS EST, canon Sardicensis precipit. Subdit deinde in eadem notatione simili modo hunc canonem Sardicensem Niceni nomine indicatum uideri etiam a S. Hieronymo epist. 83 ad Oceanum, ubi scribit: Hoc in Nicena synodo a Patribus est decretum, ne de alia in aliam Ecclesiam episcopus transferatur, ne uirginalis paupercule societate contempta, ditioris adultere querat amplexus. Id certe concinit cum illis laudati Sardicensis canonis uerbis: Cum nullus in hac re inuentus sit episcopus, qui de maiori ciuitate ad minorem transeat. Innocentius I, in epist. 3 ad synodum Toletanam n. 9, regulas Nicenas in ordinationibus seruandas recensens, ea decreta subnectit, que partim in Nicenis, partim in Sardicensibus canonibus reperiuntur; et in epist. 7 ad  clerum et populum Constantinopolitanum num. 2; reprehensurus aduersarios S. Ioannis Chrysostomi, qui ei a sua sede pulso et ad synodum appellanti alium episcopum substituerunt, id nunquam gestum dicit a Patribus, sed potius prohibitum, quod unum canonem quartum Sardicensem respicere potest, ubi sancitum fuit ut alter episcopus in eius cathedra post appellationem eius, qui uidetur esse depositus, omnino non ordinetur, nisi causa fuerit in iudicio episcopi Romani determinata. Licet uero hoc loco Nicenos Patres aut canones non appellet, cum tamen in eadem epistola solos Nicenos sectandos testetur, hunc profecto Sardicensem canonem pro Niceno habuit.

12. Non ignoramus nobis hac in re aduersari P. Constantium , qui dum not. 6, in laudatam Innocentii epistolam 7 Quesnellum impugnat scribentem Sardicenses canones ab eodem pontifice habitos pro Nicenis, eorumque nomine decoratos ac uestitos, duo statuit: 1o Innocentium in iisdem litteris  Sardicensia gesta, que Antiochenos canones condemnarunt, laudasse proprio Sardicensis synodi nomine; ac propterea Sardicenses canones, inquit, ut a Nicenis distinctos, non ut pro Nicenis habitos, eorumque nomine uestitos ab eo receptos esse, non minus manifestum est. 2o Eo tantum sensu eumdem pontificem solos Nicenos canones sectandos precepisse, non ut reiiciantur aut spernantur qui cum illis consentiant, sed ii qui dissentiant; perinde ac si alii etiam preter Sardicenses, qui Nicenis non contrairent, canones ab Innocentio recepti fuerint, ac solummodo ob eorum cum Nicenis concordiam solos Nicenos receptos tradiderit. Utrobique uero uir doctissimus allucinatur. Ad primum quod attinet, cum Innocentius Sardicensia gesta, que Antiochenos canones reprobasse credebantur, laudauit sub proprio Sardicensium nomine; respexit Sardicensem synodicam ad Iulium pontificem, qua restituti traduntur S. Athanasius aliique episcopi ab Eusebianis condemnati, contra quos Antiocheni  quidam canones ab iisdem constituti ferebantur, uti explicauimus part. I, c. 4, § 2. Quod autem ualet de synodica epistola proprio Sardicensis synodi nomine missa ad Iulium, et nunquam Nicene synodi uocabulo inscripta, non eque ualet de canonibus Sardicensibus, quos quidem non proprio eiusdem synodi, sed Nicenorum nomine ab aliis pontificibus et ab ipso etiam Innocentio epist. 3 ad Toletanum concilium allegatos uidimus, eodemque nomine in uetustissimis exemplaribus inscriptos post pauca probaturi sumus. Quantum ad alterum, ipsa Innocentii formula: Solis illis  parendum esse diximus, qui Nicee definiti sunt; et alia similis in epist. ad Theophilum: Alium canonem  Romana non admittit Ecclesia, ita solos Nicenos canones respiciunt, ut quanquam commode comprehendant alios Niceni concilii nomine inscriptos, ad alios tamen alio proprio nomine nuncupatos, etsi concinentes cum Nicenis, non nisi per summam uim, et contra obuium uerborum sensum distorqueri possint.  Nisi antea probetur Innocentium alios quospiam canones allegasse, et laudasse nomine proprio, [LIX] quod nondum probatum est, hec interpretatio et extensio nimis uiolenta persuaderi nemini poterit, ac propterea concludendum erit Innocentium, cum Sardicenses canones adhibuit, eos non minus quam Zosimum et Leonem Nicenorum nomine fuisse complexum, ac pro Nicenis uere habuisse, uti sane Nicenis regulis laudatis in epistola ad synodum Toletanam eosdem comprehendit. Hinc idem P. Coustantius not. k in epist. 5 Damasi confessus fuerat. Sardicenses canones pro Nicenis Innocentius habebat .

13. Hec ratio allegandi canones Sardicenses nomine Nicenorum apud nonnullos in fraudis suspicionem uenit, ac si Romani pontifices Sardicensibus canonibus, qui Romane sedis prerogatiuam in appellationibus diserte asserunt, uenerabili apud omnes Nicene synodi nomine auctoritatem quererent.  Eiusmodi criminationem animosius struxerunt Centuriatores aduersus Zosimum, quasi per immane scelus et impietatem ac furiosam ambitionem eosdem canones pro Nicenis uenditauerit in causa Apiarii, in qua nefaria decretorum Nicenorum adulteratione, inquiunt, peruicaciter perstiterit Bonifacius, ac pertinaciter perseuerauerit Celestinus, licet Africanam synodum ueriora exemplaria Nicenorum canonum Constantinopoli et Alexandria accepisse, ac sceleratam fraudem falsatorum canonum detectam esse probe sciret. Hanc uero fraudis suspicionem nonnulli auertendam curarunt ea coniectura quod forte Sardicenses canones ab iisdem fere Patribus conditi duce Osio, qui Nicenos constituerant, in codicibus quibus Romani pontifices utebantur, tanquam Nicenorum appendix ita subiecti essent Nicenis, et cum Nicenis iuncti sine distinctione ulla, ut pro Nicenis uere haberentur. Ita cardinales Bellarminus lib. II de Rom. Pontif. c. 25, et Baronius ad an. 347, et alii. Hanc quidem excusationem satis  equam censuit Petrus de Marca, si quo codice probari posset; unde scripsit lib. uII Concordie c. 16, n. 1: Nostri id ex eo profectum aiunt, quod ea tempestate canones Niceni et Sardicenses in eodem uolumine descripti essent nullo discrimine adhibito sub titulo canonum Nicenorum. Probabilis quidem coniectura, si uetusti codicis auctoritate niteretur, qui nondum emersit e tenebris. Ad hec in margine notauit Baluzius: Hic annotandum est tum Marce ignotum fuisse codicem Christophori Iustelli, cum hic liber septimus scriptus est. Respicit his uerbis Baluzius ea que Petrus de Marca postea scripsit in dissert. 2 de ueteribus collectionibus canonum, Opusculis eius inserta, ubi de uetustissima Christophori Iustelli ms. collectione canonum cap. 1, n. 3, ait: In ea collectione hoc erat lemma: Canones Niceni. Deinde sequebatur series quadraginta canonum numeris suis distinctorum; quorum priores uiginti erant ueri et genuini canones Nicene synodi; reliqui autem uiginti  continebant canones unum et uiginti concilii Sardicensis, duobus capitibus in unum compactis, nulla interim mentione facta huius concilii Sardicensis. Non dubitandum quin statim post editionem adiecti fuerint canones illi Sardicenses priori collectioni , consequentibus numeris sub antiquo titulo. Et post pauca n. 4 addit: Quare Innocentius, Zosimus et Leo alieni sunt ab omni dolo in proferendis canonibus Sardicensibus, ac si ad Nicenam synodum pertinerent, cum auctoritate scriniorum suorum et ueteris collectionis freti essent.

14. Neque uero desunt alii plures et peruetusti, ac diuersarum quidem collectionum atque regionum codices, qui dum eamdem Sardicensium cum Nicenis coniunctionem inscriptionemque in Occidente latius peruulgatam probant, tum uero eorumdem Romanorum pontificum bonam fidem multo euidentius demonstrant. Olim Alanus Copus in primo dialogo aduersus nouatores edito an. 1573, codicem Atrebatensem allegauit, in quo canones 47 Niceni recensebantur,  duorumque canonum 30 et 34 titulos protulit, ex quibus Sardicenses Nicenis additi cognosci poterant. Sed ita obscure hac de re locutus est, ut nemo id quod uere erat animaduerterit. Primus, qui huiusmodi collectionem detexit et produxit in lucem, fuit Paschasius Quesnellus, qui Sardicenses canones cum Nicenis copulatos in duobus mss. Thuaneo et Oxoniensi inuenit, atque prefixos antiquissime collectioni, quam Romane Ecclesie codicem credidit. Alia subinde non tam eiusdem quam aliarum collectionum exemplaria detecta sunt, in quibus utrique canones continua [LX] numerorum serie copulati, Nicenorum titulum preferunt. Ad collectionem a Quesnello editam et a nobis hoc tomo recusam pertinent preter Thuaneum exemplar et Oxoniense alia duo Bellouacensia et Pitheanum laudata a Petro Pitheo in Synopsi historica de collectoribus canonum, Atrebatense S. uedasti ab Alano Copo adhibitum, Ubertinum memoratum a P. Coustantio, et duo  bibliothece Cesaree uindebonensis 39 et 41, que nobis usui fuerunt. Idem P. Coustantius not. d in epistolam 15 Zosimi, peruetustum alius collectionis codicem memorat olim Fossatensem, nunc autem Colbertinum, in quo iidem Sardicenses canones cum Nicenis iuncti, Nicenorum nomine inscribuntur. In prefatione uero num. 77, pag. 71, laudat aliam collectionem contentam in alio uetustissimo Colbertino ms. codice 1868, qui Sardicenses habet canones, tum ea notatos inscriptione, Canon Nicenus  qui in Greco non habetur, tum ea clausula terminatos: »Expliciunt statuta Niceni fidei metropolitani Bithynie Paulino et Iuliano consul. , XIII kal. Iul.« Hunc autem codicem Gallicane Ecclesie usui fuisse testatur.

15. Tres alias prestantissimas collectiones inuenimus, que in eamdem rationem utriusque synodi canones tanquam Nicenos preferunt. Prima est in ms.  uat. Regine 1997. Hec collectio, quam omnium uetustissimam ac Italicam esse cap. 4 ostendemus, Nicenis canonibus, quos ex antiquissima et hactenus ignota atque hoc tomo edenda Latina interpretatione exhibet, Sardicenses subiicit sine distinctione ulla, ac utrosque distribuit in capita 46, omisso in Nicenis canone de non flectendo genu diebus Dominicis atque paschalibus. Hic autem titulus prefigitur: Incipit capitula Niceni concilii; post canonem uero quadragesimum sextum, qui est ultimus Sardicensis, hec clausula legitur: Explicit decreta concilii; et mox subduntur subscriptiones et catalogus Patrum Nicenorum. Altera collectio exstat in ms. ueronensis capituli 58. uersionem Grecorum canonum Isidorianam continet. Nicenos canones eiusdem uersionis cum Sardicensibus iungit sub titulo: Incipiunt canones Ecclesie, seu statuta concilii Niceni. Sardicensibus autem, qui sine ulla distinctione Nicenis subiiciuntur, hec clausula additur: Finiunt decreta concilii  Niceni. Dein Nicenum symbolum cum Patrum Nicenorum catalogo describitur. Tertia collectio inuenitur in ms. codice Palat. 574, quem deteximus omnino similem ms. Morbacensi laudato a P. Coustantio in prefatione ad epist. Rom. pontif. n. 77. Continet puram Gallicanam canonum collectionem; nam preter Nicenos et Sardicenses canones copulatos et aliquot apostolicas constitutiones sole synodi Gallicane in iisdem mss. descripte sunt. Canones Nicenos exhibet ex abbreuiatione Rufini, deinde integrum Sardicensem canonem 13, cum hac inscriptione, que eum ex antiquiori collectione excerptum indicat, ubi Sardicenses Nicenis subiecti, pro Nicenis habebantur: Incipit capitulum de suprascriptis canonibus, id est Nicenis 318 episcoporum. Osius episcopus dixit: Et hoc necessarium arbitror, ut diligentissime tractetis, si forte aut diues aut scholasticus de foro, et cetera eiusdem canonis uerba. Confer etiam que notabimus in alium codicem 59 capituli ueronensis part. Iu, c. 4, n. 11.

 16. In ms. Sangermanensi, quem P. Coustantius loco indicato commemorat, exstat compilatio ex conciliorum, Romanorum pontificum Patrumque decretis conflata et apud Hibernos composita, in qua cum Sardicenses canones Nicenorum nomen constanter ferant, ex aliqua collectione apud Hibernos usitata proficiscitur, que Nicenos et Sardicenses canones coniungebat. Iacobus Petit post Theodori Cantuariensis Penitentiale edidit partem non exiguam collectionis Heroualliane, de qua dicemus plura part. Iu, c. 7. In hac autem, que Gallicana est seculo uIII lucubrata, Sardicenses canones nomine Nicenorum laudantur. Codex ergo uetustior, ex quo eosdem canones hic compilator exscripsit, eamdem inscriptionem Sardicensibus prefigebat. Aliquot preterea annotationes in nonnullis collectionibus inueniuntur, que Sardicenses canones ueluti Nicenos indicant. P. Harduinus Dionysiane, uti appellat, collectionis codicem memorat annorum amplius 800, existentem  in bibliotheca collegii Parisiensis societatis Iesu, qui Sardicensibus canonibus hanc epigraphem [LXI] apponit: Canon Nicenus seu Sardicensis, qui in Greco non habetur . Est omnino eadem ac in cod. Colbertino 1868, quem ex P. Coustantio paulo ante laudauimus. Alium item codicem ille allegat collectionis Isidoriane in eadem bibliotheca societatis Iesu custoditum, in quo iisdem canonibus hic titulus est: Incipiunt tituli concilii Niceni numero 20 episcoporum, qui in Greco non habentur, sed in Latino esse inueniuntur tantummodo . Qui eiusmodi titulum Sardicensibus prefixere, hos profecto canones Niceno concilio idcirco tribuerunt, quia eos in aliis antiquioribus exemplis Nicenis canonibus subiectos, eodemque Nicenorum nomine inscriptos reperere. In tabula conciliorum premissa laudato codici Heroualliano apud Petit pag. 265, legitur: Canones Niceni episcoporum 20. Hic canon apud Grecos non habetur, et a  quibusdam Sardicensis uocatur. Hoc titulo eius tabule et collectionis Heroualliane auctor canones Sardicenses Nicenos uocat, ut etiam in ipsa collectione inscripsit, eo quia in codicibus canonum Gallicanis quibus utebatur eos cum Nicenis iunctos et eodem nomine prenotatos uidens, Nicenos uere esse credidit. Cum autem in aliis codicibus Grecarum synodorum uersionem exhibentibus, cuiusmodi erant codices Dionysii, eos separatos a Nicenis Sardicensium titulo prenotari deprehendisset, ipsos apud Grecos, id est in uersionibus Nicenorum ex Greco, non haberi, et a quibusdam Sardicenses uocari affirmauit.

17. Dionysii editio a Iustello uulgata post canones Sardicenses hanc subscriptionis formulam appendit: Subscripserunt autem omnes episcopi sic. Ego ille episcopus illius ciuitatis et prouincie illius ITA CREDO, sicut scriptum est supra. Similis formula legitur etiam in editione Conciliorum tom. II, col. 680. Neque uero credatur hec formula, que deest in mss. collectionis  Dionysio-Hadriane, apposita non fuisse ab eodem Dionysio. Nam totidem uerbis describitur in duobus mss. codicibus, qui puram Dionysii collectionem representant, nimirum in uat. 5845 et in uat. Palat. 577, qui postremus, ut dicetur part. III, c. 1, primum Dionysii fetum quantum ad solam canonum collectionem refert. In mss. autem collectionis Dionysio-Hadriane idcirco ea formula a Dionysio apposita sublata fuit, quia subscriptiones Sardicensium Patrum ex alio fonte sumpte, substitute fuerunt, que Dionysio tribui non debent, ut patebit ex dictis part. I, c. 7, n. 1. Porro ea formula, Ego ille episcopus illius ciuitatis et prouincie illius, hominem indicat qui post Sardicenses canones episcopos cum urbium et prouinciarum nominibus descriptos reperit, ut in subscriptionibus et catalogo Patrum Nicenorum contingit; et ne omnium nomina cogeretur exscribere, unam generalem subscriptionis formulam compegit. uerbum autem credo eidem formule insertum, Nicenorum  cenorum canonum, qui symbolum additum habent, proprium est; nec solis Sardicensibus, qui nichil de fide statuunt, competere potest, nisi quatenus subiiciantur et annectantur canonibus symboloque Niceno, ut in ms. uat. Regine 1997 uidere licuit, in quo Sardicensibus cum Nicenis canonibus et symbolo simul coniunctis, subscriptiones et catalogus Patrum Nicenorum post ultimum canonem Sardicensem sic proponuntur: Osius episcopus ciuitatis Cordubensis SIC CREDO. uictor et uincentius presbyteri urbis Rome pro uenerabili uiro papa episcopo nostro subscripsimus ITA CREDENTES SICUT SUPRA SCRIPTUM EST, etc. Dionysius itaque eius formule annotator, qui Sardicenses canones non ex Greco reddidit, sed ex Latinis exemplaribus Rome uulgatis inseruit, aliquo exemplo usus est in quo uel Sardicenses cum Nicenis iuncti, subscriptiones Nicenorum proprias recipiebant, uel, si separati erant a Nicenis, ut uidetur probabilius, iamdiu excerpti fuerant ab antiquiori aliquo codice, in quo cum iisdem Nicenis  Romano more copulabantur.

18. Auctor quoque carminum, que huic paragrapho ex codice 55 capituli ueronensis subiiciemus, aliquod simile exemplar perspexisse uidetur. Hic enim auctor, dum Nicenam synodum sub Iulio pontifice habitam scripsit, cum eiusmodi sententiam sumere non potuerit ex Sozomeno nondum Latino reddito, ex quo eam receperunt Beda  atque Freculphus , non alia de causa id per sese scripsisse intelligi potest, nisi quia in aliquo canonum codice una cum Nicenis copulatos et Nicenorum nomine inscriptos inuenit Sardicenses, [LXII] in quibus Iulius papa nominatur. Idem argumentum non urgemus ex Sozomeno, quippe quod mendosa unius Grece uocis lectione eius textum corruptum Romani Conciliorum editores non improbabiliter iudicant . Neque pretermittenda est peculiaris animaduersio in Ferrandum diaconum. Is in Breuiario  ultimum canonem Nicenum de non flectendo genu uti primum Sardicensem allegat ; primum uero Sardicensem uti secundum, secundum uti tertium, et sic deinceps. Quid ita? Nonne palam indicatur canones Nicenos et Sardicenses in aliquo uetusto codice, qui fortassis uersionem Isidorianam continebat  colligatos fuisse; qui cum postea uel ab ipso Ferrando, uel ab alio aliquo separati fuere, per errorem ultimus Nicenus canon Sardicensibus attributus fuit? Hec itaque Ferrandi erronea diuisio uetustiorem eorumdem canonum coniunctionem confirmat.

19. Hec tam diuersa diuersarum collectionum regionumque exemplaria Sardicensium canonum unionem cum Nicenis apud Latinos et antiquam et longe lateque peruulgatam probafit, ita ut solius Romane Ecclesie propria non fuerit. Nulla ex his uersionibus canonum Nicenorum, quibus Sardicenses annexos  reperimus, illa est quam antiqui Romani pontifices adhibuere, uti capite sequenti palam fiet; ac propterea uera collectio Romana, que Nicenos et Sardicenses canones pari ratione copulabat, ad nos non peruenit; omnesque laudate collectiones, que Nicenos et Sardicenses canones iungunt, ad alias Ecclesias Latinas pertinent. Codex uat. Regine 1997 spectauit ad Ecclesiam Theatinam. Codex capituli ueron. 58, qui Isidorianam uersionem Nicenorum cum Sardicensibus iungit, hanc coniunctionem receptam probat in quibusdam saltem locis, in quibus Isidoriana uersio recepta fuerat. Immo hoc uetustissimum exemplum indicare uidetur Isidorianam uersionem uetustiori tempore Sardicenses unitos recepisse cum subscriptionibus et catalogo Patrum Nicenorum, et posteriori tantum tempore, cum Sardicenses ab ea uersione separati fuere, pro subscriptionibus Nicenis eas Patrum Sardicensium subscriptiones fuisse suppositas ex Sardicensi synodica  ad Iulium, que in uulgato Isidoriano textu leguntur. Collectio Quesnelliana, que Nicenorum canonum uersionem in radice Isidorianam, at cum diuisione laudati codicis uat. Regine, et cum fere omnibus eius titulis, nec non cum eadem lectione Niceni canonis de primatu Romane Ecclesie representat, in Galliis lucubrata fuit, ut suo loco probabimus; ac proinde ipsius collectionis auctor Nicenos canones cum Sardicensibus iunctos in Gallicanis codicibus nactus est. Codex quidem uat. Palat. 574, et similis Morbacensis ad Gallicanam Ecclesiam spectabant, nec non collectiones Fossatensis et Heroualliana, ex quibus eamdem unionem confirmauimus. Idem apud Hibernos receptum probat collectio quam in Sangermanensi codice Coustantius laudauit. Si antiqui aliarum Ecclesiarum superessent codices, idipsum, ut opinamur, de aliis quoque Latinis Ecclesiis pateret. Interim uero tot antiqua testimonia cum coniunctionem laudatorum canonum antiquissimam, et apud Latinos fere ubique receptam declarant, tum  uero ab omni fraudis suspicione eximunt antiquos Romanos pontifices, cum ex mss. in Latina Ecclesia peruulgatis Sardicenses canones uti Nicenos allegarunt.

20. Quid quod aliquos etiam Grecos codices apud ipsam Orientalem Ecclesiam exstitisse, qui Sardicenses pari modo tanquam Nicenos preferrent, satis colligere licet ex eo testimonio synodi Constantinopolitane anni 382, quod parte I, cap. 6, n. 14, recitauimus, et P. Harduini atque P. Coustantii uerbis exposuimus. Confer que ibidem scripsimus: neque enim semel dicta repetere uacat. Hoc certe Orientalium exemplum et ad antiquitatem coniunctionis eorumdem canonum declarandam, et ad uindicandam Romanorum pontificum consuetudinem, omnemque doli suspicionem remouendam non mininum confert. Addemus hic aliud ex Theodoro Prodromo seniore, qui Photio anterior, ac inter Grecos canonum interpretes omnium antiquissimus, a Niceta Paphlagone, ab Aristeno, Balsamone, Harmenopulo, Blastare, Nicephoro  Blemida, aliisque Grecis summis laudibus commendatur. Confer, si libet, Fabricium Biblioth. Grece tom. XI, lib. uI, c. 1, n. 16. Huius Theodori opus ineditum , de Interpretatione canonum ante nongentos annos scriptum euoluit, ac ex eodem fusiora testimonia identidem recitat Nicolaus Comnenus [LXIII] Papadopolus in Prenotionibus mystagogicis, ac de eodem testatur in respons. 6, § 6, n. 14, pag. 364: Prodromus Sardicenses canones sub Niceni titulo recenset, quasi una et eadem sit synodus Nicena et Sardicensis. Que uerba indicare uidentur Theodorum Prodromum Sardicenses canones uti Nicenos retulisse, quemadmodum Constantinopolitani concilii Patres olim fecerunt. Quod si ita est, exstabat ergo inter Grecos Theodori quoque tempore, id est ante Photii schisma, codex aliquis Grecus, in quo Sardicenses canones Nicenis annexi, Nicenorum titulo prenotabantur ut in pluribus Latinis codicibus deprehendimus

 21. Mirum nonnullis uidetur quod post illud dissidium inter Zosimum et Africanos, quo detegi debuit Sardicenses canones non esse Nicenos, S. Leo adhuc eosdem Nicenorum titulo allegarit et ingesserit in epist. 44, ad Theodosium Augustum, cap. ultimo. At Africani id tantum euicisse uidentur, canones allegatos in commonitorio Zosimi non fuisse inuentos inter Nicenos in iis exemplaribus Latinis ac Grecis que in Africa, Alexandrie, Antiochie et Constantinopoli hac occasione fuerunt consulta, immo nec in ulla alia Patrum synodo, cum aliarum quoque synodorum codices contulissent, ut iidem in epistola ad Celestinum scripsere. Sicut autem in excludendis iisdem canonibus etiam ab omni alia synodo, que uel Sardicensis uocaretur, Africanos penuria codicum laborasse, uel minus diligentes fuisse in synodicis codicibus euoluendis manifestum est, ita nil mirum esse debet si Romani antiquis sue aliarumque Ecclesiarum exemplaribus fulti, quibus iidem canones uti Niceni preferebantur, ab inolita consuetudine allegandi  eosdem canones tanquam Nicenos haud recedendum putarunt. Hinc cum S. Leonis euo antiqua formula et consuetudo tot codicibus probata obtineret, eamdem citra ullam falsi suspicionem adhibuit ad eum imperatorem scribens, quem ementita allegatione cum non leui periculo fallere non intererat. Adeo uero bona fides Latinorum huius et anterioris etatis in allegandis canonibus Sardicensibus nomine Nicenorum nobis uidetur explorata, ut existimemus eos tunc ignorasse omnino eosdem canones conditos fuisse in Sardicensi concilio, ac in Niceno constitutos credidisse. Cum enim ab Africanis tam grauis mota esset de iisdem canonibus questio aduersus Romanos, qui in negotio Apiarii eos uti Nicenos attulerant, si aliquo ex codice cognouissent, ipsos in Sardicensi fuisse sancitos, facilis ratio patuisset componendi eius dissidii, docendo Africanos uerum concilium, quod ipsos canones constituerat. Nec dubitari poterat Africanos reiecturos hoc concilium,  cui maiores sui auctoritatem adiecerant, cum presertim sese paratos indicassent ad eosdem canones recipiendos, si quo in concilio catholicorum Patrum conditos reperissent. uide hac de re Obseruationes in dissert. 5 Quesnelli, part. I, c. 6, n. 20, tom. II, col. 955. Ea igitur de causa hanc uiam satis obuiam Romani pontifices non inierunt, quia eiusmodi canones solo Nicenorum nomine ex mss. exemplaribus cognitos, in Sardicensi editos plane ignorabant.

22. Nunc in eos uersus quos huic paragrapho subiiciendos recepimus, pauca premittenda sunt. Ii nobis conseruati in antiquissimo ms. ueron. 55 speciem quamdam exhibent nuncupatorie epistole, qua liber fortassis alicuius antique collectionis canonum Dalmatiano Cesari ab auctore anonymo oblatus fuit. Cum character horum uersuum sit diuersus a charactere totius codicis, hec nuncupatoria ad collectionem huius codicis non pertinet, sed ex alio ignoto exemplo huc traducta fuit. Marchio Scipio  Maffeius, qui quatuor primos uersus tantummodo edidit in appendice Historie Theologice pag. 77, censuit Dalmatianum Cesarem esse Dalmatium alterius Dalmatii filium, et Constantini nepotem, qui anno 335 Cesar fuit renuntiatus. Sed cum in uersibus subsequentibus Chalcedonensis synodus memoretur, alius ualde posterior Cesar querendus est. Nullum uero Dalmatianum appellatum nacti, id solum suspicamur, hoc nomine intelligi Iulium Nepotem imperatorem, qui fortassis Dalmatianus dictus fuit, quia natione Dalmata, anno 475 Rauenna excedens, in Dalmatiam sese recepit, ibidemque obiit anno 480. Huius quidem etas post Chalcedonense concilium congruit. Alii huius circiter temporis Cesares, qui mox penitus desiere, nichil habent quod cum Dalmatiani appellatione conueniat. [LXIu] De posteriori autem etate cogitandum non est, cum auctor tres solas ecumenicas synodos, Nicenam, Ephesinam et Chalcedonensem, laudet, que seculo u a Latinis erant  recepte, ut liquet ex iis que fusius statuimus paragrapho precedenti. En modo ipsos uersus, qui, licet ualde inconcinni ac rudes, quedam tamen utilia continent.

Dalmatiane, iugi, Cesar, quem terra triumpho
   Excolit imperium cuncta tremendo tuum,
Auribus, hunc audi sacris, oculisque beatis
   Aspice gestantem pessima facta librum.
Hoc tibi sit uotum, laus perpes, sacra potestas,
   Ecclesie sancte iura tenendo sacra.
Ipsius Augusto sulcando uomere sulcos
   Constantinus eris maior in imperio.
Ast ubi, uel quando synodos complectere sacras
   Malebant, proprio hoc erat in libitu.
Tempora preteritis retro defluxa diebus
   Testantur diuos has peregisse solos.
Ad quas papa suos currebat et ipse Romanus
   Transmiserat quorum iussa tenendo sacra.
Hoc Nicena canit, que Constantinus in ipsa
   Effulsit, diuus papa simul Iulius.
 Arius hic cecidit tanto librante magistro,
   A qua sancta caput traxit amore fides.
Chalcedona sequens hanc, Marcianus et auctor
   Testatur, feriens Eutychiana labra.
Non tacet hoc diuo fulgens Ephesena tropeo
   Theodosii, calcans dogmata Nestorii.
. . . . . Romana dehinc hoc pandunt iura per orbem
   Legibus extensa prorsus utrisque sacra.
. . . . . Cuncta canunt synodi per dogmata sacre:
   Condecet illarum uos retinere ritum.
Non minor Augustus, minor est tibi neque potestas,
   Nec tibi dissimilis imperialis apex.
Bis sena nec absunt uobis librata talenta,
   uelle sit, aut posse alterius proprium.
Sentiat inde Dei gaudens plebs incrementum,
   Polleat et uestro tempore sancta fides.
His ualitura bonis uestro libramine, Cesar,
   Secula perpetuum dent tibi cuncta melos.



§ 4. Num Romanorum pontificum decretales epistole in unum codicem una cum canonibus Nicenis et Sardicensibus relate et edite fuerint.


23. Codicem publica auctoritate antiquissimis temporibus uulgatum, qui preter Nicenos et Sardicenses canones Romanorum quoque pontificum decreta contineret, Quesnellus contendit dissert. 12, c. 2. Id autem probaturus Leonis uerba recitat ex epist. 4 ad episcopos Campanie, Piceni et Tuscie, c. 5, quos obseruare iubet non tam Innocentii quam aliorum omnium predecessorum decreta. Ne quid uero sit, inquit S. pontifex , quod pretermissum a nobis forte credatur, omnia decretalia constituta tam beate recordationis Innocentii, quam omnium decessorum nostrorum, que de ecclesiasticis ordinibus et canonum promulgata sunt disciplinis, ita a uestra dilectione custodiri debere mandamus, ut si quis in illa commiserit, ueniam sibi deinceps nouerit denegari. Tum Quesnellus addit: Cum hec scribebat  Leo, conuertebat mentis oculum in ea Innocentii decreta que habentur in epistola ad uictricium Rothomagensem, et altera ad Macedones episcopos, [LXu] quibus reprobatur bigamorum ordinatio. At quomodo eiusmodi decretalia constituta in remotiores Galliarum partes et in Macedoniam missa Italis ita nota esse potuerunt, ut iis promulgata dicerentur, iisdemque tenerentur obsequi, nisi publico ac recepto codici haberentur inserta? Hac ratione, cum omnia decretalia constituta tam Innocentii quam omnium decessorum Leo seruanda precipiat, codex astruendus esset, qui hec omnia contineret: cuiusmodi nullus fuit. Neque enim ille codex, quem idem Quesnellus edidit, et Romane Ecclesie codicem uenditauit, omnia complectitur, sed plurimis et celebrioribus pontificiis decretis caret, ut alibi dicetur.

24. Satis autem promulgata dici potuerunt omnia Innocentii et predecessorum decretalia, eo quod ad aliquarum licet prouinciarum episcopos primum directa,  subinde tamen  aliis atque aliis episcopis communicata, ac toto orbe dispersa fuere. Cum nimirum pontifices ad quempiam episcopum decreta mittebant, que omnibus usui esse uellent, solebant precipere ut eadem aliis atque aliis per litteras communicarentur. Hinc Siricius cum Regularum librum direxit ad Himerium Tarraconensem, eidem mandauit ut non solum ad episcopos sue prouincie, sed etiam, inquit, ad uniuersos Carthaginenses et Beticos, Lusitanos atque Gallicios, uel etiam qui uicinis tibi collimitant hinc inde prouinciis, hec, que a nobis sunt salubri ordinatione disposita, sub litterarum tuarum prosecutione mittantur. Similiter Zosimus in epistola ad Hesychium Salonitanum: Ne quid meritis, inquit, dilectionis tue derogaremus, ad te potissimum scripta direximus, que in omnium fratrum et cepiscoporum nostrorum facies ire notitiam, non tantum eorum qui in ea prouincia sunt, sed etiam qui uicinis dilectionis tue prouinciis adiunguntur. Plura sunt Leonis testimonia, quibus similia prescribit. Inter cetera epist. 159, ad  Nicetam Aquileiensem, cap. 7: Hanc autem epistolam nostram, ait, quam ad consultationem tue fraternitatis emisimus, ad omnes fratres et comprouinciales tuos episcopos facies peruenire, ut in omnium obseruantia data prosit auctoritas. Hac ratione de plerisque decretalibus apostolice sedis epistolis factum fuisse credimus, quod de Siricii litteris tradidit Innocentius in epistola ad Exuperium Tolosanum episcopum num. 4: Forma illa ecclesiastice uite pariter et discipline ab episcopo Siricio per prouincias commeauit. Hinc etiam illud euenit, ut quedam pontificie epistole quibusdam episcopis uel prouinciis initio tradite, communicate deinceps aliis aliarum prouinciarum episcopis, et ita in omnes prouincias misse, illud additamentum epigraphis in quibusdam manuscriptis receperint, et uniuersas prouincias. Ita epistola quarta Leonis inscripta legitur, non solum omnibus episcopis per Campaniam, Picenum et Tusciam, quibus initio data fuisse uidetur, uerum etiam et uniuersas  prouincias constitutis. Epistola quoque Siricii in Teleptensi, seu uerius Zellensi synodo lecta, ad solos episcopos suburbicarios primum uidetur directa; at sensim in aliarum prouinciarum ac episcoporum notitiam deducta, ad ipsos Africanos transiuit ea inscriptione substituta, que in collectione hoc tomo edita legitur cap. 62: Dilectissimis fratribus et cepiscopis per Africam Siricius. uide que in eamdem epistolam annotabimus. Idem est de epistola Gelasii ad episcopos per Lucaniam, Brutios et Siciliam, que in eadem collectione et in aliis antiquis inscribitur: Dilectissimis fratribus uniuersis episcopis Gelasius. Nonne hec promulgatio per prouincias sufficit? Nihil ergo cogitandum est de collectione que preter Nicenos ac Sardicenses canones simul copulatos omnes etiam pontificias constitutiones contineret, auctoritateque Romane sedis edita, easdem constitutiones promulgaret. Has quidem Romani pontifices cum aliquando allegarunt, non e codice aliquo publico, cuius nulla occurrit uspiam mentio, sed ex apostolicis  scriniis eduxere, uel ad eorumdem scriniorum fidem prouocarunt, uti P. Coustantius late probat in prefatione ad tom. I Epist. Romanorum pontificum n. 44. Stet igitur nullum codicem decretalium olim a Romana Ecclesia euulgatum fuisse, nec eo fuisse opus ut eedem promulgarentur, et apud Ecclesias auctoritatem obtinerent.



[LXuI] CAPUT II. De antiquis uersionibus canonum synodorum Grecarum ante Dionysianam lucubratis.



§ 1. uersiones peculiares Latine canonum Nicenorum ab Ecclesiis Latinis olim adhibite et distincte ab interpretationibus uniuersi Greci codicis canonum. Que particule Niceni concilii supersint ex antiqua uersione apud Romanam et Africanam Ecclesiam recepta. Integra canonum eiusdem concilii uersio in ms. uaticano Regine nobis conseruata. Abbreuiationes eorumdem canonum lucubrate a Rufino et a Gallicanis usurpate.


 1. Diutius in Ecclesia Latina soli Niceni et Sardicenses canones auctoritatem obtinuerunt, ut capite antecedenti ostendimus. Cum uero Sardicensium originale Latinum in eadem Ecclesia esset uulgatum, Nicenorum tantum canonum interpretatio statim ab initio necessaria fuit. Peculiares igitur eorumdem uersiones, que apud Latinos fuerunt recepte, antea commemorande sunt; ac dein de iis antiquis interpretationibus fusius agendum erit, que una cum aliis ceterarum synodorum Grecis canonibus Nicenos latinitate donarunt.

2. Romana quidem Ecclesia, que Nicenam synodum eiusque constitutiones summa semper obseruantia prosecuta est, eorumdem canonum uersionem antiquissimam habuit. Hec uero ad nos non peruenit.  Que enim Quesnelliane collectioni inserta est, Romanam non esse probabimus in obseruationibus ad dissert. 12 Quesnelli, cap. 1, n. 2. Initio autem suspicabamur eam interpretationem canonum Nicenorum, que cum Sardicensibus iungitur, et a nobis hoc tomo proferetur ex ms. uat. Regine 1997, olim Ecclesie Theatine, illam esse que a Romana Ecclesia recepta, exinde ad aliarum quoque uicinarum Ecclesiarum usum transierit. At duas habemus Nicene synodi particulas ex ea antiquissima uersione quam Romana Ecclesia adhibuit, nimirum symbolum, quod legitur apud S. Leonem insertum epistole 165, et canonem de Catharis, qui ab Innocentio I recitatur in epistola ad Rufum et alios Macedones c. 5, n. 10. Utrumque uero a uersione laudati codicis uat. Regine apertissime discrepat. Adde quod Felix III, in epist. 7 ad episcopos per diuersas prouincias constitutos, dum tres Nicenos canones in rem suam refert, eorum uerba ex Romana, ut credibile est, interpretatione  sumpta, a uersione memorati codicis absunt quam longissime. Hec inter cetera ex canone 11 profert: Si tamen eos ex corde peniteat, tribus annis inter audientes sint, septem uero annis subiaceant inter penitentes manibus sacerdotum, duobus autem oblationes modis omnibus non sinantur offerre, sed tantummodo popularibus  in oratione socientur. Hic canon in uersione uat. Regine alia diuisione legitur cap. 18, et aliis atque aliis uerbis ita profertur, ut aliam interpretationem manifestet.

3. Nicenum symbolum ex eadem uersione Rome recepta, que apud Leonem legitur, inuenimus etiam apud S. Hilarium in libro de Synodis num. 84, et in Fragmento secundo; apud Luciferum Calaritanum in libro de non Parcendo in Deum delinquentibus, nec non apud Africanos in Breuiario Hipponensi inserto collectioni hoc tomo edende cap. 2, col. 88, et in concilio Carthaginensi anni 419, uti patet ex codice Ecclesie Africane  et ex collectionibus Hispanica atque Isidoriana in concilio  Carthaginensi uI . In synodo Carthaginensi anni 525 hec eadem symboli uersio exhibetur tom. u Conciliorum, col. 778, sed perperam, ex mendosa utique lectione codicis, traditur hec illa esse quam in Africam transmisit Atticus episcopus Ecclesie Constantinopolitane per Innocentium presbyterum. Hec enim uersio inserta fuit canonibus anterioris conuentus Hipponensis anni 393, et repetita in synodo Carthaginensi anni 397, ac tandem in alia item Carthaginensi anni 419, antequam [LXuII] ad Atticum Constantinopolitanum Innocentius presbyter, seu potius Marcellus subdiaconus ab Africanis legatus mitteretur. Alia quidem est interpretatio symboli Attici litteris subiecta in codice Ecclesie Africane can. 137 , hecque a Constantinopolitanis interpretibus lucubrata una cum  uersione canonum Nicenorum, que in collectionibus Hispanica et Isidoriana conseruatur, ab Attico in Africam missa fuit. Ea porro uersio Niceni symboli apud Romanam Ecclesiam recepta, pluribus antiquis communis, indicio esse uidetur eamdem pariter ipsis fuisse Nicenorum quoque canonum interpretationem, Africanis presertim, apud quos exstabant exemplaria fidei et statuta Nicene synodi, que ad nostrum concilium  per beate recordationis . . . . . Cecilianum episcopum allata sunt . Ita non leuis suspicio exoritur, non minus in symbolo quam in canonibus Nicenis eamdem fuisse antiquam uersionem Romanam et Africanam, quam scilicet eque ex Niceno concilio et pontificii legati Romam, et Cecilianus in Africam detulerint.

4. Huic coniecture obesse uidetur Ferrandus Carthaginensis Ecclesie diaconus. Is enim, qui in ceteris Grecis canonibus Isidorianam interpretationem  adhibuit, in solis Nicenis eam deseruisse uidetur, ut antiquam uersionem eorumdem canonum in Africanis codicibus conseruatam ac in Africa celebrem sequeretur. Idem uero Ferrandus in Breuiatione Nicenum canonem de Catharis ita proponit, ut uersionem prodat a Romana diuersam, quam Innocentius I adhibuit. Hic enim pontifex in epist. ad Rufum et Macedones, n. 13, eum canonem sic recitat: De his qui nominant se ipsos Catharos, id est mundos, et aliquando ueniunt ad catholicam Ecclesiam, placuit sancte et magne synodo, ut accepta manus impositione sic maneant in clero. Apud Ferrandum uero ex Africana uersione idem canon sic effertur num. 172: Ut hi qui nominantur Cathari, accedentes ad Ecclesiam, si ordinati sunt, sic maneant in clero. Hec quidem Ferrandi non sunt ipsa uersionis uerba, sed eius compendium. At uersionis dissimilitudinem satis indicat sensus, qui cum apud Innocentium manus impositionem significet, apud Ferrandum ordinationem antea acceptam declarat. Etsi ergo interpretatio symboli  Niceni apud Romanos et Africanos erat eadem, non idem tamen de canonibus iudicandum uideri potest. uerum cum in Africanis canonum codicibus non una esset antiqua illa interpretatio canonum Nicenorum, quam Cecilianus attulit, sed post synodum Carthaginensem anni 419 inserta fuerit alia uersio Philonis et Euaristi, que petentibus eiusdem synodi Patribus ab Attico episcopo Constantinopolitano in Africam missa fuit, hac uersione Ferrandus usus credi potest, cum et huius abbreuiatio, et ea uersio canonem de Catharis in eamdem sententiam referant. Sic enim eadem Philonis et Euaristi uersio: Si quando uenerint ad catholicam Ecclesiam Cathari, placuit sancte et magne synodo, EOS ORDINATOS sic manere in clero, uti Ferrandus, si ordinati sunt. Soluta igitur difficultate que ex Ferrando obtrudi poterat, iam redit presumptio, antiquam uersionem Niceni concilii a Ceciliano allatam in Africam, sicut in symbolo, ita et in canonibus eamdem fuisse cum illa  quam iam ab initio Romana Ecclesia suscepit.

5. Quantum ad hanc antiquam uersionem Romanam preter symbolum et canonem de Catharis Bonifacius I in epistola ad Hilarium Narbonensem alterius canonis Niceni uerba sese recitare profitetur: Nulli, inquit, uidetur incognita synodi constitutio Nicene, que ita precipit, ut eadem proprie uerba ponamus. Per unamquamque prouinciam ius metropolitanos singulos habere debere, nec cuiquam duas esse subiectas. At inter Nicenos canones nec in Greco nec in ulla uersione ant ipsa uerba que a Bonifacio describuntur, aut prope eadem reperire licebit. Immo apud antiquos pontifices nullam fuisse interpretationem, que id a Nicenis Patribus preceptum traderet, satis probasse credimus in obseruationibus ad dissert. 5 Quesnelli, part. II, c. 6, n. 6 , ubi quid hac in re coniici possit explicauimus. Aliud ueteris Romane uersionis fragmentum uideri potest canon sextus Nicenus, quem Paschasinus apostolice  sedis legatus recitauit actione 16 concilii Chalcedonensis. Hic autem canon non solum peculiare illud initium habet, Quod Ecclesia Romana semper habuit primatum, et solius Aegypti, non autem Libye ac Pentapolis [LXuIII] meminit, uerum etiam duos canones sextum et septimum in unum iunctos complectitur. Num uero hunc canonem ex codice Romane, an ex sue potius Lilybetane Ecclesie legerit Paschasinus, qui non ex urbe Roma, sed ex sua sede ad concilium perrexit, ex contextu non liquet. Si autem uerum iudicetur, quod antea coniecimus, eamdem fuisse antiquam uersionem Romane Ecclesie ac Africane, cum hic idem sextus canon ex interpretatione antiqua ab Afris recepta insertus in synodo Carthaginensi anni 525 discrepet a uersione quam Paschasinus in Chalcedonensi protulit; hec Paschasini uersio Romana credi et affirmari nequit; ac propterea ex codice forte Lilybetano eum canonem recitauit. Initium quidem illud Quod Romana Ecclesia semper  habuit primatum, eadem ratione inuenitur in ms. uat. Regine 1997, ad Theatinam Ecclesiam olim pertinente, non minus quam in codicibus collectionis Quesnelliane, ac in aliis etiam aliarum collectionum, quas memorabimus not. 32 in caput 1 codicis canonum hoc tomo edendi. Unius uero Aegypti mentio, omissis Libya atque Pentapoli, ita in laudato ms. uat. Regine, uti apud Paschasinum prefertur, quod aliis indicatis collectionibus nequaquam congruit. At si primam canonis partem excipias, uerba a Paschasino recitata in reliquis a uersione laudati codicis discrepant, uti et numerus canonis, qui apud Paschasinum sextus, in eo autem codice undecimus est; ac proinde eadem omnino credi nequit utriusque codicis uersio.

6. Ex hactenus disputatis palam factum est quenam particule uel reliquie canonum Nicenorum supersint ex antiqua uersione Romana uel Africana. Nunc de integris et uetustioribus eorumdem canonum interpretationibus pauca delibanda. Primum  locum exigit illa in laudato codice uat. Regine contenta, cui Sardicenses canones continua numerorum serie subnectuntur. Hec siquidem cum et uerbis et diuisione canonum ab omnibus aliis cognitis et uetustis interpretationibus differat, nichil dubitandum uidetur quin ad antiquiora multo tempora eius origo referenda sit. Cumque hec inserta fuerit in antiquissimam collectionem Italicam que ad Theatinam Ecclesiam suburbicariam spectabat, Italica dici potest. Hanc hactenus ineditam proferemus in lucem hoc tomo post uersionem Priscam; ibique plura de eadem dicentur.

7. Alia posterior aliquanto eorumdem canonum interpretatio a Philone et Euaristo Constantinopolitanis lucubrata, quam Africani episcopi ab Attico Constantinopolitano acceperant, nobis conseruata fuit quantum ad symbolum apud Dionysium can. 137 codicis Africani; quantum uero ad canones in collectione Hispanica et exinde in Isidoriana, ut antea  monuimus. Symbolum uero una cum canonibus huius uersionis inuenimus tantum in ms. uat. Palatino 577.

8. Antiquam quoque et ignotam eorumdem canonum uersionem nacti sumus in ms. codice 55 capituli ueronensis maiusculis litteris exarato, qui ineditam pariter interpretationem prebuit canonum Sardicensium ex originali Greco auctiori quam quod editum est, nec non aliam canonum Chalcedonensium. Cum he uersiones publica luce digne uise sint, huic tomo inserentur.

9. Peculiarem mentionem efflagitat quedam Gallicane Ecclesie praxis, qua pro Nicenis canonibus nonnunquam usurpauit abbreuiationes eorumdem canonum a Rufino exhibitas lib. X Historie Ecclesiastice. Id perspicuum fit ex concilio, uti appellant. Arelatensi II, nec non ex iis canonum excerptis que in causa Contumeliosi Regensis a Cesario Arelatensi collecta fuere, ut recte animaduertit Quesnellus dissert.  16 huic tomo inserenda num. 15. Duo etiam codices Morbacensis et uat. Palat. 754, qui puram et perantiquam collectionem Gallicanam continent, eosdem Nicenos canones ex Rufino sumptos et cum Sardicensibus copulatos preferunt. Cum uero in concilio Gallicano ualentino anni 374 canone tertio Nicena constituta allegentur, quo tempore nondum Rufini abbreuiationes prodierant, alia apud Gallos Nicenorum canonum antiquior uersio exstabat, que cuiusmodi fuerit, ex eiusdem concilii uerbis colligi nequit.



[LXIX] § 2. De uersione totius Greci codicis canonum, que Isidoriana uocari solet.

10. De antiquis interpretationibus Latinis canonum omnium synodorum, que in Grecis codicibus continebantur, dicturi, illud premonendum putamus, has priuato studio et usui fuisse lucubratas. Nulle ex iis ante sextum seculum ab aliqua Latina Ecclesia recepte, nisi forte in Nicenis, quos solos ex Grecis  canonibus apud Latinas Ecclesias diutius auctoritatem obtinuisse ostendimus. Forte uero scripsimus quia cum Nicenorum canonum uersiones peculiares usui essent, ut paragrapho antecedenti explicauimus num aliqua ex memorandis uersionibus ante seculum uI digestis, in Nicenis canonibus a quapiam Latina Ecclesia fuerit usurpata, deficientibus documentis incertum est.

11. uersiones antique totius Greci codicis canonum sunt tres, Isidoriana, Prisca et Dionysiana. De duabus prioribus, que ante seculum uI exarate fuerunt, nunc dicendum est; de tertia agemus part. III, c. 1, ubi Dionysii Exigui collectio explicabitur. Incipiamus ab Isidoriana, que Prisca antiquior uidetur. uulgata fuit ex collectione Isidori, a quo nomen accepit: Isidorus autem ex antiquiori collectione Hispanica ipsam transcripsit. Neque uero qui Hispanicam collectionem digessit, eius uersionis auctor credatur. Anterior enim est multo, ut ex  dicendis patebit. Latine redditos exhibet canones Nicenos, Anquiritanos, Neocesarienses, Gangrenses, quibus Latinum originale Sardicensium in mss. collectionum Hispanice et Isidoriane subiicitur, Antiochenos, Laodicenos, Constantinopolitanos et Chalcedonenses.

12. Hactenus soli codices laudatarum collectionum cum hac uersione cogniti fuere. Nos uero unum antiquissimum inuenimus in bibliotheca capituli ueronensis signatum num. 58, qui ad neutram illam collectionem pertinet, exhibetque etiam uetustiorem collectionem lucubratam sub medium seculum uI. Hic ipse codex Hispanica collectione fortassis antiquior, puram Isidorianam  uersionem continet; sed cum mutilus in fine sit, ultimum, quod superest, folium desinit in Laodiceno canone 16. In hac autem pura Isidoriana uersione, cuius sinceriores lectiones dedimus in notis ad codicem canonum, duo presertim animaduersionem merentur:  1o Sardicenses canones cum Nicenis coniungi; 2o omnium synodorum canones etsi satis distinctos, titulis et numeris carere, que remotioris antiquitatis indicia sunt.

13. Hec Grecorum canonum interpretatio adeo antiqua est, ut dubium esse possit num tota simul compacta fuerit, an uero initio priorum tantum Grecarum synodorum canones, qui primo in Grecum codicem uidentur relati , Latine redditi fuerint, ac dein aucta aliis aliarum synodorum canonibus Greca collectione, alii interpretes eidem uersioni alios subinde canones Latinitate donatos addiderint. Huic dubitationi causam prebuit inter ceteras uetus collectio Lucano-Colbertina, de qua agemus cap. 6. Cum enim hec solos canones Nicenos, Anquiritanos, Neocesarienses, atque Gangrenses ex uersione Isidoriana suppeditet, ceteros uero ueferat ex Prisca, collector eos tantum canones  in suo Isidoriane uersionis codice reperisse uidetur, eo quod hi tantum a primo interprete fuerint in Lat. linguam traducti. Hec per coniecturam, que quanti sit, aliis diiudicandum relinquimus. Certe uero cum in eadem collectione Laodiceni canones non referantur, hi profecto a collectionis auctore inuenti non fuerunt nec in Isidoriane, nec in Prisce uersionis codicibus, quos ille adhibuit. Sicut autem in Prisca hactenus desiderantur, quia nec a primo huius auctore traducti fuerunt, nec postea eidem accessere, ita nunc in Isidoriana non desunt, quia  eidem posterioribus curis additi sunt. Cum Ferrandus diaconus, quem Isidoriana uersione usum uidebimus, Chalcedonenses canones pretereat, eius codex Isidorianus ipsis utique caruit. Similem codicem habuisse uidetur auctor collectionis Quesnelliane, qui cum omnes aliarum Grecarum synodorum canones ex Isidoriana uersione receperit, [LXX] solos Chalcedonenses in eadem non nactus, ex Prisca descripsit. Hi ergo canones sicut posterius accesserunt  Greco corpori canonum, ita etiam uersioni Isidoriane, que Grecum codicem ante synodum Chalcedonensem Latinis dederat, postea subiecti fuerunt.

14. Hanc interpretationem in Hispania receptam manifeste demonstrat collectio Hispanica, que ex eadem uersione Grecorum conciliorum canones prefert. Cum Patres Toletane synodi anni 400 constituta concilii Niceni perpetuo seruanda in prefatione statuerunt , ex eadem forte uersione Niceni canones eo quoque tempore erant apud ipsos uulgati. Eadem uersio quantum ad Nicenos canones uidetur recepta etiam in Galliis seculo u, uti colligere licet ex concilio Regensi anni 439, can. 3. Cum enim erga Armentarium in Ebredunensi Ecclesia male ordinatum eam indulgentiam seruandam decernat, quam Nicenum concilium statuit . . . . id est, ut cuicumque de fratribus tale aliquid caritatis consilia dictauerint, liceat ei unam parochiarum  suarum Ecclesiam cedere, in qua aut chorepiscopi nomine, ut idem canon loquitur, aut peregrina, ut aiunt, communione foueatur , uoces parochie et chorepiscopi simul in sola Isidoriana uersione inuenientur canone Niceno octauo, uel can. 14 collectionis hoc tomo edende, que Isidorianam uersionem recepit. Hec quoque collectio, quam in Galliis digestam probabimus, usum eiusdem interpretationis apud Gallos confirmat, non minus quam collectio manuscripti Corbeiensis, que pariter Gallicana est. In concilio Epaonensi anni 517, can. 31, de penitentia homicidarum iubetur obseruari, quod Ancyritani canones decreuerunt . Hoc primum documentum est quo alii Greci canones preter Nicenos in concilio Gallicano allegantur. uox autem Ancyritani Isidoriane uersionis propria est; Prisca enim Ancyrenses, Dionysius Ancyranos uocat. Synodus ualentina anni 374, can. 3, Nicenum concilium laudat, indicatque eius canonem 11 . Hoc tempore abbreuiationes Rufini nondum erant scripte, immo nec Prisca uersio. Cum uero Isidoriana interpretatio in Galliis uulgata in sua prima origine ad anteriora tempora pertineat, ut superius coniecimus, ex hac fortassis ualentine synodi Patres Nicenos canones receperunt: nisi quis credibilius existimet eam uetustiorem uersionem apud Gallos, que apud Romanos et Africanos, obtinuisse, ex qua quidem paulo ante S. Hilarius Pictauiensis symbolum Nicenum excerpserat. Eamdem Isidorianam interpretationem ex Hispaniis fortassis transisse in Africam, ibidemque seculo uI uiguisse ex Ferrando diacono manifestum est. Is enim Nicenis canonibus exceptis, ceteros Grecos canones ex Isidoriana in compendium redegit. uide part. Iu, c. 1. In Italia quoque hanc uersionem alicubi uulgatam probant uetustissime collectiones in Italia lucubrate et custodite in codicibus ueronensis capituli.  55 et 58, Lucano 88, simili Colbertino 784, Barberino 2888, et uat. 1342. In omnes enim has collectiones ex uersione Isidoriana non pauca traducta fuere. Concludamus hunc paragraphum cum Martino Bracarensi. Is in prefatione ad collectionem canonum Orientalium duo uitia in canonibus antea Latine redditis notat, nimirum et ea que per translatores obscurius dicta sunt, et ea que per scriptores sunt immutata. Isidorianam uersionem, que in Hispania uigebat, precipue uidetur respicere, in qua nonnulla obscurius reddita ipsi uisa sunt, alia uero a librariis alicubi mutata, uel addita in mss. collectionis Hispanice, ac multo liberius in exemplaribus collectionis Quesnelliane huic tomo inserte deprehendimus ex collatione aliorum codicum, qui puriorem Isidorianam continent. Nos horum exemplarium lectiones subiiciemus in notis ad codicem canonum, ac ex his tum patebunt mutationes inducte, tum purus Isidoriane uersionis textus restitui poterit.



[LXXI] § 3. De alia uersione que Prisca appellatur.


15. Prisca Grecorum canonum interpretatio Latina ea solet appellari, que in uenerande antiquitatis ms. codice, litteris maiusculis et quadratis scripto, apud Christophorum Iustellum olim custodita, ac typis parata, ab Henrico eius filio, et Guillelmo uello tomo I Bibliothece iuris canonici ueteris inserta Lutetie Parisiorum prodiit anno 1671. Alium uaticanum codicem Iustelliano plane similem laudasse Iacobum Sirmondum iidem editores in prefatione generali affirmant. Hec autem eius uerba proferunt ex censura Anonymi de regionibus et Ecclesiis suburbicariis. Tantum abest ut SUBURBICARII uocem hoc loco respuam, ut noua tibi auctoritate confirmaturus sim antiquissime Nicenorum canonum editionis in bibliotheca uaticana, ubi sextum hunc Nicenum canonem hoc titulo et exordio conceptum memini: De primatu Ecclesie Romane et aliarum ciuitatum episcopis. Antiqui moris est ut episcopus urbis Rome habeat primatum,  ut suburbicaria loca et omnem prouinciam suam sollicitudine gubernet. Qui canon  cum iisdem plane uerbis conceptus habeatur in codice Iustelli, alterum alteri esse quam simillimum euidenter ostendit. Addunt aliud testimonium Petri de Marca, qui libro III de Concordia, cap. 4, n. 6, utrumque codicem Iustellianum et uaticanum a uiris eruditis laudatum, eamdem uersionem continentem commemorat. Nos autem cum omnes uaticanos codices, qui ad collectiones canonum pertinent, sollicitius expenderimus, nullum ms. exemplum Iustelliano plane simile, quod puram uersionem Priscam in unum corpus collectam preferret, reperire potuimus. Solum nacti sumus codicem uat. 1342, cui similis est alius bibliothece Barberine 2888, in quo Niceni canones ex eadem Prisca interpretatione cum lectione a Sirmondo descripta exhibentur, et hunc codicem a Sirmondo, et ex Sirmondo a Petro de Marca laudatum nichil ambigimus. Alium porro codicem uat. Regine 1997 inuenimus, in quo solis Nicenis  canonibus exceptis ac ex peculiari antiquissima uersione productis, ceteri Greci canones ex Prisca proferuntur, adeo ut ex utroque codice totam Priscam uersionem in bibliotheca uaticana nancisci et utiliter conferre licuerit.

16. Huius uersionis Iustelliana editio manca et imperfecta est, eamque laudatorum codicum presidio suppletam atque perfectam hoc tomo recudendam credidimus. Causam autem cur mutila et imperfecta fuerit Iustelli editio cognoscere non modicum interest. Rem narrat Stephanus Baluzius in prefatione ad Opuscula Petri de Marca edita Parisiis anno 1681, a num. 10 ad 13, his uerbis: Cum uiri clarissimi Guillelmus uellus et Henricus Iustellus Christophori filius, prior theologus Parisiensis, alter Caluiniani dogmatis sectator, constituissent in unum corpus colligere uarios codices canonum ecclesiasticorum olim a Christophoro editorum, et illis addere etiam  aliquos nondum editos, inprimis uero quamdam collectionem Latinam, quam habebant in uetustissimo codice ms. Christophori Iustelli; et Marca tum Tolose habitans intellexisset eam editionem maturari, ratus id quod res erat, suppressum fortassis iri canones Sardicenses , ea de re scripsit ad uirum superillustrem Petrum Seguierium Galliarum cancellarium, orans eum ut publicatione horum librorum supersederetur, donec ipse Lutetie esset. Eo cum Marca peruenisset nono kalendas Octobris an. 1660, ac typographus urgeret emissionem operis iam perfecti, uellus et Iustellus non aliter id a cancellario obtinere potuerunt, quam si Marce rationem redderent opere sue. Igitur non ita multo post ad eum uenerunt, et cum illis qui nuper mortuus est Ludouicus Henricus Fayus Espesseus abbas S. Petri uiennensis, in cuius edibus habitabat uellus. Primo res acta est magna contentione, uello et Iustello frendentibus  et contendentibus, duo uetera folia membranacea, que ad calcem codicis reiecta erant, [LXXII] in quibus continebantur aliqua fragmenta canonum Sardicensium, non pertinere ad hunc codicem, presertim cum folia quinque defieri manifestum esset post canones Nicenos, et illic duo tantum reperirentur. Sedata tandem illa perturbatione, cum constitisset hec duo folia eiusdem magnitudinis esse cum ceteris, eiusdem antiquitatis, eiusdem marginis, eiusdem scripture, ac numeratis et collatis cum editione Biniana anni 1638 lineis et, ut ita dicam, uocabulis, quibus opus erat ad supplenda hec quinque folia que deerant, ex subscriptionibus synodi Nicene et ex canonibus Sardicensibus, luce clarius patuisset duo illa folia reliqua ex quinque recisis reponi debere consequenter post concilium Nicenum, presertim cum Marca fidem faceret ita sibi olim dictum a Christophoro, qui fassus fuerat se adhuc iuuenem illa resecuisse impetu potius quam ratione; inter eos conuenit, ut hec fragmenta ederentur, et ut sequens  prefatio, quam Marca sua manu scripsit, in fronte uoluminis poneretur: Monendus est lector, amanuensis oscitantia, ex cuius apographo ad fidem ms. codicis expresso editio isthec confecta est, accidisse, ut canones Sardicensis concilii suo loco, id est post canones Nicenos, positi non fuerint. Quod editoribus curam imposuit recensende editionis, et iterum cum ms. conferende, attentis, ut omissionem illam restituerent, adiectis hic in fronte collectionis canonibus Sardicensibus, qui supersunt in eo codice, ubi post subscriptiones Niceni concilii, et ante canones Gangrenses folia quedam desunt, que uetustate perierunt; duo tamen supersunt, incipiuntque a canone Sardicensi 14 una cum sequentibus usque ad 19, quos bona fide hic representare editores uoluerunt.«

Aliter tamen euenit. Nam cum euasissent ex ea tempestate, aliam uiam Marca inscio inierunt componende huius controuersie, et fragmenta illa canonum Sardicensium reposuerunt post Nicenos, addita prefatione, qua testarentur id se ratione potius fecisse quam ullo  indicio aut necessitate ex ueteri libro petita. Monuerunt ergo maximam partem canonum Sardicensium cum postrema parte subscriptionum concilii Niceni iniuria temporum periisse. Mox addunt: »Que tamen supersunt concilii Sardicensis fragmenta, post Nicenam synodum collocauimus. Auctorem namque huiusce editionis non dignitatem conciliorum, sed ordinem temporis secutum fuisse in sua collectione uerosimile est.« Rem totam referunt ad uerisimilitudinem, cum tamen eis et dictum et ostensum sit ea folia in quibus postrema pars subscriptionum concilii Niceni, et nonnulli canones Sardicenses continebantur, posita olim fuisse post synodum Nicenam in codice manuscripto, indeque auulsa a Christophoro adhuc iuuene, ne catholici ex eo libro uetustissimo prescriberent aduersus hereticos pro dignitate et auctoritate horum canonum. Dicere debuerant iuxta pacta et conuenta, canones illos locis suis pretermissos fuisse, et nunc reponi. Ne quis  uero putare possit me totam hanc historiam gratis comminisci, et nullum illius uestigium exstare, primum scire omnes uolo, me huic omni concertationi et examini interfuisse, penes me habere prefatiunculam supra descriptam, et Marcam istius rei mentionem fecisse in litteris, quas tum per aliam occasionem dedit ad Alexandrum papam uII et ad Lucam Holstenium. Describam autem eius uerba ex ea que est ad Alexandrum. »Iutellus pater, Caluiniane quoque hereseos sectator, codicem canonum Ecclesie uniuerse olim publicauerat, omissis de industria Sardicensis concilii canonibus Romani pontificis potestatem diserte asserentibus, ac si iudicio Ecclesie uniuerse a corpore canonum rescissi essent. Eadem fraude filius canonum collectionem, Latinam e codice uetustissimo his nongentis annis non scripto  ante meum in hanc Parisiensem ciuitatem aduentum prelo submiserat. Statim comperto ab ea abesse Sardicenses canones, quos sciebam a Iustello patre ex ipso codice resectos quidem, sed ad eiusdem uoluminis  calcem folia reiecta, non destiti quoad tam regie potestatis comminationibus, quam humanissimis precibus post canones Nicenos iuxta fidem ms. codicis Sardicensibus in editione locus suus rest tueretur, ne hac diligentia pretermissa triumpharent heretici spretam non solum a Grecis, sed etiam a Latinis, et [LXXIII] Grecipue ab Ecclesia Gallicana canonum illorum auctoritatem.« Hactenus ex Baluzio.

17. Continebat olim Iustellianus codex, si editoribus credendum sit, canones conciliorum Ancyrani, Neocesariensis, Niceni, Sardicensis, Gangrensis, Antiocheni, Laodiceni, Constantinopolitani I et Chalcedonensis. Sed synodi Laodicene integros canones et maximam partem Sardicensium cum postrema parte subscriptionum concilii Niceni iniuria temporum periisse affirmant in prefat uncula ad lectorem . Qua de causa uere interciderit maxima pars Sardicensium cum postrema parte subscriptionum Nicenarum, ex Baluzio intelleximus,  Laodicenos uero canones in codice Greco Prisce uersionis auctori defuisse, nec eos Prisca interpretatione Latinitate donatos, nobis exploratum est. Cum enim omnium ceterarum synodorum Grecarum canones ex Prisca uersione in aliquot Latinis collectionibus reperimus, solos Laodicenos eiusdem uersionis in nulla collectione potuimus inuenire, sed uel ex Isidoriana insertos, uel prorsus omissos deprehendimus. Hoc postremum peculiari animaduersione dignum est in ms. codice uat. Regine 1997, qui etsi preter Nicenos canones solam ac totam in ceteris editionem Priscam receperit, Laodicenis nichilominus caret. In Iustelliano autem codice quinque tantum folia, que Nicenarum subscriptionum partem et Sardicenses canones tantummodo continebant, resecta notauit Baluzius. Laodicenos eidem codici olim insertos eo solo preiudicio affirmarunt editores, quia illos in Greco codice canonum ac in omnibus eiusdem codicis exemplaribus semper exstitisse crediderunt  continuata illa numerorum serie comprehensos, quam cuique eiusmodi codici communem putarunt. Nos autem cum part. I, c. 2, n. 3, hoc preiudicium sustulimus, tum uero Laodicenis canonibus Grecum codicem aliquando caruisse ostendimus. Nullus quidem Iustelliani codicis defectus notatur post canones Antiochenos, quibus Laodiceni subiecti fuissent, si eos Prisce auctor Latine reddidisset.

18. Canones Constantinopolitani in eodem codice post Chalcedonenses describuntur, iisdemque canon annectitur de primatu sedis Constantinopolitane, qui ad Chalcedonensem synodum pertinet. Id potius allucinationi uel incogitantie amanuensis, qui codicem exscripsit, quam auctoris errori uel imperitie tribuendum editores tradidere. Sed nec amanuensi nec auctori uersionis id adiudicandum est. ueram causam eam credimus, quod in eo Greco codice, quem interpres adhibuit, canones Constantinopolitani  post Chalcedonenses additi fuerant, iisdemque propterea canon Chalcedonensis pro Constantinopolitana sede constitutus accesserat. Confer que in hanc rem obseruauimus part. I, c. 2, n. 3, et notam in canones Constantinopolitanos eiusdem uersionis, que hoc tomo integra edetur.

19. Hec uersio Prisca post Chalcedonense concilium lucubrata dicenda est, siquidem omnes Greci canones etiam Chalcedonenses ab eodem auctore Latine redditi sunt ex Greco codice, qui Chalcedonensium et Constantinopolitanorum additamentum receperat. Certe uero priorum synodorum canones traducti fuerunt eo tempore quo institutis iam aliquot ecclesiasticis metropolibus in Italia sub finem seculi Iu peculiaris ueluti prouincia Romani antistitis uti metropolitani intra suburbicaria loca concludebatur. Id enim probat uersio canonis sexti Niceni, quam paulo ante ex Sirmondo recitauimus. Hinc etiam hec uersio ab aliquo Italo aut Italice discipline perito condita fuit. Idipsum confirmant Italice collectiones,  in quibus passim recepta legitur, uti sunt que exstant in codicibus mss. uat. Regine 1997, uat. 1342, Lucano 88, et Colbertino 784. In Gallias uero aliquem huius uersionis codicem delatum suadet collectio Quesnelliana, quam Gallicanam probabimus; Chalcedonenses enim canones ex interpretatione Prisca decerpti fuere.

20. Hanc uersionem, que satis obscura et inuoluta est, indicare uidetur Dionysius Exiguus, cum in epistola ad Stephanum episcopum Salonitanum scripsit, Laurentium Romanum, ut uidetur, presbyterum confusione PRISCAE TRANSLATIONIS offensum, sibi ad nouam uersionem adornandam stimulos addidisse. Enimuero Italus presbyter de ea interpretatione conquestus est que in Italia uigebat. Priscam autem ibidem uiguisse multo magis quam Isidorianam, [LXXIu] ex laudatis Italicis collectionibus discimus. Neque moueat nomen Prisce, quod Dionysii tempore competere non potuisse uidetur interpretationi, que  post Chalcedonense concilium lucubrata fuerat. Notum est enim ueteres priscum identidem uocasse, quod annos circiter quinquaginta excederet, et nonnunquam etiam hanc uocem usurpasse de re que non multo ante euenisset; quemadmodum apud Festum prisce Latine colonie appellate sunt anteriores colonie, ut distinguerentur a nouis; ita Priscam Dionysius potuit uocare anteriorem uersionem, ut a sua noua ipsam distingueret.



CAPUT III. De canonibus Ecclesie Africane, qui in omnes fere collectiones Latinas antiquas fuerunt inserti, et de uetustis eorum codicibus.



§ 1. Necessitas disserendi de canonibus Africanis. Recensentur codices et collectiones in quibus Africani canones continentur. De antiquitate collectionis synodorum Africe, que in collectionibus Hispanica et Isidoriana recepta est. Duo codices canonum Africanorum producti in synodo Carthaginensi anni 525. De canonibus synodorum Carthaginensium sub Grato et Genethlio, qui in uno ex iisdem codicibus continebantur.


1. Preter Grecarum synodorum canones e Greco codice Latine redditos et in Latinas collectiones traductos, in easdem fere inserti inueniuntur canones Ecclesie Africane; iique adeo celebres fuere, ut e Latinis codicibus Grece translati, in Grecas etiam collectiones transierint. Cum uero apud Africanos anteriorum synodorum canones in synodis posterioribus repeterentur ac insererentur gestis, frequenter etiam sine precedentium synodorum mentione iidem canones repeterentur, qui antea fuerant constituti: iidem in diuersis conciliis reperiuntur, et nunc uni, nunc alii synodo adiudicantur; adeo ut sepius non facile discerni possit qua in synodo hic uel ille canon conditus fuerit. Accedit diuersa synodorum  diuisio, seu inscriptio in collectionibus diuersis notata, canonumque numerus eiusdem synodi alicubi minor, alibi maior. Nunc certi canones omissi, nunc alii certe addititii. Hinc uero magna in Africanis conciliis canonum commixtio, perturbatio et incertitudo exoritur, pluresque difficultates et controuersie exinde excitate sunt, que eruditos in uarias sententias deduxere. Exemplo esse possunt inter alia multa, que circa Breuiarium Hipponense disputarunt ex una parte Schelestratius, ut ipsum suppositionis accusaret, ex alia Quesnellus ut defenderet. Non solum enim ille, qui falsam sententiam tutatus est, sed hic etiam qui ueram propugnauit, in plures errores incurrit, canonumque Hipponensium, Breuiarii ac synodi Carthaginensis III notitiam dum euoluere studuit, maxime inuoluit. Ut autem in tanta caligine aliquid lucis afferretur, nos post P. Harduinum, qui de Africanis canonibus bene meritus est, aliquid tentauimus in Historia Donatistarum part. II, c. 19. Nunc uero post consulta plura Latinarum collectionum  exemplaria, et post diligentius examen ac studium circa easdem collectiones aliquid noui afferre posse credimus, unde exactior et plenior Africanorum canonum et conciliorum notitia proferatur.

2. Postquam Christophorus Iustellus Africanorum canonum collectionem Grece et Latine edidit cum titulo Codex canonum Ecclesie Africane, opinio apud multos inualuit eam continere omnes omnino canones qui ab Africanis Patribus conditi, ueteri Africane Ecclesie usui fuere. Sed ea nullos alios canones uere complectitur, nisi quos Dionysius Exiguus excerpsit ex synodo Carthaginensi anni 419, cuius unius gesta pre oculis habuit. Etsi uero in iisdem gestis descripti essent canones, qui tum in ipsa synodo conditi, tum in anterioribus Aurelii conciliis fuerant constituti, Dionysius tamen non tota hec gesta, nec omnes singulorum conciliorum canones dedit eo ordine ac numero quo in memorata gesta fuerant inserti, sed cum iidem canones in plerisque  [LXXu] synodis essent repetiti, eum modum qui repetitioni uitande aptior ipsi uisus est instituit; adeo ut ipsius lucubratio earum synodorum que ante annum 419 sub Aurelio fuerunt celebrate, integram omnino descriptionem non prebeat; quod plenius patebit ex dicendis § 8, cum de synodo Carthaginensi anni 419 ex proposito disseremus.

3. Alia Africanarum synodorum collectio preter Dionysianam exstat in mss. codicibus collectionum Hispanice et Isidoriane. Octo in ea synodi describuntur: Carthaginensis I, est synodus sub Grato; Carthaginensis II, est synodus sub Genethlio; Carthaginensis III, est synodus anni 397, sub Aurelio, ad cuius tempora sequentes quoque synodi referuntur, nimirum Carthaginensis Iu anni 398, Carthaginensis u anni 401, Carthaginensis uI anni 419, septimo kalendas Iunias, Carthaginensis uII eiusdem anni tertio kal. Iunias, et Mileuitana anni 402. In his uero nonnulla que erant distinguenda, perperam  coniuncta et confusa, quedam omissa et aliqua etiam aliunde inserta, atque Africanis afficta deinceps uidebimus. Neque id auctori collectionis Hispanice, et multo minus Isidoro tribuendum est. uetustior enim collectione Hispanica fuit hec Africanarum synodorum collectio. Id exploratum fit ex concilio Turonensi II anni 567, quod collectionem Hispanicam antecessit. In hoc siquidem can. 20 legitur: Cum etiam id in antiquis Mileuitanis canonibus fuerit statutum. Item placuit ut quicumque episcoporum necessitate periclitantis pudicitie uirginalis, cum uel petitor potens, uel raptor aliquis formidatur, etc. Sunt uerba canonis 26, qui in laudata collectione synodorum Africe Mileuitano concilio perperam tribuitur, cum uere sit canon concilii Carthaginensis anni 418, ut patebit ex dicendis § 7. Iamdiu ergo ante collectionem Hispanicam compacta fuerat ea Africanarum synodorum collectio, que canones concilii Carthaginensis anni 418 Mileuitane synodo affixit; ac proinde  auctor collectionis Hispanice eam non digessit, sed antea digestam et peruulgatam in suum corpus traduxit.

4. Alie porro collectiones Hispanica et Dionysiana antiquiores nonnulla Africana documenta receperunt. Collectio contenta in mss. uat. 1342 et Barberino 2888 prestat concilium Carthaginense sub Genethlio. Breuiarium Hipponense refertur in iisdem codicibus, ac preterea in ms. 55 capituli ueronensis, in cod. Corbeiensi et in exemplis collectionis Quesnelliane. Collectiones uat. Regine 1997, uat. 1342, Barb. 2888, et Lucano-Colbertina exhibent synodum Carthaginensem anni 419, distinctam in canones quadraginta, quam inter documenta iuris canonici ueteris hoc tomo edituri sumus. Due collectiones Corbeiensis et Quesnelliana dant synodum Carthaginensem anni 418 aduersus Pelagianos.

5. Neque pretermittendus est Ferrandus Carthaginensis Ecclesie diaconus, qui in Breuiatione Africanis presertim canones compendio exhibuit, Africanisque  antiquissimis exemplaribus usus est. Cum uero is concilia Carthaginensia sine ulla distinctione alleget, non ita facile erit discernere cuinam concilio ex pluribus eiusdem loci hic uel ille canon tribuendus sit. His tamen omnibus sollicitiori studio collatis atque perpensis speramus fore ut distinctiorem Africanorum conciliorum canonumque notitiam proferre possimus.

6. Huic uero operi facem preferent duo Africani codices canonum, qui in concilio Carthaginensi anni 525 sub Bonifacio ex ipso Carthaginensis Ecclesie scrinio producti , integram ueterum Africanorum canonum collectionem in duos tomos distributam continebant. Unus ille est ex quo lecti fuerunt aliquot canones Niceni et unus synodi Carthaginensis sub Grato; alter, qui appellatur Liber canonum temporibus Aurelii. Primus preter Nicenos comprehendisse uidetur canones synodorum Africanarum anteriorum Aurelio; alter uero canones synodorum  que sub eodem Aurelio coacte in laudato Bonifacii concilio usque ad uigesimam recensentur. Ut a primo antiquiorum canonum codice exordiamur, Nicenum concilium ex ea uetustissima interpretatione, quam Cecilianus in Africam attulerat, apud Africanos receptum ac relatum in codicem animaduertimus capite precedenti, § 1. Ibi etiam solius Niceni symboli et sexti canonis uersionem ex eadem interpretatione superesse indicauimus, erroremque deteximus, cum in synodo Bonifacii uersioni ab Attico [LXXuI] Constantinopolitano transmisse tributa fuit ea symboli Niceni translatio, que ad antiquam Africanam interpretationem pertinet.

7. Ex conciliis Africanis anterioribus Aurelio solos canones sub Grato et Genethlio Carthaginensibus episcopis conditos et in Latinas collectiones traductos recepimus. Synodus Carthaginensis Grati cum canonibus 14 primum edita fuit ex collectione Isidori, qui ex Hispanica illam transcripsit. Utrobique inscribitur: Concilium Carthaginense I. Dein uero emendatius  recusa est a P. Labbeo ex codice uaticano, cuius exemplar Holstenii manu scriptum a P. Possino accepit. Ferrandus in Breuiatione hos canones fere allegat expresso Grati nomine sic: Concil. Carthag. sub S. Grato. At duobus in locis Grati nomen omittit, id est num. 119 Concil. Carthag. tit. 8, et num. 183, Concil. Carthag. tit. 2, qui canones his numeris designati, cum numeris canonum solius synodi sub Grato concurrunt; nisi quis forte malit credere his locis indicari aliam synodum Carthaginensem ex iis que desiderantur, in qua iidem canones repetiti sub iisdem numeris recenserentur. Ex hac Grati synodo canon 11 integer recitatur in concilio Bonifacii anni 525. Cum S. Augustinus ineunte anno 402, epistola 65 ad Xantippum scribat num. 2: Sex episcopis causam presbyteri terminari concilio statutum est, uoci concilio hanc notationem Benedictini editores in margine affixerunt: Carthaginensi sub Grato an. 348, seu 349,  can. 11. At S. Augustinum concilium Grati adhuc ignorasse, dum anno 406 Cresconium Donatistam impugnauit, liquet ex libro III contra eumdem n. 38, et lib. Iu, n. 52. Hinc enim solam Sardicensem pseudosynodum, que ad Donatum litteras dedit, eum cognouisse manifestum est; Sardicense uero legitimum concilium, in quo Gratus interfuit, satis didicisset ex canone quinto synodi Carthaginensis sub eodem Grato, si hec ipsi nota fuisset, et hac distinctione legitime synodi Sardicensis ab heretica, que ad Donatum scripserat, Donatistas manifestius ac fortius reuicisset. Probabilius igitur credimus hunc sanctum doctorem in laudata epistola 65 indicasse aliud posterius concilium Carthaginense sub Genethlio, in quo eadem constitutio can. 10 repetita fuit. Cognita porro erat hec Grati synodus anno 419, cum in synodo Carthaginensi huius anni, cui S. Augustinus adfuit, can. 5 Aurelius episcopus ea statuat que ex duobus canonibus 10 et 13 concilii sub Grato totidem uerbis expressa leguntur.

 8. Synodus altera Carthaginensis sub Genethlio anni 390 ex iisdem fontibus in lucem prodiit, ex quibus illa sub Grato. Continet canones 13 et in collectionibus Hispanica atque Isidoriana uocatur concilium Carthaginense II. Ex mendoso autem Isidoriano codice ita multa menda in prima editione contraxerat, ut a nonnullis cum Iustello ueluti supposititia traducta fuerit. Iis autem mendis posteriori editione ex uaticano codice sublatis, de eiusdem germanitate nemo potest ambigere. Ferrandus, qui huius canones identidem allegat, ipsius confirmat. Expressum concilii Carthaginensis nomen sub S. Genethlio appellat numeris 24, 55, 96 et 194. Cum uero num. 55 et 96 titulo 8 designet canonem Genethlii in editis decimum, et num. 24 titulo 9, indicet canonem in editis undecimum, perspicuum fit in Ferrandi codice quatuor eiusdem synodi canones coaluisse in duos. Cum porro num. 194 alleget titulum sextum, qui uulgato sexto canoni respondet, ea canonum unio ante  sextum canonem non contigit, sed canon septimus cum sexto, et nonus cum octauo in eodem codice copulati fuisse dicendi sunt: ita ut canones sextus et septimus in unum coniuncti canonem sextum constituerent, octauus uero et nonus canonem septimum. Hinc sane cum idem Ferrandus num. 90 et 101, suppresso licet Genethlii nomine, laudat concil. Carth. tit. 7, indicari credimus duos canones eiusdem Genethlii octauum et nonum, qui apud Ferrandum coniuncti, erant canon septimus. Cum porro idem Ferrandus num. 16, agens de precepta episcopis, presbyteris ac diaconibus continentia, laudat Concil. Carth. tit. 1. quod in nulla Carthaginensi synodo canone primo decernitur, error irrepsit in numerum, indicarique arbitramur canonem secundum concilii sub Genethlio, in quo eiusmodi preceptum continetur.

9. In synodo Carthaginensi anni 419, post Nicene synodi lectionem canones 33 iuxta diuisionem Dionysii constituti fuerunt. Inter priores tredecim [LXXuII] primo et quarto exceptis, reliqui undecim  ex concilio Genethlii sumpti sunt. Retinent fere eadem uerba; sola nomina episcoporum interloquentium et proponentium mutantur, ita ut Genethlio substituatur Aurelius, et similiter aliis uiuentibus sub Genethlio alii episcopi sufficiantur, qui aderant in concilio anni 419. Duo tantum nomina Numidii Massulitani et Felicis utrobique leguntur. Num hi ab anno 390, quo habita fuit synodus sub Genethlio, ad annum 419 uitam produxerunt? In collectionibus Hispanica et Isidori ita hec Genethlii synodus profertur, ut nomina quedam preferat eorum episcoporum qui pertinent ad synodum anni 419. Hinc orta erat potior dubitandi ratio de suppositione huius synodi. Sicut autem alii defectus, quos in iisdem collectionibus quantum ad Africanos canones deinceps notabimus, aliunde emendandi erunt, ita errores in hac synodo ex uaticano exemplo iure correcti sunt.



§ 2. De synodis Africanis sub Aurelio episcopo Carthaginensi celebratis, que in alio codice producto in synodo anni 525 erant descripte. Earum catalogus. De concilio Hipponensi anni 393, ac de duobus Carthaginensibus I et II sub Aurelio.


10. Nunc ad alterum codicem accedamus, qui in Bonifacii synodo uocatur Liber canonum temporibus S. Aurelii . Huius concilia III, uI, uII, IX, X, XI, XuI, XIX et XX, in eadem synodo memorantur. Omnium series hic primum attexenda. Prima Aurelii synodus est celebris Hipponensis anni 393. At cum in laudato Bonifacii concilio, ubi duo Hipponenses integri canones recitantur, ea non dicatur prima Aurelii synodus, uti cetere suo cuiusque numero designantur ex concilio III, uI, etc., hoc Hipponense concilium inter uiginti non uidetur fuisse comprehensum. Alie quidem posteriores Aurelii synodi preter Hipponensem inueniuntur, que numeris in Bonifacii concilio indicatis respondent. Dionysii  Exigui collectio nobis subsidio fuit, cum eas synodos recenseat que in concilio Carthaginensi anni 419, temporibus Aurelii Carthaginensis episcopi recitate fuerunt . Eas igitur, que post Hipponensem synodum ibidem memorantur, chronologico ordine hic subiicimus.

I. Carthaginensis anni 394, uI uel XuI kal. Iulias .

II. Carthaginensis anni 397, uI kal. Iulias .

III. Carthaginensis eiusdem anni 397, u kal. Septembris . In Bonifacii synodo anni 525 bis uocatur concilium III, tom. u Concil. col. 779 et 781. Ante hanc synodum tertiam sub Aurelio eodem anno alia quidem precessit Carthagine habita idibus Augusti, in qua Mizonius cum aliquot Byzacenis episcopis Aurelio presente Hipponensium canonum Breuiarium conscribendum curauit. Ita hec synodus iduum Augustarum sub Aurelio tertia haberi  deberet. Sed cum ea que ibidem gesta sunt repetita et inserta fuerint initio actorum plenioris synodi paulo post coacte u kalendas Septembris, ipsumque Breuiarium canonum Hipponensium ex hisce actis ab Africanis antiquis allegari soleat, hac, ut credimus, de causa factum est ut illa anteriori huius anni synodo pretermissa, hec posterior tertie synodi nomen obtinuerit in codice, qui in Bonifacii concilio lectus fuit.

Iu. Carthaginensis anni 399, u kal. Maias .

u. Carthaginensis anni 401, XuI kal. Iulias .

uI. Carthaginensis eiusdem anni, idibus Septembris . Sextum concilium item appellatur in synodo Bonifacii tom. u col. 779, e, et 780, e.

uII. Mileuitanum concilium anni 402, uI kal. Septembris . Septimum dicitur in eadem Bonifacii synodo .

uIII. Carthaginense anni 403, uIII kal. Septembris  .

IX. Carthaginense anni 404, XuI kal. Iulias . Concinit synodus Bonifacii, in qua nonum Aurelii concilium inscribitur .

X. Carthaginense anni 405, X kal. Septembris . Decimum quoque uocatur in synodo Bonifacii .

[LXXuIII] XI. Carthaginense anni 407, idibus Iunii . Est pariter undecimum apud Bonifacium loco laudato.

XII. Carthaginense anni 408, XuI kal. Iulias .

XIII. Carthaginense aliud anni eiusdem, in idus Octobris .

XIu. Carthaginense anni 409, XuII kal. Iulias .

Xu. Carthaginense anni 410, XuIII kal. Iulias .

 XuI. Carthaginense anni 418, kal. Maii . Sextum decimum uocatur in Bonifacii synodo .

XuII. Carthaginensis anni 419 actiones due, altera uIII kal. Iunias , altera uero III kal. eiusdem mensis : que due actiones in collectionibus Hispanica et Isidoriana proferuntur ueluti duo concilia distincta. In his Dionysius desinit.

XuIII. Carthaginense anni 421, idibus Iunii. Hanc synodum e ms. capituli ueronensis eduximus, ac inter documenta iuris canonici ueteris hoc tomo prodibit. Neque hoc dici potest concilium XIX in Bonifacii synodo laudatum; nam canon qui in hac synodo excerptus dicitur ex concilio XIX, in hoc nostro concilio non legitur. Preterea hoc concilium habitum dicitur cum instituta concilii solemnitas per biennium cessaret, nimirum post ultimam synodum anni 419, que ex Bonifacii serie est concilium XuII.

XIX et XX concilia quenam fuerint, non est exploratum; neque enim collectiones ulle aliam Africanam  synodum sub Aurelio ad nos transmisere. In sepe laudata Bonifacii synodo unus tantum canon recitatur ex concilio XIX, quem pariter allegat Ferrandus in Breuiatione num. 84 , et alius ex concilio XX. Tempus uero horum conciliorum certum non est. Solum coniici potest concilium XX illud idem fuisse quod inter annum 425 et 426 ad Celestinum litteras dedit, cum in eo canone, quem synodus Bonifacii huic concilio tribuit, non minus quam in iisdem litteris sermo sit de appellationibus ad transmarina. Concilium autem XIX post annum 421 et ante annum 425 collocandum uidetur.

11. Neque uero omnes Africane synodi coacte sub Aurelio, qui Carthaginensem sedem tenuit ab anno circiter 392 ad annum usque 429, hoc uiginti synodorum numero comprehenduntur. In concilio Hipponensi anni 393 canon editus fuit, quo singulis annis concilium plenarium nunc in una, nunc in alia prouincia congregaretur, ad quod omnes prouincie, que  primas sedes habebant, ex conciliis suis legatos dirigerent. Anno quidem 394 prouincie proconsularis synodus Carthagine celebrata uI uel XuI, kal. Iulias memoratur , ex qua episcopi eiusdem prouincie legati directi sunt ad concilium Adrumetinum, quod in illis uiginti non recensetur. Hec methodus obseruata usque ad annum 407, quo plenariam synodum non annis singulis, sed cum causa communis exigeret, indicendam decretum fuit. uide Cod. Afric. c. 55. Ita preter prouinciales synodos quindecim plenarie usque ad annum 407 coacte fuere. Ex his autem plures desiderantur, que idcirco fortassis omisse fuere, quia preter quasdam communes causas que in iisdem terminabantur, repetitis tantum et confirmatis antecedentibus decretis, presertim Hipponensibus anni 393, nullum peculiarem canonem condiderunt.

12. Ferrandus aliam synodum Hipponiregiensem laudat distinguendam ab Hipponensi anni 393, eamque  celebratam anno 427 ex P. Harduini codicibus probabimus § 9. Alias quoque peculiares synodos prouincie Byzacene, nimirum Zellensem, Suffetulensem, Thusdritanam, Macrianensem, Septimunicensem, Thenitanam, et Maracanensem seu Maradianensem allegat idem Ferrandus, quas uiuente Aurelio celebratas coniiciemus eodem paragrapho nono. Solius concilii Zellensis, quod alias Teleptense, seu Telense dicitur, fragmentum superest, quod in collectione hoc tomo impressa legitur cap. 62.

13. Nunc in canones earum synodorum, quas sub Aurelio coactas recensuimus, exactius inquirendum est. Omnium celeberrimum est concilium Hipponense anni 393, cuius canones abbreuiati in aliis synodis plerumque repetiti fuere. Hinc frequens eiusdem synodi mentio. Integra uero huius gesta et canones integri desiderantur. Exceptis enim duobus canonibus integre descriptis et conseruatis in synodo Carthaginensi anni 525 sub Bonifacio, qui in [LXXIX] Breuiario  diuisi fuerunt in tres 3, 6 et 7, sola ceterorum abbreuiatio superest, que cum fuerit inserta in synodum Carthaginensem anni 397, ex iis que de hac synodo fusius dicentur, quot et quinam fuerint Hipponenses canones palam fiet.

14. Synodo Carthaginensi I anni 394, uI uel XuI kalendas Iulias, ex qua legati ad Adrumetinum concilium directi fuerunt, nulli canones tribuuntur. uide Codicem Eccl. Afric. tom. II Concil. uen. edit. col. 1277, d.

15. Ex II synodo Carthaginensi anni 397, kal. Iulias, hic unus canon a Dionysio Exiguo profertur in eodem codice Ecclesie Africane col. 1296, b. Placuit ut nullus episcoporum nauiget sine formata primatis. Repetitio est canonis Hipponensis, qui in Breuiario legitur can. 27. Ferrandus num. 64 canonem, qui repetens aliud decretum Hipponense, appellationem ab electis iudicibus prohibet, ascribit concilio Carthag. tit. 3, item concil. Carthag. tit. 15, ubi corrigendum tit. 19. Cum autem hac secunda allegatione  indicatur concilium Carthaginense anni 397 habitum u kal. Septembris, quod tit. 19 hunc canonem exhibet, priori allegatione anterior utique synodus Carthaginensis innuitur. Cum uero idem canon non inueniatur inter canones synodorum Carthaginensium sub Grate ac Genethlio constitutos, qui omnes supersunt, rectius huic concilio secundo Aurelii celebrato eodem an. 397 kalendis Iulii adiudicandus uidetur quam Carthaginensi I; quippe Dionysius nullos canones primo concilio tribuit, ex secundo uero non omnia decreta retulit, sed ad eius gesta lectores remisit: Gesta, inquiens, in authenticis qui queret, inueniet.



§ 3. Restituitur synodus Carthaginensis anni 397, tertia sub Aurelio, habita u kalendas Septembris, in qua Breuiarium canonum Hipponensium lectum, confirmatum et gestis insertum fuit. Quantum Africani Romane sedis auctoritati detulerint. Subscriptiones episcoporum laudate synodi ex optimo codice erute.


16. Hoc concilium Carthaginense III sub Aurelio et Hipponenses canones in Breuiarium contractos, et alios canones in ipso concilio editos complectitur. Duo huius synodi fontes suppetunt, collectio Isidoriana, que ex Hispanica hanc synodum deriuauit, et codex Ecclesie Africane, qui ex Dionysio Exiguo proficiscitur; sed in utrisque canones et numero et ordine discrepant, ac Hipponenses abbreuiati a Carthaginensibus nulla certa nota discernuntur. Adde quod in ambobus quedam desiderantur, que eius synodi gestis certe erant inserta. Hinc huius synodi restitutio maxime necessaria. Tria in hanc restitutionem subsidio erunt: 1o Breuiarium Hipponense, quod in collectione canonum hoc tomo edenda ad mss. codices aliarum etiam collectionum exactum reperietur cap. 2. Ex hoc enim quot et qui fuerint canones Hipponenses palam fiet. 2o Ferrandus. Hic cum omnes  fere canones huius concilii Carthaginensis tertii suo cuiusque numero designet, tum Hipponensium, tum Carthaginensium ordinem suppeditabit. Qua in re diligentiori quidem collatione et animaduersione uti opus fuit, ut inter quamplurimos canones ab eo allegatos hac generali formula Conc. Carthag. ii discernerentur qui ad synodum Carthaginensem tertiam anni 397, uel ad alia eiusdem loci concilia pertinent. 3o Synodus Bonifacii anni 525, ubi ex libro canonum temporibus S. Aurelii concilio tertio tituli canonum 23 eo ordine proferuntur, qui cum Ferrando plane concurrit. Quam concordiam et conciliationem cum ex restitutione concilii Carthaginensis III mox subiicienda manifestam fecerimus, euanescent plures difficultates a non paucis ingeste, qui hec documenta non satis apte intelligentes, non modo Hipponense Breuiarium suspectum reddidere, uerum etiam de dignoscendis canonibus concilii Carthaginensis III spem abiecerunt. Ex dicendis autem patebit in hac  synodo lectum primo loco et insertum fuisse Breuiarium, quod paulo ante a Byzacenis Carthagine conditum fuerat; dein uero alios canones fuisse constitutos, ita tamen ut tum canones Breuiarii lecti et inserti, tum alii postea conditi eidem synodo Carthaginensi III [LXXX] continua numerorum serie ascripti fuerint. En ipsam canonum seriem ex qua huius concilii restitutio pendet.

I. Cesario et Attico uu. cc. conss. u kal. Septembris, etc., ut in Cod. Eccles. Afric. ante canonem 34, tom. II Conc. uen. edit. col. 1277, e, usque ad uerba singula a uestra caritate considerentur. Hec prefatio in collectionibus Hisp. et Isid. omissa fuit, cum hoc concilium Carthaginense III producitur; eiusque prefationis loco a collectore inserta hec uerba: Constituta sunt hec que in presenti concilio definita sunt. Cur hunc et sequentes tres numeros quatuor primis titulis seu capitulis concilii Carthaginensis III assignarimus, ex Ferrandi computatione, que incipit a tit. 5 intelliges.

 II. Post laudatam prefationem afferendus est titulus synodi, in qua Breuiarium canonum Hipponensium conditum fuerat. Synodus Carthaginensis sub die iduum Augustarum, consulatu Cesarii et Attici. Hunc titulum eruimus ex ms. 59 capituli ueronensis, a quo alii codices modicum discrepant. uide not. 1 in cap. 2 codicis edendi col. 85. Mox littere Aurelii et Mizonii Breuiario premisse subiiciende sunt. Dilectissimis fratribus et cepiscopis diuersarum prouinciarum, etc., uti eodem capite, col. 87. Nonnulli has litteras ex Byzacena synodo, non autem Carthagine datas putantes, Aurelii nomen expungendum, easque ad Byzacenos, qui synodo non interfuerant, non uero ad episcopos in concilio plenario Carthaginensi III ex aliis Africanis prouinciis congregandos scriptas opinantur. At hanc synodum Carthagine celebratam idibus Augusti an. 397, a Mizonio aliisque episcopis Byzacenis non solum testatur titulus ex diuersis codicibus excerptus, uerum etiam idem  Aurelius in prefatione a Dionysio conseruata illis uerbis: Cum sacerdotum nostrorum epistola Byzacenorum fuisset recitata, uel quid mecum  iidem, qui tempus et diem concilii preuenerunt, tractassent, etc. Dies concilio plenario prestituta a synodo Hipponensi anni 393 erat X kal. Septembris ex Cod. Afric. c. 73. Hunc autem diem preuenientes Mizonius et aliquot episcopi Byzaceni, profecti Carthaginem, ubi synodus plenaria habenda erat, idibus Augusti una cum Aurelio  tractantes, Breuiarium scripsere et litteras quibus eiusdem Breuiarii ratio redditur. Hinc iure epistole Byzacenorum Aurelius etiam inscribitur, et eidem Breuiario in omnibus mss. codicibus subsignatus legitur. Sicut autem Breuiarium ad hunc cetum, id est ad plenariam synodum, corrogatum idem Aurelius loco citato tradit, ita etiam littere que Breuiarii ad eumdem cetum corrogandi causa scripte fuerunt. Confer que hac de re plenius disseruimus in Historia Donatistarum part. II, c. 9, tom. Iu Operum cardinalis Norisii,  col. 425, et admonitionem in c. 2 collectionis hoc tomo edende col. 79. Dein hasce litteras excipit titulus Breuiarii: Statuta concilii Hipponensis breuiata, etc., infra hoc tomo col. 88.

III. Niceni concilii professio, et fides recitata et confirmati est, que ita se habet: Credimus, etc. Ibidem. Hoc symbolum Nicenum non esse a Breuiario expungendum, ut non nemini uisum est, probat interlocutio Honorati et Urbani relata in Cod. Afric. c. 47, qua post insertum Breuiarium dixere: De fide enim Niceni tractatus audiuimus, uerum et de sacrificiis inhibendis post prandium, etc., que ad idem Breuiarium in hoc concilio Carthaginensi lectum referuntur.

Iu. Placuit etiam propter errorem, etc., ut in Breuiario ibidem col. 89, ubi monendum est sequentes pariter canones usque ad cap. 47 sumendos esse potius ex Breuiario quam ex Codice Eccles. Afric., uel ex mss. codd. collectionum Hisp. et Isid., apud quos  nonnulli canones repetiti in synodo anni 419, alia uerba aliasque lectiones in eadem synodo receperunt. In Isid. hic canon est c. 1: in Cod. Afr. omittitur, sed citatur uti canon Breuiarii ab Epigonio in eodem Cod. Afr. c. 34. Integer ex concilio Hipponensi exhibetur in synodo Carthaginensi sub Bonifacio anni 525 tom. u Concil. col. 781.

u. Cresconius uillaregiensis episcopus, etc., uti in Breuiario col. 89. Primam partem de Cresconio ad Breuiarium spectare manifestum est ex laudata interlocutione Honorati et Urbani in Cod. Afric. c. 48, ubi testantur se audisse [LXXXI] confirmata, que contra Cresconium uillaregiensem statuta fuerant. Postremam uero partem Ferrandus num. 24 allegat sic: Concil. Carth. tit. 5. Hic autem titulus quintus laudatus a Ferrando quatuor alios in eius codice canones precessisse significat. Hec secunda pars in Isid. legitur can. 20, sed cum additamento, quod in Breuiario non apparet.

uI. Primatem proprium, etc., ut in Breuiario col.  89. Ferrandus n. 82, Conc. Carth. tit. 6. Hic canon cum sequenti integer recitatur in synodo Bonifacii ex concilio Hipponensi t. u Concil. col. 782, In Cod. Afr. can. 17 a Patribus synodi Carthaginensis anni 419 adoptatus, aliis uerbis exprimitur.

uII. Ceteri etiam prime sedis, etc., ut in Breuiario eadem col. 89. Ferrandus n. 83 Concil. Carth. tit. 7.

uIII. Ut lectores populum non salutent. Ex serie Ferrandi hec prima pars canonis primi in Breuiario nostre editionis col. 90, constituit titulum 8, distinctum a secunda parte, que apud ipsum est tit. 9. Similiter idem primus canon nostre editionis in duos canones distinguitur in codice 55 capituli ueronensis. In Isid. c. 4 hec prima pars postponitur secunde, uti etiam postponitur in Cod. Afric. c. 16. Confer dicenda canone sequenti, qui secundam partem distinctam exhibet.

IX. Ut ante 25 etatis annos, etc., ut in nostra Breuiarii editione c. 1, col. 90. Ferrandus num. 121,  Concil. Carth. tit. 9. Hic canon in synodo Bonifacii anni 525 citatur ex concilio tertio, § 1. Isidorus c. 4 et Codex Afr. c. 16 hunc canonem referunt, sed mutilum; desunt enim illa, ut primum Scripturis diuinis, etc., usque ad finem. Id autem ea de causa accidisse uidetur, quia tum Dionysius Exiguus, ex quo sumptus fuit uulgatus Codex Ecclesie Africane, tum antiquus auctor collectionis synodorum Africanarum ab Isidoro suscepte hunc canonem cum precedenti coniunctum exscripserunt, non ex Breuiario, quod in omnibus nostris codicibus eumdem canonem cum iisdem uerbis exhibet, nec ex uero concilio Carthaginensi anni 397, cui integrum Breuiarium insertum fuit, sed ex concilio Carthaginensi anni 419, in quo idem canon inter priores canones 33 sine laudatis uerbis legitur. Alia quidem ex hac eadem synodo apud Isidorum Carthaginensi III perperam attributa deinceps uidebimus.

X. Ut ordinatis episcopis, etc., ut in Breuiario c. 2, col. 90. In concilio Bonifacii laudatur § 2. Apud Isid. est c. 3; in Cod. Afr. c. 18.

 XI. Ut etiam per solemnissimos paschales dies, etc., ut in Breuiario, c. 3, col. 91. Apud Ferrandum num. 226, tit. 11. In concilio Bonifacii § 3. Isid. c. 5.

XII. Ut corporibus defunctorum, etc., ut in Breuiario c. 4, col. 91, usque ad illa nec edere. Ferrandus num. 227, tit. 12. Etsi uero in editione Breuiarii hic canon copuletur cum sequenti, utrumque nichilominus diuidendum in restituendo concilio Carthaginensi anni 397 idcirco credimus, quia non solum distincti proferuntur apud Ferrandum, uerum etiam in synodo Bonifacii, que hos duos canones distinctos ex Carthaginensi III allegauit, unum § 4, alterum § 5. Codex Barberinus 2888 in ipso Breuiario exhibendo hos canones diuidit. Isid. c. 6 et Cod. Afr. c. 18 utrosque in unum coniunctos prebent.

XIII. Deinde cauendum est, etc. In editione Breuiarii est secunda pars canonis 4, col. 91. Ex serie autem numerorum in Ferrandi codice erat tit. 13. Apud  Bonifacium describitur § 5, apud Isid. c. 6. In Cod. Afr. aliis uerbis affertur circa medium can. 18, quo synodus Carthaginensis anni 419 tres uel potius quatuor canones Breuiarii Hipponensis copulatos adoptans, quedam etiam uerba immutauit.

XIu. Ut propter causas, etc., ut in Breuiario c. 5, col. 91. Ex serie uero titulorum apud Ferrandum erat in suo codice tit. 14. Apud Isid. c. 2. In Cod. Afric. prima pars cum aliqua mutatione uerborum legitur can. 18, secunda can. 14.

Xu. Ut quisquis episcoporum, etc., ut in Breuiario c. 6, col. 92. Ferrandus num. 58, Concil. Carth. tit. 15. Isid. c. 7, et Cod. Afric. c. 19, ex hoc et sequenti canone unum compingunt. Uterque preterea lectiones quasdam habet a concilio Carthaginensi anni 419 immutatas, quibus palam fit hunc canonem ab auctore collectionis Africanarum synodorum in Isidorum traducte [LXXXII] sumptum fuisse ex concilio anni 419, ad quod pertinent priores canones 33 in codice Africano descripti; non uero fuisse excerptum  ex Breuiario Hipponensi, aut ex concilio Carthaginensi anni 397, ubi duo canones distinguuntur, nec Aurelii nomen canoni premittitur, sicut et omnes alii eiusdem concilii canones nullo episcopo proponente exhibentur. In uulgato autem Isid. lectiones quedam ex Breuiario inserte fuere; at monente P. Harduino codices concinunt cum lectionibus concilii anni 419.

XuI. Si autem nec ad concilium, etc., ut in Breuiario c. 7, col. 93. Ex serie Ferrandi in eius codice erat tit. 16. Quantum ad Isid. et Cod. Afr. recole que in canonem precedentem animaduertimus.

XuII. Si autem presbyteri, etc., in Breuiario c. 8, col. 93. Ferrandus num. 51, tit. 17. Isid. c. 8. Cod. Afr. cum aliqua exigua uarietate lectionis c. 20.

XuIII. Sane quisquis episcoporum, etc., ut in Breuiario c. 9, col. 94. Apud Ferrandum num. 67 est tit. 18. In synodo Bonifacii anni 525, Ex concilio III Aurelii § 6. Isid. c. 9. In Cod. Afr. c. 15 omittitur  ultima periodus, et duo canones sequentes iunguntur.

XIX. Hoc etiam placuit, etc., in Breuiario, c. 10, col. 94. Ferrandus num. 62, tit. 19, primam partem laudat; numero autem 64 allegat secundam, ubi tit. 19 corrigendum est pro tit. 15. In Isid. est c. 10, in Cod. Afr. c. 15.

XX. Quod filii episcoporum, etc., ut in Breuiario c. 11, col. 94. Apud Ferrandum num. 40 est tit. 20. Cod. Afr. c. 15, et Isid. c. 11, eamdem sententiam partim iisdem, partim aliis uerbis efferunt, iidemque inter sese aliquot uerbis discrepant.

XXI. Ut gentilibus uel etiam hereticis, etc., ut in Breuiario c. 12, col. 95. Apud Ferrandum num. 39 est tit. 21. In synodo Bonifacii legitur § 7, in Isid. c. 12; Codex uero Afr. c. 21 aliis atque aliis uerbis exprimit.

XXII. Ut episcopi uel clerici filios suos, etc., c. 13 Breuiarii col. 95. Apud Ferrandum num. 41, tit. 22. Isid. c. 14. Cod. Afr. c. 35.

 XXIII. Ut episcopi uel clerici eos, etc., in Breuiario c. 14, col. 95. Apud Ferrandum. num. 33, tit. 23. Laudatur in synodo Bonifacii § 8. Isid. c. 13 , et Cod. Afr. c. 22, aliam lectionem preferunt propriam synodi anni 419.

XXIu. Ut episcopi, presbyteri et diaconi non sint conductores, etc., c. 15 Breuiarii, col. 95. In synodo Bonifacii legitur § 9. Apud Ferrandum num. 70, tit. 24. Isid. c. 15 et Cod. Afr. c. 16 aliam lectionem synodi anni 419 peculiarem representant.

XXu. Ut cum omnibus omnino clericis, etc., ut in Breuiario c. 16. Ferrandus num. 122 citat hunc canonem Conc. Carth., sed titulus omittitur, qui supplendus est tit. 25. Apud Isid. est c. 17.

XXuI. Ut episcopi, presbyteri et diaconi non ordinentur, etc., in Breuiario c. 17, col. 95. In Ferrando num. 15, Conc. Carth. tit. 3, ubi error irrepsit in numerum, ut patet uel ex synodo Bonifacii, in qua  hic canon post precedens recitatur § 10. Corrigendum est autem in Ferrando ex reliquorum numerorum serie tit. 26. In Isid. habetur c. 18, in Cod. Afr. c. 36.

XXuII. Ut lectores usque ad annos pubertatis, etc., c. 18 Breuiarii col. 95. Apud Ferrandum num. 129, tit. 27, ubi tamen hic canon ita aliis uerbis proponitur, sicut in Isid. c. 18 et in Cod. Afr. c. 16.

XXuIII. Ut clericum alienum, etc., c. 19 Breuiarii, col. 96. Apud Ferrandum num. 27, tit. 28, Isid. c. 21.

XXIX. Ut nullus ordinetur, etc., in Breuiario c. 20, col. 96. Ferrandus num. 232, tit. 29. Isid. c. 22. Legitur in synodo Bonifacii § 11.

XXX. Ut nemo in precibus, etc., c. 21 Breuiarii, col. 96. Apud Ferrandum num. 219, Conc. Carth. tit. 31, ubi ex eius serie corrigendum tit. 30, cum presertim etiam in Synodo Bonifacii afferatur § 12 post canonem precedentem, eidemque subiiciantur ut distincti duo canones sequentes, quorum ultimus apud Ferrandum signatur tit. 32. In Isid. est. c. 23.

 XXXI. Ut nullus clericorum amplius, etc., c. 22 Breuiarii, col. 96. Apud Ferrandum deest; sed legitur in synodo Bonifacii, § 13. In Isid. est, c. 16, partim eadem, partim diuersa lectione. In Cod. Afr. c. 16 aliis omnino uerbis.

[LXXXIII] XXXII. Ut in sacramentis, etc., Breuiarii c. 23, col. 96. Apud Ferrandum num. 213, tit. 32. Laudatur in synodo Bonifacii § 14. Idem est in Cod. Afr. c. 37. Isidorus autem c. 24 alia preterit, alia ob huiusmodi omissionem diuersis uerbis effert.

XXXIII. Ut clerici uel continentes, etc., in Breuiario c. 24, col. 96. Apud Ferrandum num. 132, tit. 33. Cod. Afr. c. 38. Isid. c. 25.

XXXIu. Ut prime sedis episcopus, etc., Breuiarii c. 25, col. 97. Ferrandus num. 81, tit. 34. Legitur in synodo Bonifacii § 15. Cod. Afr. c. 39. Isid. c. 26.

XXXu. Ut clerici edendi, etc., c. 26 Breuiarii, col. 97. Apud Ferrandum num. 134, tit. 35. In Isid. c. 27. Cod. Afr. c. 40.

 XXXuI. Ut episcopi non proficiscantur, etc., c. 27 Breuiarii, col. 97. Ferrandus num. 86, tit. 36. In mss. Isid. c. 28, et in Cod. Afr. c. 23, deest postremum membrum.

XXXuII. Sacramenta altaris, etc., c. 28 Breuiarii. Ex Ferrandi serie est tit. 37. Exstat in synodo Bonifacii § 16, in Isid. c. 29, et in Cod. Afr. c. 41. Hic canon uti Hipponensis Breuiarii laudatur ab Honorato et Urbano episcopis c. 47 Codicis Afr.

XXXuIII. Ut nulli episcopi uel clerici, etc., c. 29 Breuiarii, col. 97. Apud Ferrandum num. 71, tit. 38. Isid. c. 30. Cod. Afr. c. 42.

XXXIX. Ut penitentibus, etc., c. 30 Breuiarii. Ferrandus num. 49, tit. 39. Cod. Afr. c. 43. Isidorus uero diuidit in duos canones 31 et 32.

XL. Ut uirgines sacre, etc., c. 31 Breuiarii, col. 98. Apud Ferrandum num. 48, tit. 40. Isid. c. 33. Cod. Afr. c. 44.

XLI. Ut egrotantes, si pro se respondere, etc., in Breuiario c. 32, col. 98. Apud Ferrandum num. 202,  tit. 41. Exstat in synodo Bonifacii § 17, in Isid. c. 34, et in Cod. Afr. c. 45.

XLII. Ut scenicis, etc., c. 33 Breuiarii. Ferrandus num. 170, tit. 42. Isid. c. 35. In Cod. Afr. additur precedenti c. 45.

XLIII. Ut presbyter inconsulto, etc., c. 34 Breuiarii, col. 98. Apud Ferrandum num. 91, tit. 43. Legitur in synodo Bonifacii § 18, et in Isid. c. 36.

XLIu. Ut clerici in aliena, etc., c. 35 Breuiarii. In Ferrando num. 135, tit. 44. Est in synodo Bonifacii § 19, in Isid. c. 37.

XLu. Ut preter Scripturas, etc., in Breuiario c. 36, usque ad uerba Ecclesia consulatur. Apud Ferrandum num. 228, tit. 45. Cod. Afr. c. 24, ubi pro tempore quo repetitus fuit hic canon in concilio anni 419, Bonifacii pape nomen cum aliis uerbis in fine inseritur. In Breuiario hic canon cum sequenti copulatur c. 36, uti etiam in synodo Bonifacii § 20. In  Isid. c. 47 uterque canon similiter iungitur, sed ita ut ex synodo anni 419 exscriptus fuerit, concinatque omnino cum can. 24 Codicis Africani. Ferrandum in diuisione secuti sumus, quia partitionem et ordinem omnium canonum tertii concilii sub Aurelio ex ipso tantum elicere licuit.

XLuI. Liceat etiam legi passiones martyrum, etc., ut in fine can. 36 Breuiarii, col. 100. Ferrandus num. 229, tit. 46. Cod. Afr. c. 46. In synodo Bonifacii § 20, et in Isid. c. 4, in fine.

XLuII. Placuit etiam ut quoniam, etc., c. 37 Breuiarii, col. 101, et post ultima uerba transmarina Ecclesia consulatur, hec addantur: De Donatistis placuit ut consulamus, etc., ut in Cod. Afr. c. 47, usque ad illa uerba, ne promoueantur sacri altaris ministri; ac dein subscriptiones apponantur: Aurelius episcopus Ecclesie Carthaginensis his placitis a nobis omnibus confirmatis, etc., cum reliquis in fine Breuiarii subiectis col. 104.

Cum unicum canonem 47 Breuiarii ultimum subsequens  Ferrandi series inserendum concedat, duos, qui de Donatistis statuunt, ad unum canonem 47 pertinuisse nichil ambigimus. Unus sumptus ex can. 37 Breuiarii de clericis Donatistarum certa quadam restrictione in suo gradu recipiendis loquitur; alter productus ex can. 47 Codicis Africani statuit de Donatistarum infantibus in clerum admittendis; ac in utroque transmarinam Ecclesiam consulendam decernitur. In Historia Donatistarum part. II, c. 9, alteram partem de infantibus recipientes, priorem de clericis sumptam ex editione Breuiarii in suppositionis [LXXXIu] suspicionem adduximus. Sola tunc Quesnelliana collectio canonum nobis nota erat, ex qua Breuiarium prodierat; cumque hec duos alios canones 38 et 39 Breuiario addititios perperam susceperit, nichil mirum si etiam canon 37 eidem aliunde accessisse crederetur. At duas alias diuerse originis, et uetustissimas collectiones mss. nacti sumus, que Breuiarium cum eodem canone de clericis pariter  exhibent, alteram in ms. Barb. 2888, alteram in cod. 55 capituli ueronensis; que postrema id peculiare habet, quod alios duos canones 38 et 39 uti certe addititios ignorat. Ex hac igitur trium collectionum antiquissimarum concordia hunc canonem de clericis a Breuiario haud expungendum cognouimus, nisi quid omnino efficax cogeret. Expendentes itaque exactius, que nos olim perurgebant, nichil cogere deprehendimus. Illa eiusdem canonis uerba, Precedentibus conciliis statutum est ne quis Donatistarum cum honore suo recipiatur a nobis, precipuam difficultatem mouebant, tum quod nullum eiusmodi interdictum in anterioribus Africe synodis, quarum memoria superest, inuenitur, tum presertim quod contraria potius disciplina ab ipsius separationis exordio in Africa uiguit, uti traditur in collatione Carthaginensi prime diei num. 16 . At re melius perpensa, statutum illud seu interdictum ad transmarinum concilium referri credimus, cui Africani ut obsequerentur, idem interdictum in suis quoque synodis  repetiisse uidentur. Id ne gratis credatur assertum, res plenius explicanda est, cum precipue ex dicendis patefaciendum sit quantum Africani Romane Ecclesie auctoritati detulerint.

Consuetudo quidem Africane Ecclesie ab ipsius separationis exordio hec fuerat, ut clerici Donatistarum ad unitatem redeuntes, in suo gradu reciperentur. At superuenit interdictum memoratum transmarini concilii, quod aperte asseritur in synodo Carthaginensi anni 401 iduum Septembris can. 68 Cod. Africani his uerbis: In transmarino concilio statutum est ut ordinati in parte Donati, si ad catholicam correcti transire uoluerint, non suscipiantur in suis honoribus. Aliud quoque interdictum transmarine synodi, in qua una cum Romano Mediolanensis etiam antistes interfuit, indicatur in alio concilio Carthaginensi eiusdem anni 401, XuI kal. Iulias, ne infantes Donatistarum ad Ecclesiam reduces ad ordines promouerentur.  Ibi enim decreta fuit legatio ad papam Anastasium et ad uenerium Mediolanensem, ut in eo interdicto ob inopiam clericorum et necessitatem Ecclesie ad eosdem infantes ordinandos dispensatio peteretur, quia ab his sedibus hoc fuerat prohibitum. uide Cod. Afric. c. 57, eiusque proemium. His autem interdictis adeo paruerunt episcopi Africani, ut, cum rari essent catholici ordinandi, summa esset clericorum inopia, multeque Ecclesie essent deserte, nec unus quidem diaconus alicubi reperiretur, uti fusius in laudato proemio traditur. In hac autem Ecclesiarum necessitate illa quidem transmarina interdicta partim abroganda, partim restringenda Africani Patres censuere. At auctoritatem transmarine Ecclesie reueriti, nichil contra per se absolute statuere, nec ab interdictis, licet urgeret necessitas, saltem facto recedere, ac pristinam consuetudinem reuocare; sed quidquid expedire uidebatur, canone quidem exponendum, non tamen constituendum aut exsequendum putarunt, nisi prius transmarina Ecclesia consuleretur.  Id primum  expressum fuit in synodo Hipponensi anno 393, tum in synodi Carthaginensis anni 397 nostro canone 47, qui ex Hipponensi excerptus fuit. Iterum uero repetitum in alio concilio Carthaginensi anni 401, XuI kal. Iulias can. 57 Codicis Africani, ac tandem in alia eiusdem anni synodo idibus Septembris can. 68 Cod. Afr., in quo cum Romani maxime pontificis consensus ac ueluti dispensatio petenda decernitur, huius potissimum sedis auctoritas in transmarino concilio apud Afros ualuisse cognoscitur. Hec toties decreta transmarine, seu Romane Ecclesie consultatio, laudatorum interdictorum ad hoc usque tempus obseruantiam declarat; cum presertim in postrema synodo iduum Septembris anni 401 Patres testentur se eam dispensationem querere propter Ecclesie pacem et utilitatem; non ut concilium quod in transmarinis partibus de hac re factum est dissoluatur. Qui uel in maxima necessitate et penuria clericorum nichil per se uoluerunt  mitius interpretari et constituere, ne interdictum transmarinum [LXXXu] dissoluerent, nisi prius Romanum pontificem consulerent et dispensationem obtinerent; quantam huius sedis auctoritati obedientiam et obseruantiam tribuerent, nemo non uidet. Ideo uero tandiu dilata res fuit, quia licet decretum de consulenda transmarina Ecclesia latum fuerit anno 393, et in Breuiario repetitum anno 397, nondum tamen exsecutioni mandatum fuerat anno 401. Itaque hoc anno in synodo XuI kal. Iulias ne consultatio amplius differretur, legatio ad transmarinam Ecclesiam destinata est, qua Africani episcopi de solis infantibus consuluerunt. Tum in alia synodo anni eiusdem idibus Septembris de clericis Donatistarum recipiendis per litteras intercessere. Ex hac autem historia non tam soluta est proposita obiectio, qua hic canon 47 de clericis Donatistis loquens a Breuiario excludendus uidebatur; sed potius confirmatum maxime restat, Africanos Patres de hac re, que a transmarina Ecclesia interdicta fuerat, fuisse sollicitos, ac statuisse  consulendum Ecclesiam transmarinam, licet exsecutio in annum 401 dilata fuerit.

Restat altera difficultas ex Dionysio Exiguo, seu ex can. 47 Codicis Africani, in quo post antecedentem Breuiarii canonem 46 de passionibus martyrum, omisso canone de Donatistarum clericis, de solis ipsorum infantibus Siricium et Simplicianum consulendos decernitur. Idipsum etiam legitur in collectione Isidori can. 48, ac preterea in synodo anni 401, can. 57 Codicis Africani hic canon de paruulis superiori concilio editus traditur. Hunc autem fuisse postremum canonem Breuiarii Hipponensis patet ex iis que statim subiiciuntur tam in Codice Africano quam apud Isidorum: Quibus insertis Honoratus et Urbanus legati prouincie Mauritanie Sitifensis dixerunt . . . De fide enim Niceni tractatus audiuimus. Hic Breuiarium Hipponense lectum ac gestis insertum palam innuitur, ac propterea canon de paruulis, qui  precedit uerba quibus insertis, pertinet ad Breuiarium quod gestis insertum fuit. Hinc quidem idem canon nullo episcopo proponente describitur, uti nullo pariter proponente episcopo recensiti fuerunt etiam reliqui eiusdem Breuiarii canones, cum e contra omnes canones post eiusdem lectionem conditi in ipsa synodo Carthaginensi anni 397 aliquo episcopo interloquente ac proponente efferantur.

Hec uero facile concilianda cognouimus, si nec canon de clericis, nec alter de infantibus excludantur a Breuiario, sed ex utroque unus canon conficiatur. Primo scilicet de clericis actum fuit, ita tamen ut antequam id absolute firmaretur transmarina Ecclesia consulenda esset. Cum uero hoc obtinere uideretur difficilius, de solis infantibus Siricium et Simplicianum consulere interim placuit. Similiter quidem, licet Aurelius in synodo Carthaginensi anni 401 can. 57 Codicis Afric., proposita catholicorum clericorum penuria, Donatistas clericos cum plebibus atque honoribus suis recipiendos percuperet, et hoc transmarinorum  episcoporum considerationi dimittendum censuerit, hac tamen consultatione in aliud tempus dilata, eos interim de paruulis tantum consulendos putauit. Quanquam, inquit, nonnulli eiusdem secte clerici cum plebibus atque honoribus suis ad nos transire desiderent, qui amore honoris aut persuadent ad uitam, aut retinent ad salutem. Sed hoc maiori fratrum supradictorum  considerationi dimittendum censeo, ut prudentiori suo consilio nostre suggestionis sermonem cum perpenderint, quid de hac re eis placeat nos informare dignentur. TANTUM DE HIS QUI INFANTES BAPTIZATI SUNT, satagimus ut nostre, si placet, in iisdem ordinandis CONSENTIANT uoluntati . uides hic utrumque decretum de clericis et de infantibus Donastistis simili ratione efferri et ita copulari ut in nostro canone coniungenda putamus? Unum mouere potest, utrumque nostri canonis decretum in nullo codice copulari, sed alterum deesse in tribus  laudatis collectionibus que Breuiarium separatim continent; in Dionysio uero seu Codice Africano, et in Isidoro alterum desiderari. uerum Dionysium et Isidori collectionem alios Breuiarii canones omisisse iam uidimus. Cur uero altera nostri canonis pars, que hisce testibus probatur spectare ad Breuiarium, in omnibus huius Breuiarii codicibus desit, ignoramus. Ex his uero omnibus canon 47 synodio Carthaginensis anni 397 ex duabus partibus constat, nimirum ex can. 37 Breuiarii et ex can. 47 Codicis Africani. [LXXXuI] Huic autem integro canoni Breuiarii Hipponensis ultimo subscriptiones ipsius Breuiarii idcirco subiiciendas duximus, quia totum Breuiarium cum iisdem subscriptionibus synodo laudate fuisse insertum uerosimillimum est. Ita quodnam sit uerum et integrum Breuiarium Hipponense, et quinam sint celebres canones concilii Hipponensis anni 393, palam constitutum est. In uulgata editione Breuiarii et in quibusdam codicibus duo alii canones in fine adiiciuntur, sed perperam, cum primus canon addititius  spectet ad synodum Carthaginensem anni 397, conflatusque sit ex duobus eiusdem synodi canonibus 49 et 50 mox indicandis, alter uero sit canon concilii Carthaginensis habiti idibus Septembris anno 401, ac propterea hi canones iure omittuntur in optimo ms. 55 capituli ueronensis. Nunc indicandi restant canones in ipsa plenaria synodo anni 397 conditi, qui episcopis interloquentibus propositi, ab Hipponensibus in Breuiario contractis facile distinguuntur.

XLuIII. Quibus insertis Honoratus et Urbanus episcopi legati prouincie Mauritanie Sitifensis dixerunt: Iamdudum cum apud sanctitatem uestram, etc., ut in Cod. Afric. c. 47 paulo ante medium tom. II Concil. uen. edit. col. 1284 d, cum quo iungendus est uno contextu etiam canon 48: illud autem suggerimus, etc., usque ad finem. Ibi col. 1285. Ilorum episcoporum Sitifensium legatio sicuti in antecedenti conuentu  Carthagine habito die X kal. Septembris statim post Breuiarium lecta fuisse traditur can. 1, seu in prefatione Aurelli, que in Cod. Africano premittitur canoni 34, ita etiam in hac quasi altera eiusdem concilii actione habita u kalendas eiusdem mensis, in qua gesta prioris conuentus repetita fuere, Breuiarii lectioni recte subiicitur. Canonem uero 48 Codicis Africani, quo eadem Honorati et Urbani interlocutio continuatur, idcirco iungimus cum postrema parte canonis 47, quia priorem partem huius canonis de infantibus Donatistis agentem usque ad interlocutionem Sitifensis ad canonem 47 huius synodi pertinere ostendimus. Ferrandus num. 175 hunc canonem allegat sic: Conc. Carth. tit. 48. In Isid. est c. 38.

XLIX. Honoratus et Urbanus episcopi dixerunt: Et illud nobis mandatum est, etc., ut in c. 49 Cod. Afric., col. 1285, c. Apud Ferrandum num. 4, tit. 49. Isid. c. 39.

L. Sed et illud est statuendum, etc., ut in Cod. Afric. c. 50, col. 1288, a. Apud Ferrandum num. 5.  tit. 50. Isid. c. 40.

LI. Honoratus et Urbanus episcopi dixerunt: Quoniam de commonitorio nostro, etc., ut in Cod. Afric. c. 51, cum quo copulandus est canon 52 eiusdem Codicis, quippe quos in unum iunctos Ferrandus in suo exemplari inuenit: nam caput 53 Codicis Africani num. 13 allegat tit. 52, huius autem canonis 51 primam partem num. 231 citat tit. 5, ubi corrigendum tit. 51. Hec prima pars tantum legitur in Isid. c. 41.

LII. Epigonius episcopus dixit: In hoc Breuiario, etc., uti in Cod. Afric. c. 34, col. 1280, d. cum quo iungendus est can. 53 eiusdem Codicis Africani, col. 1289, a, Epigonius episcopus dixit: Multis conciliis hoc statutum a cetu sacerdotali est, etc., usque ad finem. Episcoporum Sitifensium legatione antecedentibus canonibus exacta, Epigonius suam sententiam proposuit. Huius prior interlocutio, qua Breuiarium lectum presumitur, in Codice Africano extra proprium, ut uidetur, locum refertur can. 34, antequam  Breuiarii canones recenseantur. Olim quidem credebamus hanc interlocutionem recte a Dionysio potuisse subdi post prefationem Aurelii in eodem Cod. Afric. descriptam ante can. 34; sed cum hec Aurelii prefatio Breuiarii lectionem mandet, uerisimilius est hanc lectionem statim fuisse subsecutam, et Epigonium post lectum Breuiarium ea uerba protulisse, cum exacta iam Sitifensium legatione, que ex dictis primo loco proposita fuit, eidem Epigonio loquendi locus patuit: precipue quod idem Epigonius nichil in Breuiario emendandum uel addendum censuit, nisi ut dies sancti Pasche tempore concilii innotescat; quod idcirco expressum uidetur quia id a Sitifensibus antecedenti canone 51 petitum et ab Aurelio concessum fuerat. Duplicem autem Epigonii interlocutionem iungimus, quia canon 53 Codicis Afric. in quo secunda eius interlocutio exhibetur, laudatur a Ferrando num. 13, tit. 52. In Isidoro deest prima interlocutio [LXXXuII] Epigonii; secunda uero in duos  canones diuiditur c. 42 et 43. Postrema pars alterius interlocutionis allegatur in synodo Bonifacii, § 21.

LIII. Epigonius episcopus dixit: In multis conciliis hoc statutum est, etiam nunc hoc confirmandum, etc., uti can. 54 Codicis Afric. col. 1292, a. Apud Ferrandum num. 27, tit. 53. Isid. c. 44. In synodo Bonifacii, § 22.

LIu. Aurelius episcopus dixit: Sermonem meum admittite, etc., ut in Cod. Afric. c. 55 et 56, qui hic copulandi sunt. Sequimur enim Ferrandum, qui num. 230 primum canonem 55 Codicis Afric. citat tit. 54, et num. 13 ac 14 alterum canonem 56 item laudat tit. 54. Isidorus tres canones conficit, ac inter se disiungit c. 45, 46 et 55. In synodo Bonifacii prima pars integra exhibetur tom. u Concil, col. 781. altera uero compendio indicatur col. 779, § 23.

Hic est ultimus canon concilii Carthaginensis III anni 397, post quem adiiciende sunt episcoporum qui eidem concilio III interfuerunt subscriptiones.  Una tantum Aurelii subscriptio legitur in Cod. Afric. c. 56, col. 1296, a; duas alias Epigonii et Augustini addit Isidorus, ubi ceteri episcopi notantur hac formula: Similiter et omnes episcopi quadraginta quatuor numero subscripserunt. Alii codices habent quadraginta septem, uel quadraginta octo. Difficultatem nonnulli mouent ex subscriptione Augustini, qui Numidie episcopus huic synodo non adfuisse uidetur, cum Numide diutius differentes ad concilium accedere, exspectati non fuerint, ut liquet ex Aurelii prefatione descripta ante can. 34 Codicis Africani, nec non ex can. 47. At de solis legatis Numidie aliquandiu exspectatis hisce in locis sermo est. Augustinus autem ad synodum uenisse dicendus est, etsi legatione sue prouincie non fungeretur, quemadmodum ad synodum Carthaginensem anni 403 idem Augustinus cum Alypio et Possidio accessit, licet Numidie legati nondum peruenissent. uide prefationem eiusdem concilii tom. II Conc. col. 1320, d, Augustinum uero inter ceteros conuenisse in concilio  Carthaginensi III non solum probant tres uulgate subscriptiones que ex codd. collectionum Hispanice et Isidori prodierunt, uerum etiam confirmat diuerse originis codex uat. Palat. 574, ex quo uberiores subscriptiones concilio restituto subiiciendas appendimus.

Aurelius episcopus Ecclesie Carthaginensis huic decreto consensi, et relecto subscripsi; et ceteri episcopi subscripserunt, id est, uictor episcopus, Felix episcopus, Numidius episcopus, Epigonius episcopus, Honoratus episcopus, Donatus episcopus, Elesius episcopus, Reginus episcopus, Palatinus episcopus, Honoratus episcopus, uictorianus episcopus, Posthumianus episcopus, uictor episcopus, Bonifacius episcopus, Felix episcopus, Restitutianus episcopus, Bonifacius episcopus, Donatus episcopus, Ferox episcopus, Antonius episcopus, Basilius episcopus, Restitutus episcopus, Paschasius episcopus, uictor episcopus, Augustinus episcopus, et reliqui episcopi numero 43.

 In editione Isidoriana preter defectus antea indicatos canon alius 49 perperam additur, quippe qui pertinet ad concilium Carthaginense anni 419, et refertur in Cod. Afric. c. 32. Auctor nimirum collectionis ab Isidoro recepte, etsi inter synodos Carthaginenses recenseat concilium anni 419, ipsumque diuidat in duo, noluit tamen describere priores eius canones 33, ea forte de causa quia in aliis anterioribus synodis quas produxit eos fere omnes contineri perspexerat, quinque ultimis canonibus exceptis, ex quibus solum canonem 32 non negligendum ratus, synodo anni 397 adiiciendum putauit.



LXXuIII] § 4. De synodo Carthaginensi anni 398 uI iduum Nouembris, edita ex collectione Isidori. Statutorum que in ea continentur antiquitas atque celebritas ex aliis mss. collectionibus comprobata. In aliis codicibus inscribuntur Statuta Ecclesie antiqua, in aliis Statuta antiqua Orientis. Diuersus statutorum ordo a uulgato in plerisque mss. notatur. Non pertinent ad ullam synodum Africanam. Sunt collectio seu abbreuiatio antiquorum canonum partim Orientalium, partim Occidentalium. Formule in ordinatione officialium Ecclesie in fine adiecte.


17. Post synodum Carthaginensem anni 397 dicendum est de canonibus 104, qui ex Isidoriana collectione uulgati ascribuntur concilio Carthaginensi Africe Iu anni 398. Christophorus Iustellus in prefatione ad codicem Ecclesie Africane hocce concilium, cuius nullum indicium est in eadem Africanorum canonum collectione, fictitium ac plane repudiandum contendit , nec fidem ullam adhibendam iis canonibus 104 qui sine auctoritate laudato concilio ascribuntur. Huius exemplum plures secuti, uel reiecerunt prorsus hoc concilium cum canonibus ei attributis, uel dubitationes et difficultates non exiguas sparserunt. Alii uero eiusdem synodi, que non tam Isidoriana  quam Hispanica collectione probatur, uindicias suscepere. Emmanuel Schelestratius in dissert. 3 de Ecclesia Africana priores canones de ritu ordinationum agentes in synodo Carthaginensi anni 398 constitutos non ambigit, eo quod uulgata prefatio habeat: Placuit . . . . in eadem sancta synodo constituere ea que ad ordines ecclesiasticos canonicis sunt necessaria disciplinis; et in alio codice primo canoni hic titulus prefigatur: Prefatio capitulorum de sacris ordinationum ritibus. At ceteros canones non in ea synodo conditos, sed ab aliquo priuato partim ex Orientalibus, partim ex Occidentalibus canonibus studiose congestos et assutos existimat. Tillemontius art. 123 et not. 29 in Augustini uitam hanc synodum aliqua ratione defendere ac obiectas difficultates disiicere studet. Ad huius synodi canones potius quam ad canones synodi anni precedentis 397 referenda opinatur Aurelii uerba que leguntur in proemio concilii an. 402 premisso canoni 86 Codicis Africani.

18. In hac controuersia ut dicamus quid probabilius  nobis uidetur, aliquot obseruationes circa mss. libros in quibus illi canones inueniuntur premittende sunt. Non soli codices collectionum Isidoriane et Hispanice, que in Africanis synodis eamdem habent originem, sed alia atque alia aliarum collectionum et regionum exemplaria eosdem canones exhibent, sed diuersa ratione. In mss. collectionum Hisp. et Isid. ii canones preferuntur cum titulo: Concilium Carthaginense Africe Iu ab episcopis numero 214 Augusto Honorio Iu et Eutychiano consulibus, id est an. 398. Alia collectio contenta in duobus mss. ueron. 59 et Lucano 88, quam ante Hispanicam ex alio antiquiori fonte deriuatam ostendemus part. Iu, c. 4, eosdem canones describit: Ex synodo Carthaginis Africe Honorio XII et Theodosio uIII coss., id est an. 418. Codex uat. Palat. 574, similis Morbacensi, qui collectionem representat pure Gallicanam compactam ante medium seculum sextum, hunc duplicem titulum prefigit: Synodus Africana episcoporum ducentorum  quatuordecim. Statuta Ecclesie antiqua. uetustissima collectio Corbeiensis pariter Gallicana, codex bibliothece collegii Parisiensis Soc. Iesu audatus a P. Harduino , codex Colbertinus 3368 a P. Coustantio allegatus , exemplaria mss. Gemblacense et Gandauense S. Bauonis, que uidit P. Crabbus , aliaque Gallicana, que absque nomine indicantur a P. Sirmondo , hanc tantummodo inscriptionem exhibent: Statuta Ecclesie antiqua. Codices Barberinus 2888 et uat. 1342 unius collectionis Italice; uat. 5845, uallicel. A 5, cum aliis alterius collectionis, et uat. 1343 collectionis diuerse, omnes Italici, inscribunt: Statuta antiqua Orientis. Atto episcopus uercellensis in epistola ad Ambrosium sacerdotem Mediolanensem ex Italicis mss. Statuta antiqua Orientalium appellat . uides in his multas collectiones Hispanicas, Gallicanas,  Italicas, [LXXXIX] omnesque antiquas, que etsi eosdem canones contineant, diuersa tamen ratione dissentiunt.

19. Duplex autem discrimen precipue obseruandum est. 1o Non omnes codices concilium Carthaginense inscribunt. Italice collectiones, Statuta antiqua Orientis; Gallicane, Statuta Ecclesie antiqua. Codices collectionum Hisp. et Isid., que Africanam synodum preferunt, unius eiusdemque originis sunt. Quod si codices uat. Palatinus et ueronensis eumdem titulum confirmantes diuersam originem habent, codex ueron. synodum Carthaginensem assignat, non anno 398 cui illam affigunt mss. Hisp. et Isid., sed anno 418. Palatinus uero titulo concilii Carthaginensis, quod chronica notatione caret, alium titulum addit, Statuta Ecclesie antiqua, qui priori titulo uidetur repugnare; neque enim canones qui in aliqua synodo conduntur Statuta antiqua appellari queunt. 2o uulgatus canonum  ordo qui ex Hispanica et Isidori collectionibus proficiscitur, diuersus omnino est ab ordine quem omnes alii codices et collectiones exhibent. Labbeus e Barberino ms. 2888 numeros diuersi ordinis in sua editione notauit, sed qui facile fugiunt, nec satis instruere queunt. Hinc eosdem canones ex ordine eiusdem et aliorum nostrorum codicum hoc tomo recudendos censuimus, ac ex eorumdem collatione cum editis palam fiet ordinem qui tot diuersis collectionibus probatur, et prefertur etiam in his ipsis mss. codd. ueron. et Palat., qui synodum Carthaginensem in titulo inscribunt, originarium esse; eum uero qui ex collectionibus Hisp. et Isid. antea editus tuit, inductum fuisse ab auctore collectionis synodorum Africanarum in ipsis recepte, ut canones aptiori methodo disponeret, et ad certa capita pertinentes, ab origine separatos atque huc illuc dispersos uniret. Hinc porro cognoscetur canones de ordinatione officialium Ecclesie, qui in uulgatis initio proponuntur, spectare ad finem, immo distingui a ceteris hoc  titulo ipsis prefixo: Recapitulatio ordinationum officialium Ecclesie; ubi recapitulatio idem uidetur ac caput; unde in ms. Heroualliano habetur: Caput ordinationis ministrorum officialium Ecclesie.

20. Nunc ut statuamus quid uerisimilius credimus, tot imprimis codices ac tot antiquissime diuerse originis diuersarumque regionum collectiones, que laudatos canones diuersa licet inscriptione prenotatos continent, inter quas due Palatina et Corbeiensis sub medium sextum seculum digeste fuerunt, eorum antiquitatem celebritatemque demonstrant. Ipsa collectio Hispanica, que hos canones sub concilii Carthaginensis Iu nomine prefert, eamdem antiquitatem confirmat. Africanorum enim canonum collectionem, que in Hispanicam transiuit, antiquiorem esse Turonensi synodo II celebrata an. 567 probauimus § 1 n. 3. Addemus et aliud non leue. In ea collectione canonum que concilii Arelatensis II nomine circumfertur, dum can. 49 secundum statuta seniorum precipitur  ut excommunicati uitentur non solum a clericis, uerum etiam a laicis, nostra Statuta indicari uidentur. Etsi enim in aliis canonibus clericis interdictum inueniatur communicare cum excommunicatis, laicis tamen id non legimus uetitum nisi in nostris Statutis can. 40. Cum porro ea collectio Arelatensis II nomine donata sub S. Cesario compacta fuerit, ut probabimus cap. 10 § 2, n. 19, nostra igitur Statuta sexto seculo antiquiora et in auctoritatem allegata noscuntur. Hinc quidquid sit de titulis seu inscriptionibus diuersis; iidem canones pro spuriis ac nullius momenti haberi non possunt.

21. Tota difficultas circa auctorem uersatur, num scilicet ea Statuta concilio Carthaginensi adiudicanda sint. In hac uero inscriptione, quam plerique et uetustiores codices ac collectiones ignorant, falsitatem inesse multis argumentis nobis euidentissimum est. Illud imprimis grauissimum, huius synodi, que si Africana, ob Patrum numerum canonumque copiam  atque prestantiam omnium celeberrima fuisset, nullum reperiri indicium nec apud Dionysium Exiguum, nec apud Ferrandum, neque in concilio Carthaginensi sub Bonifacio anni 525, cum hec uel maxime inter Africanas memoranda fuerit. Dionysius quidem dum synodos recensuit sub Aurelio celebratas usque ad an. 419, etsi aliquot canones alicuius synodi preterire potuit, uel etiam synodos que peculiares canones non condiderunt, non tamen concilium plenarium, quod [XC] tot canones in aliis conciliis frustra quesitos constituit. Multo minus hec synodus fugere potuisset Ferrandum, qui alias etiam peculiares et prouinciales synodos Africe aliunde incognitas allegauit. In synodo autem Bonifacii dum plures canones referuntur ex conciliis sub Aurelio celebrioribus, concilia III, uI, uII, usque ad uigesimum his numeris canonibusque distinguuntur, qui cum congruant numero et ordini synodorum quas Dionysius refert, huic concilio Carthaginensi anni 398 locum non relinquunt.  Negatiuum quidem est hoc argumentum, sed tale ut, si probe intelligatur, hac in re luculentissimam et manifestam probationem suppeditet.

22. Sed age, iam positiua et efficacia producamus. Ipsum proemium quod in uulgatis ex collectionibus Isidoriana et Hispanica exhibetur a stylo et formulis ceterarum synodorum Africe maxime abhorret. Consulatus in Africanam rationem non Augusto Honorio Iu, sed gloriosissimo imperatore Honorio Augusto Iu, et Eutychiano coss., efferendus fuerat. Additur in secretario tantum, cum in ceteris sinceris conciliis addatur semper basilice nomen: In secretario basilice Fausti, uel Restitute, etc. Annus presertim 398 laudato consulatu designatus primo canoni repugnat. In professione enim fidei ab episcopo exigenda aduersus hereses, id inter cetera ab eodem petendum traditur, si in baptismo omnia peccata, id est tam illud originale contractum quam illa que uoluntarie admissa sunt, dimittantur. Id Pelagianam heresim aperte impetit, que tamen in Africa non innotuit nisi  anno 411. Neque credibile est ante huius erroris notitiam adeo expressam professionem exactam fuisse de dogmate quod ante Pelagianos a nemine in dubium uocabatur, nec in anterioribus fidei formulis ea inserta inuenietur. Adde quod in subscriptionibus que apud Isidorum leguntur, refertur Donatianus Talabricensis  prime sedis; qui cum anno 398 non esset senior, nec prime sedis episcopus erat. Preterea ille subscriptiones eedem sunt ac que ab eodem Isidoro subnectuntur concilio Mileuitano; reipsa autem pertinent ad concilium Carthaginense anni 418, ad quod etiam spectant Patres 214 quibus ea Statuta adiudicantur. Hinc minus male in codice ueronensi 59 notantur consules anni 418. Duas uero huius anni synodos Africanam et plenariam contra Pelagianos coactas ostendemus in obseruationibus ad dissert. 13 Quesnelli, ubi etiam numerum Patrum 214 a Prospero indicatum ad Africanam synodum referendum probabimus. Plura in utraque synodo contra  Pelagianos gesta. Canones uero solum editi in plenaria, qui a Dionysio late proferuntur a can. 108 usque ad can. 127, nec tamen in his unum ex Statutis inuenies. Accedit quod in primo horum Statutorum non solum Pelagiana, uerum etiam Nestorii ac Eutychis hereses palam imperuntur, que multo post exorte fuerunt. Ut uero alia omittamus que in aliis Statutis cum Africana eius etatis disciplina minime concordant, illud profecto peremptorium uidetur, quod primo capite in episcoporum ordinatione metropolitani auctoritas uel presentia requiritur. Metropolitani nomen non inuenietur in synodis Africanis, quibus prime sedis episcopus, uel primas, uel senex nomina erant usitata. Suspicatur Tillemontius metropolitani uocabulum ab Isidoro fuisse insertum, ut sue regionis discipline et locutioni se se accommodaret. At frustra: neque enim sola exemplaria collectionis Isidoriane metropolitani uocem preferunt, sed cetere omnes collectiones et codices omnes, qui  aliam originem habent. Qui consensus omnium codicum cum metropolitani uocem ipsi canonis auctori uel auctoribus referendam declarat, tum uero huiusmodi Statuta iis in locis condita ostendit, ubi metropolitanorum titulus auctoritasque uigebat.

23. Hisce statutis, que in mss. Hisp. et Isid. sunt 104, ex Urgellensi codice auctioris collectionis Hispanice unus canon a Baluzio additus est . Hic autem si genuinus per se credatur, certe ad Africanam aliquam synodum pertinet, ut patet uel ex illis uerbis: Placuit omnibus Patribus per prouinciam Carthaginis consistentibus. Nihil uero id mouere debet ut cetera quoque statuta Africano concilio tribuantur. Cum enim idem canon in uno ms. Urgellensi inuentus desit non solum in codicibus aliarum collectionum Gallicanis atque Italicis, uerum etiam in aliis Hispanicis et in omnibus Isidorianis, [XCI] ac preterea formam a ceteris statutis plane diuersam preferat; add titius agnoscitur: nec profecto  difficultates ex proemio et primo capite expositas abstergere potest. Adde quod cum ex recitatis uerbis ad synodum uideatur referri solius prouincie proconsularis cuius caput erat Carthago , male profecto affictus fuit uniuersali concilio episcoporum CCXIu, cui ex duabus aliis prouinciis Donatianus Teleptensis Byzacene primas, et Augustinus episcopus Hipponensis Numidie in eodem Urgellensi codice subscripti exhibentur.

24. Ex his porro expuncta epigraphe concilii Africani, alie due inscriptiones considerande supersunt, Statuta Ecclesie antiqua, et Statuta antiqua Orientis. He uero formule nichil noui ab aliqua synodo conditum in iisdem statutis contineri, sed antiqua decreta priuato studio a quopiam collecta innuunt. Atto episcopus uercellensis seculo X, cum in codice ms. Additionum Dionysii, qui adhuc seruatur in bibliotheca capituli cathedralis eiusdem ecclesie, hec statuta reperisset una cum epistola  canonica, quam pariter huic tomo inter documenta iuris canonici ueteris inseremus, in litteris ad Ambrosium sacerdotem Mediolanensem de utrorumque tempore et de auctore quesiuit. Sinceram caritatem uestram, inquit, humiliter exposcimus de epistola que in canonibus reperitur, que etiam Canonica dicitur, cuius capitula XI esse noscuntur, que nobis utilissima esse uidentur, quorum initium: »Primum omnium fidem catholicam omnes presbyteri et diaconi seu subdiaconi memoriter teneant, etc.,« siue de Statutis antiquis Orientalium, quorum capitula centum dinumerantur. Ex quibus primum apud nos in omni episcoporum consecratione perquiritur, cuius initium est: »Qui episcopus esse debet, necesse est ut antea examinetur, etc.,« ut de his omnibus nos certificare dignemini, quo tempore uel loco constituta, sub quo principe, uel a quibus Patribus, quomodo habenda, uel si penitus recipienda, uel in aliquo refutanda diiudicentur. Tempus statutorum ex dictis  facile colligi potest, nimirum paulo post heresim Eutychianam, cum in proemio professio catholici dogmatis eidem contraria exigatur, et ante subsequens seculum uI, quo iam celebria erant hec statuta, et in collectiones transierant. Ignotus uero horum statutorum collector non pauca ex synodis Orientalium compendio sumpsit. Hoc forte primum eius consilium fuit, et exinde titulus Statuta antiqua Orientis initio prefixus. Cum porro alii ex canonibus etiam synodorum Occidentalium, ac ex quibusdam antiquis formulis, seu ritibus Latinis accesserint, titulus Statuta Ecclesie antiqua substitutus uidetur. Nonnulla ex canonibus Africanis excerpta deprehenduntur, ex quibus fortassis synodi Africane, seu concilii Carthaginensis inscriptio manauit. Capitula in fine adiecta de ordinationibus officialium Ecclesie, in omnibus antiquissimis collectionibus descripta, ritus hodierni antiquitatem probant. Hec uero cum non compendio, sed totidem uerbis exposita sint, uti leguntur in Gelasii Sacramentario , distincto titulo proponuntur. Plura, si uacabit, annotabimus in ipsa statuta, cum hoc tomo iuxta fidem et ordinem uetustissimorum codicem proferentur.

25. Unum tandem obseruare libet. Cum in eo primeuo statutorum ordine, quem exhibebimus, ipsa statuta premittantur capitulis de ordinatione officialium Ecclesie, subiiciantur autem proemio, in quo prerogatiue eius qui episcopus ordinandus est referuntur, et subiiciantur quidem post uerba de episcopo ordinando his Patrum definitionibus acquiescat; eadem statuta eo consilio ab auctore uidentur collecta, ut totam, uel fere totam ecclesiasticam disciplinam episcopis ordinandis compendio proponeret, quam uel ipsi in se custodirent, uel in alio quolibet Ecclesie gradu obseruandam curarent.



[XCII] § 5. De concilio Carthaginensi anni 399, et de duobus aliis anni 401, que sunt concilia Iu, u, et uI, sub Aurelio. Alterum concilium anni 401 restituitur.


26. De concilio Carthaginensi anni 399, u kal. Maias, quod ex Dionysii serie quartum est sub Aurelio, id tantum memorie prodidit laudatus Dionysius post canonem 56 Codicis Africani, legationem fuisse destinatam ad imperatorem, ut pro confugientibus ad ecclesiam legem impetrarent, ne quis eos auderet abstrahere.

27. Duo concilia Carthaginensia u et uI sub eodem Aurelio distinguuntur a Dionysio, alterum celebratum XuI uel XuII kal. Iulias a canone 57 ad can. 65 Codicis Africani, alterum idibus Septembris a can. 66 ad can. 85. In editione Isidori utrumque coniungitur cum inscriptione Concilium Carthaginense u; in cuius proemio uulgato cum deesset consulis notatio, cuius anni esset, ignorabatur. Dies porro apud uulgatum Isidorum notatus uI kal. Iunii ab utraque  die in Dionysio signata discrepans, aliud concilium indicabat. At suppleta et emendata ex mss. post Harduinum chronica notatione sic: Post consulatum Flauii Stiliconis u. c. die 16, al. 17 kal. Iulias; primum concilium anni 401 palam innuitur. Inter canones quindecim quos eadem Isidori editio huic concilio assignat, duo tantum priores pertinent ad primum concilium diei 16 aut 17 kal. Iulii anni 401, respondentque canonibus 59 et 62 Codicis Africani. Qua in re illud maxime animaduertendum est, hos canones apud Isidorum efferri hac formula can. 1, Statuendum est, et can. 2, Et illud statuendum: cum apud Dionysium alia prorsus ratione legatur can. 59 codicis Afr., Petendum etiam  ut statuere dignentur; et can. 62, Et illud petendum, ut statuere dignentur. Ceteri uero canones XIII editionis Isidoriane sunt secundi concilii eodem anno celebrati idibus Septembris. Ita Isidori editio septem canones primi concilii pretermittit: nam  apud Dionysium, seu in Codice Afric. nouem ipsius canones recensentur, adeo ut hoc concilium in hoc Codice integrum uideri possit. Ferrandus dum num. 193 allegat Conc. Carth. tit. 1, prioris synodi canonem primum exprimit, qui in Cod. Afr. legitur can. 57; nullum ille alium huius synodi canonem laudat.

28. Dionysius alterius concilii habiti idibus Septembris canones uiginti recitat. Etsi uero hoc quoque concilium apud ipsum integrum uideri queat, cum defectuosum sit apud Isidorum, qui, ut monuimus, tredecim tantum huius synodi canones refert, aliquis tamen defectus in Dionysio quoque detegitur, eo quod repetitionis uitande causa duos canones omisit, quos inter priores canones 33 synodi anni 419 antea descripserat. Id euidens fiet ex Ferrandi serie, et ex concilio Carthaginensi sub Bonifacio: ac proinde huius synodi uI sub Aurelio, que nec in Dionysio nec in Isidoro integra reperitur, restitutio necessaria est.

29. Ferrandus num. 189, huius synodi canonem  in Dionysio tertium , ex suo codice secundum uocat: Conc. Carth. tit. 2. Hinc duo priores canones apud Dionysium, in codice Ferrandi primum constituebant: cumque uterque respiciat Donatistas qui ad unitatem redirent, non male in unum copulatus erat. Igitur premissa huius synodi introductione , que apud Dionysium legitur ante can. 66 Codicis Africam, et incipit: uincentio et Frauita uu. cc. coss., etc., primus canon est can. 66 et 67, quos in unum coniungendos diximus. Secundus canon est can. 68, eiusdem Codicis Afric. quem Ferrandus num. 189 citat tit. 2 Tertius est can. 69. Hi tres priores canones in Isidoro desiderantur. Quartus canon est can. 70, qui apud Isidorum habetur can. 3 eius concilii Carthaginensis, quod quintum inscribit. Canon quintus, a Dionysio omissus , supplendus est ex Isidoro canone quarto. Id colligimus ex synodo Bonifacii anni 525. In hac ex concilio [XCIII] sexto sub Aurelio nouem canones indicantur, duo priores sic: Ut res Ecclesie nemo uendut: et Ne relicta principali cathedra ad diecesim se conferat, uel diu in propriis demoretur . Hic autem secundus canon apud Ferrandum num. 17 citatur tit. 6. Canon ergo qui in Bonifacii codice precedebat, et respondet canoni apud Isidorum quarto, in Ferrandi codice erat tit. 5. Hic quidem canon ex Ferrandi serie quintus huic synodo tribuitur etiam in codice ms. collegii Parisiensis Soc. Iesu, qui continet epitomen canonum. Huic enim canoni, notante P. Harduino, consules prefiguntur sic: uincentio et Frauita uu. cc. coss., sub die idus Septembris Carthagine in secretario basilice S. Restitute, ubi Anastasii episcopi Romani littere contra Doniatistas lecte sunt. Et ad locum: Placuit etiam, ut rem Ecclesie, etc. Sunt characteres sexti concilii, et canon ille est qui,  ex serie Ferrandi quintus, legitur in Isidoro can. 4, apud Dionysium uero inter huius concilii uI canones deest. Hic autem eius codicis Parisiensis prestantia animaduertenda est. Cum enim chronicam notationem simul et canonem istum auctor huius epitomis deriuare nequiuerit nec a Dionysio, qui in hac synodo ipsum canonem preterit; nec ab Isidoro, qui ea notatione chronica caret; nec ab alia nobis cognita collectione, que cum hac synodo nondum inuenta est, ex ipso Africano fonte ebibisse cognoscitur. Quod multo magis confirmatur si consideres in hoc codice allegari duos canones synodi Hipponensis anni 427, quos ex solo Ferrando cognouimus, ut palam fiet ex § 9, n. 4. Auctor ergo huius epitomis Codicem Africanorum canonum Ferrandiano similem pre oculis habuisse uidetur.

30. Ut autem reuertamur ad ordinem canonum sexti concilii, canon sextus apud Isid. c. 5, et apud Dionysium in Cod. Afr. recensetur c. 71, Rursus placuit,  ut nemini, etc. Hic canon, ut paulo ante monuimus, tum a Ferrando, tum a Bonifacio laudatur. Septimus a Ferrando indicatus num. 203 his notis, Concil. Carth. tit. 7, et in Synodo Bonifacii § 3, ex concilio sexto, describitur a Dionysio c. 72 Cod. Afr., et ab Isid. c. 6. Male adiectus est in uulgatis breuiarii Hipponensis canone ultimo. Octauus est apud Dionysium c. 73, et apud Isid. c. 7. Nonus, qui in Cod. Afr. Dionysii est c. 74, in Isid. c. 8, citatur a Ferrando num. 22, tit. 9, et a Synodo Bonifacii in duos diuiditur § 4 et 5. In huius canonis editione pro intercessor scribendum erit interuentor, quam lectionem tum Ferrandus, tum Synodus Bonifacii approbant. Canon decimus, recitatus in Cod. Afric. c. 75, et in Isid. c. 9, ex sequentium serie apud Ferrandum erat in ipsius codice tit. 10. Undecimum laudat idem Ferrandus num. 75 tit. 11. Legitur apud Dionysium c. 76 Codicis Africani, et apud Isid. c. 10. Duodecimus, citatus a Ferrando num. 118 tit. 12, deest in Dionysio, qui illum retulerat inter canones synodi  anni 419, can. 27 Cod. Afr. Exstat uero apud Isidorum c. 11, ultimaque eius pars ex concilio sexto allegatur in Synodo Bonifacii § 6. Duo alii canones a Dionysio relati c. 77 et 78 Codicis Africani, nec a Ferrando, nec in Synodo Bonifacii indicantur, nec in Isidoro leguntur. Cum uero in Dionysii codice inuenti fuerint inter huius synodi canones, excludi nequeunt: ac propterea uel in Ferrandi ms. codice, ex quo horum canonum seriem colligimus, fuerunt omissi, eo quod particulares causas Cresconii uillaregiensis et Ecclesie Hipponensium Diaretorum respicerent, uel quia cum undecimo, aut duodecimo, aut decimo tertio canone coniuncti, unum conficiebant. In restituenda uero hac synodo si Ferrandi series ac numeri retinendi credantur, iidem duo canones cum uno ex his tribus canonibus copulandi erunt, alias canonum numerus his duobus erit augendus.

 31. Canon decimus tertius, citatus a Ferrando num. 136 tit. 13, est in Cod. Afr. c. 79, apud Isid. c. 12. Laudatur a S. Augustino in epist. 65, scripta ineunte anno 402, n. 2. Decimus quartus, a Ferrando laudatus num. 28 tit. 14, habetur c. 80 Codicis Afr. et in Isid. c. 13. Quintus decimus, apud Ferrandum num. 32 tit. 15, et in Synodo Bonifacii § 7, est in Cod. Afr. c. 81, in Isidoro uero desideratur. Canon decimus sextus legitur tantummodo apud Dionysium c. 82 Cod. Afr. Decimus septimus tum in Dionysio inuenitur c. 83 Cod. Afr., tum in Isid. c. 14. Ferrandus num. 171 eum laudat tit. 17, et Synodus Bonifacii § 8. Decimus octauus in Dionysio habetur c. 84 [XCIu] Cod. Afr. et in Isid. c. 15. Decimus nonus et ultimus, cuius prima pars in Synodo Bonifacii separatim describitur tom. u Concil. col. 780, e, integer recitatur a Dionysio c. 85. Cod. Afric. eique subscriptiones episcoporum subiiciuntur: deest autem in collectione Isid. Ita restituta est synodus Carthaginensis uI, sub Aurelio celebrata anno 401, idibus  Septembris.



§ 6. Mileuitana synodus anni 402, apud Isidorum ex plurium synodorum canonibus compacta. Sincera et integra apud Dionysium legitur. De aliis synodis sub Aurelio ab octaua ad decimam quintam.

32. Synodum Mileuitanam anni 402, quam concilium Carthaginense Bonifacii appellat septimam sub Aurelio, et Isidori collectio, et Dionysius Exiguus preferunt. Isidori uero collectio, etsi in proemio consulatum designat anni 402, tres solos tamen huius synodi canones exhibet. Cum autem nullas alias posteriores synodos Africanas producat nisi eam que anno 419 habita fuit, quamque, licet unam, in duas distinguit, nimiram in Carthaginensem uI et uII; canones ceterarum synodorum que celebrate fuerunt inter annos 402 et 419, Mileuitano concilio insertos prefert: ac propterea hoc concilium apud Isidorum, et similiter in collectione Hispanica, ex  qua Isidorus Africanas synodos sumpsit, uerius est collectio canonum quatuor synodorum, Mileuitane anni 402, ac trium Carthaginensium ann. 405, 407 et 418, quos canones inferius sue cuique synodo assignabilibus. Huic autem collectioni ut aptaretur prefatio synodi Mileuitane anni 402, quedam a collectore in eiusdem prefationis fine adiecta fuerunt que ad nullam synodum Africanam spectant. Cum porro in hoc prefationis additamento memorentur Pelagiani, et primi etiam canones aduersus eosdem hereticos statuant; in chronicam notationem anni 402 errorem irrepsisse antiqui Conciliorum editores arbitrantes, Mileuitane synodi nomine decepti, putarunt hanc esse aliam synodum Mileuitanam anni 416, ex qua Numidie Patres ad Innocentium I de Pelagianis scripsere. uerum canones aduersus Pelagianos inserti, editi fuere non in synodo Mileuitana prouinciali Numidie, sed in Carthaginensi plenaria anni 448.

33. uera et integra Mileuitana synodus anni 402  apud Dionysium legitur, exstatque in uulgato codice Ecclesie Africane qui ex Dionysio sumptus est. Canonum ordinem hic apponimus, qualem Ferrandus et Synodus Bonifacii in suis Africanis canonum Codicibus repererunt. Ferrandus num. 78 Concil. Mileuit. tit. 2, laudat canonem 86 Codicis Africani; et num. 10 Concil. Mileuit. tit. 4, respicit canonem 89 eiusdem Codicis Afr. Prefatio igitur huius synodi, que in codice Afr. premittitur canoni 86, in Ferrandi codice erat tit. 1, et canon 86 erat tit. 2. Ita etiam in Synodo Bonifacii ex concilio septimo hi duo canones distinguuntur, ita ut in eius quoque codice prefatio locum primi canonis obtinuerit. Si porro canon 8[.....] Codicis Africani apud Ferrandum erat tit. 4, duo canones 87 et 88 eiusdem Codicis Africani in unum canonem iuncti, conficiebant tit. 3. Tandem canon 90 Cod Afr. huius synodi ultimus in laudato Ferrandi exemplo erat tit. 5. Tres tantum canones iuxtum  Ferrandi titulos 2, 4 et 5, apud Isidorum habentur can. 13, 14 et 15.

34. Octaua synodus sub Aurelio est Carthaginensis anni 403. In causa Donatistarum tota uersatur. A solo Dionysio conseruata fuit. Legitur in cod. Afric. eius proemium cum duobus tantum canonibus in ea editis, qui ibidem describuntur c. 91 et 92.

35. Synodus nona est Carthaginensis anni 404. Eamdem Donatistarum controuersiam respicit. Exstat in eodem Codice Africano c. 93. Laudari uidetur in Synodo Bonifacii productis quibusdam uerbis ex concilio nono. Cum uero idem sensus proferatur etiam in concilio Carthaginensi undecimo anni 407, uerba autem in synodo Bonifacii producta  uerbis huius concilii plane conueniant, non uero illis concilii noni; in Bonifacii Synodo errorem irrepsisse [XCu] in uocem nono satis credibile est. Forte numerales littere XI, initio scripte, librarii oscitantia in IX transiere.

36. Decima synodus Carthaginensis anni 405 solo  compendio a Dionysio digesta fuit c. 4 Codicis Africani. Quoniam, inquit, magis ea que in tempore necessaria fuerunt, quam aliqua generalia, constituta sunt. Unus canon ad disciplinam pertinens laudatur in synodo Bonifacii ex concilio decimo, qui in Dionysii breuiatione penultimo loco indicatur: Ut episcopi ad transmarina pergere non facile debeant. Cum ex Dionysiano compendio liqueat, per hoc tempus Donatistas ad unitatem cepisse redire, et in hanc rem aliquid ab eadem synodo fuisse constitutum; huic adiudicandum suspicamur eum canonem quem Ferrandus indicat num. 50 conc. Carth. tit. 2, cuique respondet canon 23 in Isidori collecti ne Mileuitano concilio perperam attributus, qui ad aliquam Africanam synodum pertinet anteriorem anno 419. Cum post imperiales leges latas mensibus Februario et Martio anni 405, Donatiste ad Ecclesie gremium passim reuerterentur, probabilius quidem uidetur in hac synodo habita x k l. Septembris conditum fuisse  hunc canonem quo Donatistarum penitentium receptioni consulebatur. Dionysius cum alios canones quandoque omiserit, nichil mirum si in abbreuiatione huius synodi hunc canonem preteriuit. Unum porro monendum est, in laudato Isidori canone 23 hereticos generatim appellari, ubi in breuiatione Ferrandi Donatiste nominantur. Hanc lectionis mutationem auctori eius collectionis quam Isidorus recepit, tribuendam patebit ex simili mutatione quam in alios canones synodi anni 407 numero sequenti annotabimus.

37. Synodus undecima Carthaginensis anni 407 idibus Iunii apud Dionysium integra est a can. 95 Codicis Africani ad can. 106. Ferrandus prima parte numeri 144 canonem huius synodi in Codice Afric. descriptum c. 95 compendio exhibet: que prima pars cum non legatur in concilio Antiocheno ibidem allegato, ad quod pertinet pars secunda; concilii Carthaginensis titulique notationem uel auctoris, uel librariorum potius oscitantia omissam supplere necesse  est sic: Concil. Carth. tit. 1. Idem Ferrandus num. 13, dum allegat Concil. Carthag. in basilica tit. 5, respicit procul dubio canonem 98 Codicis Africani, qui in eius codice erat laudate synodi tit. 5. uerba enim quibus ad institutionem noui episcopatus concilii plenarii et primatis auctoritatem requirit, in hoc tantum concilio et canone indicato reperire licebit. Duos alios huius synodi canones memorat idem Ferrandus num. 163 tit. 7, qui in Codice Afr. est c. 102; et num. 43 tit. 9, qui in eodem Cod. Afr. est c. 104. Ex serie numerorum Ferrandi, apud quem canon 98 Codicis Afr. est tit. 5, et canon 102 est tit. 7, duo canones 100 et 101 laudati Codicis Afric. uel in Ferrandi exemplis fuerunt omissi, eo quod ad particulares causas spectarent, uel cum antecedenti aut subsequenti copulabantur. Simile quippiam contigisse uidimus etiam in synodo anni 401 idibus Septembris. Concilium Bonifacii tres huius  synodi canones, nimirum c. 103, 104 et 105 Codicis Africani, eodem ordine laudat ex concilio undecimo. Postremam quoque partem canonis 106 totidem uerbis recitat, tametsi in uulgatis errore aliquo tribuatur concilio nono. Confer que diximus paulo ante num. 4. In Isidori collectione nouem canones Mileuitane synodo tributi ad hoc concilium pertinent; sed ordine perturbato ac diuersa partitione efferuntur. Nam canon 95 Codicis Afric. inter Mileuitanos affertur apud Isidorum c. 9. In canone 16 Isidori comprehenditur secunda pars canonis 96 et totus canon 97 Codicis Africani. Canon 102 huius Codicis exhibetur in Isid. c. 17, et canon 103 ita legitur apud Isidorum c. 12, ut explicatior sententia sit. Canon 104 est in Isid. c. 19, canon uero 105 recitatur c. 18. Tandem canon 106 partitur apud Isidorum in tres canones 10, 11 et 20, sed ita ut canone 20 preferatur prima pars canonis 106, canone 11 altera, ultima uero canone 10. In canone undecimo Isidori, aduersus hereticos scriptum legitur, cum in  can. 106 Codicis Africani habeatur aduersus Donatistas. Hinc auctor collectionis ab Isidoro recepte aliquid ex ingenio mutasse aut explicasse cognoscitur.

38. Synodo Carthaginensi anni 408 XuI kal. Iulias, ac alteri eiusdem anni III idus Octobris, que ex ceterarum serie sunt synodi XII ac XIII [XCuI] sub Aurelio, due tantum legationes ad imperatorem ascribuntur a Dionysio post canonem 106 Codicis Africani.

39. In Codice Afric. c. 107 memoratur synodus Carthaginensis XIu anni 409, XuI kal. Iulias, que Dionysio teste non plenaria, sed prouincialis fuit. Unus canon ibidem recitatur, quem laudat Ferrandus num. 52 his uerbis: Ut autem unus episcopus cognitionem sibi non uindicet, hoc in alio concilio Carthaginensi actum est. Ubi cum tituli numerum preter morem suum nequaquam preferat, id ea de causa uidetur contigisse, quia hoc Carthaginense concilium  non plenarium, sed prouinciale fuit. Similiter quoque nullum titulum ac numerum signa in allegandis aliquot synodis prouincie Byzacene, quas identidem laudat. Hic ergo canon apud Ferrandum recte ascribendus est synodo anni 409.

40. Meram legationem ad imperatorem in synodo Xu Carthaginensi anni 410 decreta refertur a Dionysio Exiguo post canonem 107 Codicis Africani.



§ 7. De synodo Carthaginensi XuI anni 416. uindicatur eius canon editus contra illam Pelagianorum sententiam, qua paruulis absque baptismo decedentibus tribuebant salutis et quietis locum extra regnum celorum.

41. Synodus XuI Carthaginensis kalendis Maii anni 418, contra Pelagianam heresim potissimum coacta, celebris est. Etsi uero aliquot ipsius canones ad eamdem heresim spectant, plures tamen ecclesiasticam disciplinam respiciunt. Dionysius canones uiginti eidem assignat a c. 108 Codicis Afric. usque  ad c. 127, in quibus preter eiusdem Dionysii morem prefatio primo canoni ascribitur. Ferrandus quatuor ex his canonibus laudat. In Breuiatione enim num. 190 allegat tit. 10, qui respondet canoni 117 Codicis Africani. Preterea num. 191 citat tit. 11, qui in Cod. Afric. est c. 118. Cum porro num. 25 laudet tit. 12, qui in eodem Cod. Afric. est canon 120, duos canones eiusdem Codicis 118 et 119, de eadem re agentes, in unum copulatos inuenisse intelligitur. Hec duorum canonum unio in Ferrandi codice confirmatur etiam ex num. 30, ubi notat ti. 18, qui in Cod. Afric. relatus canone 126, ex Dionysiana computatione est canon 19. In synodo Bonifacii canones 108 et 127 Codicis Africani, seu prefatio et canon ultimus huius concilii, integri recitantur tom. u Concil. col. 777, ac dein compendio affertur canon 125 ex concilio sextodecimo.

42. Octo priores huius concilii canones ad Pelagianos  pertinentes nec in Ferrando, nec in synodo Bonifacii indicantur. Uno autem canone auctiores separatim editi et inserti inueniuntur in collectione uetustissima canonum hoc tomo edenda cap. 13 cum hoc titulo: Concilium plenarium apud Carthaginem habitum contra Pelagium et Celestium. Peculiaris prefatio, que in hac collectione legitur, ex actis huius synodi excerpta dignoscitur. Difficultatem ingeri canon de paruulis sine baptismo morientibus, qui in eidem collectione tertius censetur. Hunc non pauci in suspicionem adducunt, eo quod deest tum in Isidoro, tum in Dionysio, qui ceteros omnes canones contra Pelagianos editos exhibent. Illud preterea maioris momenti accedit, quod in Capitulis de gratia Celestini epistole subiectis, quorum auctor S. Prosper probabilius uidetur, dum tria huius synodi capitula contra Pelagianos allegantur, tertium capitulum uocatur quod quartum esse deberet, si capitulum contra naturalem beatitudinem paruulorum sine baptismate decedentium in eiusdem synodi  exemplo locum habuisset. Qui uero hunc canonem uindicant, animaduertunt auctorem laudate uetustissime collectionis, cum a cap. 6 usque ad cap. 20 perrara documenta ediderit ad Pelagianorum causam spectantia, antiquiorem horum documentorum collectionem reperisse, que Pelagiane controuersie tempore compacta uidetur. Hec autem antiquitas quantum auctoritatis controuerso canoni conciliet, nemo non uidet. Accedit quod non unus auctor collectionis [XCuII] edende inuenit exemplum huius synodi cum laudato canone, uerum etiam Photius: quippe qui codice 53 sue Bibliothece aliud simile exemplum eiusdem synodi laudans, eumdem canonem tertio loco pariter refert. Lectus liber, inquit, seu synodus aduersus Pelagium et Celestium Carthagine in magna ecclesia Fausti, etc.; productisque characteribus synodi anni 418, subdit: Damnat hec synodus eos qui asserunt Adamum mortalem esse conditum, non autem preuaricationis causa morte mulctatum.  Est primus canon. Sequitur: Similiter et eos qui recens natos infantes baptismo minime indigere dicerent, quod illos peccato originis ex Adamo non putarent obnoxios. Est canon secundus. Tertium uero designans addit: Eos quoque qui affirmarent medio quodam loco, paradisum inter et inferos, non baptizatos infantes beate uiuere. Dein sex alia capita subnexa testatur in Pelagianos, ita ut exemplum quod habuit huius synodi, nouem capitula seu canones complecteretur, eque ac in exemplo laudate collectioni inserto legitur. Adde quod Photius leges imperiales ibidem postea commemorat, que in eadem collectione pariter inueniuntur, adeo ut eamdem antiquiorem documentorum collectionem ad Pelagianam causam pertinentam pre oculis habuisse noscatur. Duo ergo distincta huius synodi et ceterorum documentorum ad Pelagianos spectantium exempla, quorum alterum Grece redditum lectum est a Photio, alterum uero Latinum auctori nostre collectionis presto fuit, omnem fraudis suspicionem eliminant.  Non modicum preterea uindiciarum pondus colligere licet ex Ferrando, qui sane codicibus Africanis usus, maximam auctoritatem conciliat. Etsi enim erre eius non fuerit allegare canones aduersus Pelagianos; cum tamen num. 190 titulum 10 ascribat ei canoni, qui capitulis contra Pelagianam heresim editis primus subiicitur; non octo, sed nouem canones ad eam heresim pertinentes in suo codice precessisse cognoscimus. Is quidem aliquando prefationes loco primi tituli recensuit. At id non accidit unquam, nisi cum prefationes aliquam interlocutionem aut aliquod decretum continent. Cum uero proemium breuissimum huius synodi solam notationem loci temporisque exhibeat, primi tituli uel canonis locum habere non potuit. Ferrandi itaque codex Africanus inter nouem canones ad Pelagianos pertinentes illum etiam de paruulis sine baptismo decedentibus preferebat, nec minus quam duo memorata exemplaria.  Hec autem tria testimonia sane pluris esse uidentur quam ea argumenta que pro omissione eiusdem canonis obiecta aliquot exceptiones patiuntur.

43. Non multum laborandum est ob collectionem Isidori, que integram hanc synodum non edidit, eiusque canones, non tamen omnes, Mileuitanis accensuit. Quantum ad Dionysium, cum is nunquam prefationes synodorum Africe, etsi prolixis interlocutionibus propositas, inter canones numeris distinctos computauerit, ut pluribus animaduertit Quesnellus dissertation. 13, § 31, n. 5, in uulgatis uero numerus canonis affigatur uni breuissimo proemio huius synodi, quod nichil canone dignum continet; suspicio non leuis exoritur canonem de quo agimus iam ab initio locum habuisse in eius collectione, ac subinde fuisse expunctum, uel excidisse, cuius uacuus numerus, ut impleretur, proemio affixus fuit. Auctori uero Capitulorum de Gratia illud reponi potest, in eius codice canonem tertium ob materiei necessitudinem a secundo non fuisse distinctum.  Confer alias coniectationes apud Quesnellum loco laudato.

44. Illud saltem nemo inficiari poterit, diuersa fuisse olim huius synodi exemplaria: alia nimirum cum hoc canone, uti sane fuerunt illa duo que Pholius et auctor collectionis huic tomo inserte adhibuerunt; alia uero eodem caruisse, que, si ita malis, Dionysio et auctori Capitulorum de Gratia presto fuere. In hac autem hypothesi illud unum dubitari potest, utrum alteris laudatus canon fuerit intrusus, an uero ab alteris exciderit. Inter hec preter animaduersa ex Africano Ferrandi Codice, Augustinus litem uidetur dirimere. Is lib. II de Origine Anime c. 11, scribit: Nouellos hereticos Pelagianos iustissime conciliorum catholicorum et sedis apostolice damnauit auctoritas, eo quod ausi fuerint non baptizatis paruulis dare quietis et salutis locum etiam preter regnum celorum. Etsi in aliis antecedentibus synodis proscripta fuit Pelagianorum doctrina qua paruulis non  baptizatis uitam eternam [XCuIII] asserebant, ea tamen sententia qua locus salutis et quietis iisdem tribuebatur extra regnum celorum, in nullo alio concilio catholicorum expresse proscripta inuenitur nisi in concilio plenario kalendarum Maii anni 418, et fortassis etiam eam proscribendam iidem Patres Zosimo suggesserunt in antecedenti concilio Africano: idque cum ab eodem pontifice in tractoria fuerit approbatum, Augustinus preter conciliorum catholicorum, sedis etiam apostolice condemnationem laudauit. Sed hac de re satis.

45. Isidori collectio sexdecim canones huius concilii inter Mileuitanos retulit. Nam a c. 1 usque ad c. 8, exhibet canonem 109 Codicis Africani et sequentes usque ad can. 116. Dein c. 21 et 22 refert canones 120 et 125 eiusdem Codicis. Canone 24 iungit duos canones 121 et 122, et canone 25 alios duos ipsius Codicis canones, 123 et 124. Tandem canonibus 26 et 27 describit canones 126 et 127. Omittit autem,  preter canonem de paruulis sine baptismate decedentibus, tres canones laudati Codicis Africani, 117, 118 et 119, qui Donatistarum causam respiciunt. Introductio quam prefigit, licet consules designet anni 402, indicat tamen numerum episcoporum CCXIu, qui competit synodo Africane anni 418. Subscriptiones quoque trium episcoporum, in quibus Donatianus Teleptensis prime sedis secundo loco nominatur, ad synodum plenariam eiusdem anni 418 pertinent, cum Donatianus solum per hec tempora ad prouincie Byzacene primatum peruenerit. Aurelius quidem et Donatianus inscripti inueniuntur in proemio huius synodi, que refertur in collectione hoc tomo subiicienda, nec non apud Photium in Bibliotheca Cod. 53, Donatianique senis nomen inseritur canoni ultimo, qui est c. 127 in Codice Africano .



§ 8. De celeberrima synodo Carthaginensi XuII anni. 419, in qua anteriora concilia lecta et inserta fuere. Isidoriane et Dionysiane collectionum defectus. Due huius synodi actiones, et quid in unaquaque actum sit. De gestis post hanc synodum ob exemplaria canonum Nicenorum, et de exemplo uersionis ab Attico Constantinopolitano misse in Africam. Authentica eius subscriptio e mss. educta.


46. Decima septima synodus sub Aurelio est illa Carthaginensis omnium frequentissima anni 419 in qua Patres CCXuII ac tres apostolice sedis legati, Faustinus, episcopus Potentinus, et Philippus atque Asellus Romane Ecclesie presbyteri interfuerunt. Huius cogende occasio fuit Apiarii Siccensis presbyteri causa, ob quam commonitorium Zosimi pape a legatis productum fuit. At preter questionem ex huius commonitorii lectione agitatam, aliquot canones in hac synodo editi, et precedentium etiam conciliorum statuta repetita, confirmata ac gestis inserta  fuerunt, adeo ut pleraque istorum ex solis huius synodi gestis ad nos peruenerint. Duo diuerse originis fontes uulgo cogniti hanc synodum exhibent: Dionysius, seu uulgatus Codex canonum Ecclesie Africane, qui e Dionysii collectione sumptus fuit; et antiqua collectio synodorum Africe, que ab Hispanice collectionis auctore, et dein ab Isidoro suscepta, ac ex huius collectione impressa, Isidori nomine circumfertur. Nos alium fontem nacti sumus in tribus peruetustis collectionibus Italicis, quarum una exstat in ms. uat. Regine 1997, altera in codd. Lucano 88 et Colbertino 784, tertia in mss. uat. 1342 et Barberino 2888. He collectiones tres primos huius synodi canones triginta tres, uti leguntur in Codice Africano, eodem modo diuidunt in quadraginta, paresque uariantes a uulgatis diuersas suppeditant: que duo peculiaria discrimina aliam huius synodi originem astruunt. Christophorus Iustellus in notis ad Codicem Ecclesie Africane duo alia mss. exemplaria  commemorat, Thuaneum et Bochardianum, que etsi non describit, ex indiciis tamen que producit, ad alteram ex laudatis Italicis collectionibus pertinere noscuntur. Immo codex, qui tunc erat Thuaneus, nunc est Colbertinus 784. Huius synodi implexa notitia est, eo quod duo priores fontes plurimum differant. Isidori collectio, que duas eiusdem [XCIX] synodi actiones in duo concilia diuidit, nimirum in Carthaginense uI ac uII, non solum pauciora quam Dionysius prefert, uerum etiam ea ipsa que prefert, alio ordine aliaque ratione nonnunquam producit. Plures hinc atque hinc questiones exorte, que maximam studiosis uiris difficultatem facessunt. Nos, qui ex antea disputatis anteriorum synodorum canones constituimus, ac preterea in laudatis Italicis collectionibus tertium fontem inuenimus, aliquid afferemus, quo huius quoque synodi notitia exploratior fiet.

47. Itaque post diem synodo prestitutam, dum exspectabantur aliquot prouinciarum legati, quedam  interim actitata et preparata fuerunt. Forte tunc terminata est Apiarii causa, de qua Africani, Zosimo iam defuncto, ad Bonifacium eius successorem scripsere. Restabat controuersia de canonibus Sardicensibus, qui in Zosimi commonitorio Nicenorum nomine fuerant allegati. Cum porro omnes conuenissent, prima actio habita fuit uIII kal. Iunias in secretario basilice Fausti. Initio Aurelius ut Niceni concilii et predecessorum suorum statuta legerentur postulauit. Id autem cum concilium approbasset, Daniel notarius recitauit: Niceni concilii fidei professio, uel statuta, ita se habent. Legit autem Nicenum symbolum et canones; statimque subditur: Et cum diceret. Laudate Italice collectiones aliam originem preseferentes aliquanto melius habent: Et cum recitaret. Antiquus  uero Africanorum canonum collector apud Isidorum: Et cum legisset. He formule licet uideantur differre, reipsa non discrepant. Nam et cum diceret, uel recitaret, idem est ac et cum legisset, uel recitasset, ut ex aliis sequentibus eiusdem synodi formulis quisque perspiciet. Sic enim post recitatum canonem ex commonitorio Zosimi additur: Et cum recitaret  Alypius episcopus . . . dixit. Et similiter post pauca recitato alio canone subditur: Cumque recitaretur, Augustinus episcopus . . . dixit. Hinc porro Nicenum concilium hoc loco recitatum liquet. Mox Faustinus apostolice sedis legatus ex Zosimi commonitorio Nicenorum titulo inscriptos produxit duos canones Sardicenses, qui inter Nicenos ex Africanorum codice recitatos lecti non fuerant. Itaque  disputatio de Nicenis canonibus excitata est, que aliquot interlocutionibus exponitur. Tum uero Aurelius Nicenum concilium ex his exemplaribus que Cecilianus in Africam attulerat, iterum recitari, et predecessorum suorum etiam statuta, nec non que  etiam nunc, id est in anteriori communi tractatu disposita fuerant, legi ac gestis inseri iussit: ex quibus intelligimus canones 33 inferius commemorandos ante hanc actionem ab episcopis communi tractatu preparatos fuisse.

48. Dionysius et Isidori collectio statim subdunt: Daniel notarius Niceni concilii professionem fidei, uel eius statuta recitauit in concilio Africano. Dein transcripto solo Niceno symbolo ex antiqua uersione Africana, Dionysius hanc notationem profert: Statuta quoque Niceni concilii in 20 capitulis similiter recitata sunt, sicut in superioribus inueniuntur ascripta. Deinde que in conciliis Africanis promulgata sunt, actis presentibus inserta noscuntur. Et mox triginta tres primos canones subiicit. Hec notatio apud Isidorum non legitur, sicut nec canones triginta tres, qua de re postea redibit sermo. Eadem notatio deest etiam in ms. uat. Palat. 577, qui primum Dionysiane collectionis fetum exhibet, ut explicabimus part. III, c. 1,  § 3, et similiter deest in aliis mss. Italicis collectionibus, que hanc primam actionem continent. Omnes hi collectores diuersi pre oculis habuerunt integra huius synodi gesta, in quibus cum Niceno symbolo omnes eiusdem canones ex uersione antiqua Africana hoc secundo loco erant inserti, ut Aurelius et ceteri Patres preceperant. At transcriptionem eorum declinantes, notationes diuersas, que eodem recidunt, ex suo cuiusque arbitrio apposuerunt, que non actorum ipsius synodi, sed collectorum uerba sunt. Melior uero uidetur ea annotatio descripta in uetustissima omnium collectione ms. uat. Regine 1997, que paragraphum Daniel notarius his uerbis exprimit: Daniel notarius recitauit: Niceni concilii fidei professio, uel eius statuta ita se habent, ut superius lectum est [C] tit. 21 , et ordine recitauit. Et cum recitaret, Aurelius episcopus dixit: Hec ita apud nos habentur exemplaria statutorum, que tunc Patres nostri de concilio Niceno secum detulerunt, etc., qui est canon huius plenarie  synodi primus . Hec notatio indicat repetitam fuisse lectionem concilii Niceni, quod ante dilectum fuerat, ac post iteratam eiusmodi lectionem statim Aurelium sua interlocutione canones inchoasse. Ceterum notatio Dionysii, qua adduntur inserta que in conciliis Africanis promulgata sunt, nichil repugnat. Id enim unum significat, plerosque canones triginta tres mox subiectos ex anterioribus conciliis sumptos ac repetitos fuisse. Interlocutio quidem Aurelii canone primo exposita, statutorum Nicenorum lectionem immediate precessisse demonstrat, ut patet ex illis: Hec ita apud nos habentur exemplaria, etc.; unde congruentius et clarius in memorato cod. uat. Regine, Dionysiana notatione omissa, legitur: Et oraine recitauit ; et cum recitaret, Aurelius episcopus dixit: Hec ita apud nos, etc.

49. Aurelius preter Nicena statuta petierat ut recitarentur actisque insererentur et que hic salubriter a nostris decessoribus . . . uel que nunc a nobis ordinata sunt, eo scilicet communi tractatu, qui ante hanc actionem habitus fuerat . Duo hic canonum genera nominantur, alii predecessorum Aurelii, qui repetendi et confirmandi erant; alii huius concilii proprii, qui in anteriori tractatu parati fuerant. Hi porro in triginta tribus prioribus canonibus apud Dionysium continentur. Nam canon quintus, licet aliquibus uerbis ab Aurelio propositus, ex duobus canonibus 10 et 13 synodi Carthaginensis sub Grato compactus agnoscitur. Canones uero 2, 3, 4 et 6, usque ad 13, sumpti sunt ex synodo sub Genethlio, ubi tamen sola episcoporum proponentium nomina fere mutantur. Porro canones a 14 usque ad 24 ex ipsius Aurelii concilio anni 397, aliis quandoque  uerbis mutatis, deriuati fuerunt. Canones tres sequentes eadem ratione excerpti ex concilio anni 401. Canon 28 repetitus ex concilio anni 418, cum paruo additamento in fine, de quo plenius diximus in Obseruationibus ad dissertat. 5 Quesnelli part. I, c. 6, n. 27. Quinque ultimi canones cum in nulla anteriori cognita synodo reperiantur, ii sunt huius synodi proprii, qui nunc, id est in hac ipsa synodo, communi tractatu constituti fuerunt.

50. Isidori collectio hanc primam actionem referens sub titulo Concilii Carthaginensis uI, solas interlocutiones Patrum canonibus premissas describit ac in decem capitula distribuit . His autem tria alia capitula adiicit, ut ex editione Merlini ac ex nostris mss. didicimus. Nam cap. 11 describitur Africanorum epistola ad Bonifacium; cap. 12 referuntur due epistole Attici Constantinopolitani et Cyrilli Alexandrini ad Africanos cum Nicenis canonibus, quos Latine redditos a Philone et Euaristo Atticus in Africam miserat: et cap. 13  Africanorum littere leguntur ad Celestinum pontificem. Hec uero tria capitula, etsi ad primam actionem reipsa non pertineant, idcirco tamen antecedentibus capitulis prime actionis propriis subnexa fuerunt, quia controuersie in ipsa actione discusse de canonibus Sardicensibus seu Nicenis prosecutionem designant.

51. Cum porro hec Isidori collectio omittat laudatos canones triginta tres, iidemque etiam desint in concilio Africano, quod separatim a Dionysii collectione editum, omnia Africana concilia sub Aurelio continere uidetur, iidem canones apud nonnullos in suspicionem uenerunt . At auctorem collectionis ab Isidoro recepte hos canones habuisse et adhibuisse ex antea discussis manifestum est. Nam concilio Carthaginensi II sub Genethlio plures canones ex hac synodo anni 419 adeo euidenter inseruit, ut Aurelii, Alypii, aliorumque episcoporum nomina huius synodi propria retinuerit, que a germana  Genethlii synodo absunt. Similiter in concilio Carthaginensi III anni 397, aliquot canones retulit, non cum lectionibus eiusdem concilii propriis, sed cum illis quas inuenit in synodo anni 419, quemadmodum patet inter cetera ex canone 47, de Scripturis canonicis. uide supra § 3, n. 45. Tandem canonem 31 huius synodi proprium descripsit inter canones concilii anni 397, c. 49. Ipsa igitur Isidori collectio hos canones recipit; et solum a synodo anni 419 [CI] perperam separatos aliorsum distraxit. uulgatum uero concilium Africanum cum non aliud sit quam segmentum ex collectione Dionysii, contra ipsam Dionysii integram collectionem nichil mouere potest. Qua in re obseruandum est, Dionysium quidem omnes Africanos canones una continuata numerorum serie descripsisse usque ad can. 138. Hanc seriem probat purus Dionysianus codex uat. 5845, eamdemque confirmat etiam Greca translatio ex  eodem Dionysio, que Codex canonum Ecclesie Africane uulgo appellatur. At in posterioribus codicibus, qui Hadriane collectionis nomine donantur, iidem Africani canones in duplicem numerorum seriem dispertiti inueniuntur. Prima series recenset canones triginta tres, posterior ceteros 105. Cresconius, qui unam Dionysii collectionem adhibuit, hanc bipartitam numerorum seriem in suo quoque codice reperit: ex quo ea diuisio Hadriano anterior perspicitur. Qui uero ediderunt uulgatum concilium Africanum, priori serie omissa, secundam tantum exhibuere ex editione Moguntina anni 1525, in qua Dionysio-Hadriana collectio minus accurate, et alicubi etiam quantum ad hanc secundam seriem perturbate impressa fuit. Hinc igitur nichil preiudicii creari potest canonibus triginta tribus, quos idem Cresconius distincte allegat. Hos quoque preter Dionysium luculentissime uindicant tres memorate antiquissime collectiones Italice, que cum ex diuersa eorumdem canonum diuisione in canones quadraginta, ac ex melioribus  lectionibus diuersam et prestantiorem originem preferant, eosdem canones inter documenta iuris canonici ueteris ex ipsis collectionibus imprimendos censuimus. Sed age iam synodi descriptionem prosequamur.

52. Post constitutos canones 33, recitata fuerunt gesta et canones anteriorum conciliorum sub Aurelio, que scilicet celebrata fuerant ab anno 393 ad annum 418. Hec omnia actis erant inserta. At Dionysius, dum alios canones suo loco omisit, quia alibi erant repetiti; alios etiamsi nullibi ab eo productos, inconsiderate preteriuit, ut colligere est ex iis que de singularum synodorum canonibus antea notauimus. Quedam preterea non iisdem uerbis retulit, quibus in huius synodi gestis erant descripta; sed compendio ea referens, lectores ad ipsa gesta remisit.

53. Secunda actio habita III kal. Iunias in secretario basilice Restitute apud Dionysium incipit post  canonem 127 Codicis Africani. Sex canones continet . Hos Isidori collectio adiudicat concilio Carthaginensi uII; cumque ex duobus canonibus quintum et sextum, seu 132 et 133 Codicis Afric. unum conficiat, huius concilii canones apud ipsum Isidorum sunt quinque. Ferrandus, qui prime actionis canones nullibi laudat, non negligit istos actionis secunde. Hos propriis numeris ita designat, ac si in suo codice hec actio separata synodus esset. Proemium huius actionis loco primi tituli seu canonis in eius codice recensitum liquet ex ipsius Breuiatione num. 199, ubi tit. 2 canonem primum designat, qui in Cod. Afr. habetur c. 128, num. 196, tit. 3, citat secundum canonem in eodem Cod. Afr. descriptum c. 129, et similiter num. 197, titulus 4, respondet canoni 130 Cod. Afric. Dum uero num. 73 allegat titulo 2 canonem 132 Codicis Africani, error ex premissa ceterorum serie in numero 2 manifestus est, ac emendandum tit. 6.

54. Addit Dionysius canone 134 Codicis Africani  epistolam Africanorum Patrum ad Bonifacium, que altero post secundam actionem die exarata fuit . Cum porro hac in epistola iidem Patres de sinceris Nicenorum canonum exemplaribus inquirendis egerint, in hanc uero rem Innocentium presbyterum ad Cyrillum Alexandrinum, et Marcellum subdiaconum ad Atticum Constantinopolitanum direxerint, Dionysius c. 135 et 136 subiicit istorum episcoporum litteras, quibus ad Africanos Nicenorum canonum exempla ex sue cuiusque Ecclesie scriniis educta et Latine reddita per eosdem legatos transmisere. Hec exemplaria uI kal. Decembris eiusdem anni 419 ad laudatum Bonifacium missa fuere. Sola uersio a Philone et Euaristo Constantinopolitanis lucubrata superest. In primo Dionysii fetu, quem nacti sumus in ms. uat. Palat. 577, et Nicenum symbolum et canones huius uersionis describuntur. At idem Dionysius secundis curis, que in ms.  uat. 5845, et in uulgato Codice Ecclesie Africane exhibentur, pretermissis canonibus solum Nicenum [CII] symbolum eiusdem interpretationis prebuit c. 137. Apud Isidorum uero leguntur soli canones quos in concilio Carthaginensi, uti appellat, sexto post Attici epistolam retulit: professio enim fidei Nicene, quam paulo ante ibidem dedit, non huius uersionis est, sed antique Africane, de qua uide que diximus cap. 2, § 1.

55. Tres antiquissime Italice collectiones, quas antea memorauimus, post Africanorum litteras ad Bonifacium pro laudatis Attici et Cyrilli epistolis ad Africanos hanc notationem preferunt: Incipit epistola Attici episcopi Ecclesie Constantinopolitane ad Bonifacium urbis Rome episcopum, data cum exemplariis Niceni concilii de Greco in Latino translatis a beatissimis Cyrillo et Attico episcopis Alexandrine et Constantinopolitane Ecclesie, et directis per Innocentium presbyterum suum et Asellum  subdiaconum Ecclesie Carthaginensis, ut superius recitatum  est. Fides Niceni concilii tum titulis 20. Epistola uero ita continetur: Atticus Episcopus Ecclesie Constantinopolitane sancto fratri Bonifacio urbis Rome episcopo salutem. Edidi canones sanctorum Patrum olographa manu et subscriptos a me. Amen. Dein formatarum scribendarum formula subiungitur, que cap. 63 collectionis hoc tomo subiiciende describitur. Atticus non ad Bonifacium, sed ad Africanos scripsit. Cum uero hi a Cyrillo et Attico Nicena exemplaria sub astipulatione litterarum suarum postularint, ne falsam omnino credamus hanc notationem, que cum in tot uetustissimis collectionibus legatur, antiquiorem profecto originem astruit, suspicamur ea Attici uerba, que Nicenis canonibus immediate subnexa traduntur, Edidi canones sanctorum Patrum olographa manu et subscriptos a me, formulam quamdam fuisse ab ipso Attico canonibus subiectam, ut exempli eorumdem canonum ad Africanos transmissi firmaret: cui quispiam antiquus collector epistole  formam indidit. In mss. Additionum Dionysii , nec non in ipsa peruetusta collectione que in mss. Barberino 2888 et uat. 1342 hec Attici uerba post synodum Carthaginensem anni 419 in epistole formam exhibet, ut mox uidimus, eadem uerba post Nicenos canones alia ratione interlocutionem preferente referuntur sic: Factum est apud Niceam metropolim Bythinie a die XIu kal. Iulias, quod tenuit usque in diem uIII kal. Septembris, Paulino et Iuliano coss., qui est apud Grecos XIX dies mensis eorum Desii secundus Alexandri anno  636. Et alia manu: Atticus episcopus Ecclesie Constantinopolitane dixit: Edidi canones sanctorum Patrum olographa manu a me subscriptos. Amen. Dein formata subsequitur, que in edenda collectione proferetur cap. 63. In hac autem diuersa forma, qua Attici uerba per interlocutionem producuntur, si deleas uerbum dixit, autographa eiusdem subscriptio exhibebitur, qua Nicenos  canones ab se transmissos firmauit. Atticus episcopus Ecclesie Constantinopolitane edidi canones sanctorum Patrum olographa manu, a me subscriptos. Amen. Similiter quidem in ms. cod. 55 capituli ueronensis Aurelii subscriptio subiecta Breuiario canonum Hipponensium per interlocutionem proponitur sic. Aurelius episcopus Carthaginensium dixit: His placitis a nobis confirmatis . . . . subscripsi, et ceteri similiter: ubi dixit perperam intrusum fuit. uoces autem olographa manu, quas Atticus adhibuit, antiqua sunt formula qua aliquid propria manu scriptum uel subscriptum authenticumque significat. S. Hilarius fragmento 2: Exemplum epistole, inquit, quam post uenunti itionem Orientalium, Athanasium reum non esse in urbe Roma OLOGRAPHA MANU ualens perscripsit, et Ursatius subscripsit. Antiquus auctor commentarii in epist. ad Galatas inter S. Ambrosii opera cap. 6: Ubi enim OLOGRAPHA MANUS est, falsum dici non potest. Iulius papa I contra Arianos in epistola ad Orientales  apud S. Athanasium memorat Ischyre , scriptum ipsius manu authenticum . Subscriptio igitur Attici originalis illis eius uerbis exprimitur, cui subiecta fuit formata, de qua plura dicentur in cap. 63 collectionis edende; ubi etiam uidebimus post ipsam formatam appositam fuisse clausulam Expliciunt canones, que uerba confirmant, tum Attici subscriptionem, tum formatam uersioni canonum Nicenorum ab eodem Attico ad Africanos misse fuisse subiectas, ut eiusdem uersionis [CIII] probarent. Cum uero huius uersionis exemplar hac, ut uidetur, Attici subscriptione et formata munitum, ad Bonifacium missum fuerit ab Africanis per Innocentium presbyterum et Marcellum subdiaconum una cum litteris eiusdem Attici et S. Cyrilli, antiquus laudate annotationis auctor omissis Attici et Cyrilli litteris et indicatis tantum canonibus ex Attici subscriptione epistolam proprio arbitrio conflauit, cui prefixit rubricam, in qua titulum in mss. Africanis ante ueras Attici et Cyrilli epistolas  exhibitum sue epistole aptaturus, multa erronee traduxit. uerus autem titulus in collectionibus Hispanica et Isidoriana his uerbis exprimitur: Incipiunt rescripta ad concilium Africanum Cyrilli Alexandrini episcopi , ubi authentica concilii Niceni translata de Greco per Innocentium presbyterum transmiserunt, que etiam epistole cum eodem concilio Niceno per memoratum presbyterum Innocentium et Marcellum subdiaconum Ecclesie Carthaginensis, S. Bonifacio episcopo Ecclesie Romane sub die uI kal. Decembris sunt directe . Eadem etiam Dionysius refert c. 135 Codicis Africani. Sicuti hunc titulum procul dubio in mss. huius synodi inuenit uetus ille auctor, qui eum in memorata annotatione suo modo transuersum egit; ita illam subscriptionem Attici, cui epistole formam perperam indidit, in iisdem codicibus reperisse dubitari non potest.

 56. Post epistolas Cyrilli et Attici, ac post Nicenum symbolum laudate uersionis Philonis et Euaristi, Dionysius, can. 138 Codicis Africani retulit aliam Africanorum epistolam ad Celestinum, quippe que ad eamdem controuersiam in synodo anni 419 agitatam pertinet. Eadem de causa hec pariter epistola addita legitur apud Isidorum in fine concilii Carthaginensis uI. Cum uero he littere ad aliam posteriorem, seu, ut uidebimus, synodum XX spectent, de ea paragrapho sequenti redibit sermo.



§ 9. De synodis Carthaginensibus XuIII, XIX et XX, sub Aurelio. De synodo Hipponiregiensi anni 427. Alie synodi prouincie Byzacene laudate a Ferrando. Integer codex canonum Africane Ecclesie quid continere deberet. Obseruationes in uulgatum Codicem canonum Ecclesie Africane.

57. Decima octaua synodus Carthaginensis sub Aurelio anno 421 celebrata est idibus Iunii. Hanc  inuenimus in uno ms. 55 capituli ueronensis, ex quo inter documenta iuris canonici ueteris prodibit. Ex proemio discimus, necessitate aliqua, que cuiusmodi fuerit non explicatur, concilii solemnitatem per biennium cessasse, et statuta precedentium conciliorum fuisse relecta, presentis concilii paginis inserenda. Hinc quoque mos confirmatur Africane Ecclesie repetendi anteriora decreta. In manuscripto autem nullum ex anterioribus decretis insertum exhibetur. Solum subiiciuntur canones decem in eadem synodo constituti, qui tamen ex synodo precedentis anni 419 repetiti fuere, excepto solo quarto canone, qui huius synodi proprius uidetur. Confer annotationes quas eidem synodo subiiciemus.

58. Decimam nonam synodum sub Aurelio laudat concilium Carthaginense anni 525, eiusque canonem recitat. Ferrandus  eumdem canonem allegat num. 34. tit. 3. Nullam aliam huius synodi notitiam habemus. Quantum ad tempus, ea  collocanda uidetur post annum 421, quo synodus XuIII habita fuit, et ante annum 425, quo synodus XX celebrata est. Ferrandus num. 47 canonem recolit precipientem, ut episcopi rem Ecclesie sine primatis consilio non uendant, citatque concil. Carthag. tit. 5, concil. Hippon. tit. 9. Cum hic canon non inueniatur inter Hipponenses anni 393, ac titulo 9 Hipponensis Breuiarii alius canon recenseatur, ultima allegatione indicatur, ut paulo post annotabimus, concilium Hipponense anni 427. Anterior uero allegatio concil. Carthag. tit. 5. indicans anterius concilium Carthaginense, congrueret quidem concilio XuIII, in quo idem sane canon primatis expresso nomine legitur. Sed cum Ferrandus citet tit. 5, in synodo autem XuIII hic canon producatur tit. 9, nisi librariorum error in numero 5 lateat, alia Carthaginensis synodus [CIu] innuitur, qua idem canon titulo 5 repetitus fuit. Is ergo synodo Carthaginensi XIX uel XX ascribendus est. Idem Ferrandus num. 53 alium canonem afferens,  quo constitutum fuit, ut nullus episcopus, uel presbyter, uel diaconus excommunicatus communicet, laudat concil. Carth. tit. 8 uel, ut Corbeiensis codex habet, tit. 9. Hic canon legitur quidem in conciliis Carthaginensibus XuII anni 419, et XuIII anni 421; at non tit. 8 uel 9, sed in altero tit. 29, in altero uero tit. 1. Igitur tit. 8 uel 9 repetitus credi debet in alterutra synodo XIX uel XX, ex quarum altera illum Ferrandus allegarit.

59. Synodi Carthaginensis uigesime unum canonem compendio recitat concilium sub Bonifacio: Ut nullus ad transmarina audeat appellare. Dum Ferrandus num. 143 alium canonem, Ut bis in anno per singulas prouincias concilia fiant, citat concil. Carth. tit. 3, hanc synodum XX respicere credimus. Hoc enim decretum in synodis anterioribus usque ad decimam octauam omnino non exstat. Synodo uero XIX alius canon ab eodem Ferrando assignatur num. 84 titulo 3. Sola ergo synodus XX, que desideratur, hunc canonem tit. 3 recipere potuit. Cum porro ex  canone quem abbreuiatum retulit Synodus Bonifacii, in hoc concilio XX actum fuerit de appellationibus ad transmarina, satis uerisimile est ab eodem concilio scriptam fuisse etiam ep stolam ad Celestinum papam, in qua de appellatione quidem ad transmarina disputatio est: ac propterea hec uigesima synodus Carthaginensis habita fuit anno 425 uel 426, quo eam epistolam ad Celestinum missam eruditi ostendunt. uide inter ceteros P. Constantium tom. I Epistolarum Bom. pontif. col. 1058, not. 6.

60. Ferrandus numeris 34, 35, 38, 47, 54, 95 et 198, aliquot titulos seu canones synodo Hipponiregiensi tribuit, qui non leguntur inter canones concilii Hipponensis anni 393 nec in istorum Breuiario. Alia igitur synodus Hipponensis que deest admittenda est. Hanc posteriorem fuisse anno 421 idem Ferrandus satis indicat, cum num. 47 prius citet concil. Carth. tit. 5, qui titulus  competit concilio XIX habito post annum 421, dein uero subiiciat  concil. Hippon. tit. 9, quod ex ipso ordine posterius esse debet concilio Carthaginensi XIX. Enimuero P. Harduinus duos codices memorat, alterum Petri Pithei, alterum collegii Parisiensis Societatis Iesu; qui postremus codex epitomen canonum continens, maximi faciendus est, cum nec ex Dionysio, nec ex alia nobis cognita collectione, sed ex iisdem Africanis fontibus, ex quibus Ferrandus notitias synodorum Africe receperit, ut patet ex annotatis § 5, n. 4. In his autem duobus codicibus Hipponense concilium innuitur celebratum anno 427. Sic enim ibidem legitur: Pierio et Ardabure coss. uIII kal. Octobris in basilica Leontina, placuit uniuerso concilio, etc. , ubi Hipponensis basilica, que appellabatur Leontina, designatur. Cum autem anno 427, quo Pierius et Ardabures consulatum gerebant, adhuc in uiuis esset Aurelius, hec profecto synodus inter celebratas sub Aurelio referri debet, que uigesima prima inscribi posse uidetur.  Duo huius synodi canones a Ferrando allegati num. 54 et 198 ex laudatis codicibus ab Harduino indicantur, eosque repetitos monet ex concilio Carthaginensi anni 419, can. 29 et 30 Codicis Africani. Nos uero omnes eiusdem synodi canones a Ferrando laudatos reperimus in alio concilio Carthaginensi anni 421, quod hoc tomo prodibit in lucem. Nam canon a Ferrando allegatus num. 54, tit. 3, qui etiam in Harduini codicibus concilio Hipponensi tribuitur, in synodo anni 421 est canon primus. Duo canones a Ferrando assignantur tit. 5, alter num. 34, alter num. 198. Error in numerum alterius irrepsit. Credimus uero in numero 198 corrigendum tit. 4, canon enim hoc numero indicatus congrue subsequitur canonem precedentem signatum tit. 3, cui sane subiicitur tum in Codice Africano c. 30, tum in synodo anni 421 canone secundo. Porro titulus 5, apud Ferrandum allegatus num. 34, est in sola synodo anni 421 canone quarto. Alius canon, quem Hipponiregiensi synodo adiudicat Ferrandus num. 35, tit. 8,  habetur in Codice Africano c. 32, et in Concilio anni 421 canone quinto. Canonem nonum Hipponiregiensem, qui in Cod. Afric. legitur c. 33, in tres numeros partitur Ferrandus: num. 95, ubi primam partem laudat; num. 47, [Cu] ubi secundam; et num. 38, ubi partem tertiam exprimit. Hic canon in synodo anni 421 duos canones 9 et 10 conficit: ubi animaduertendum est particulam illam a Ferrando indicatam num. 47, Ut episcopi rem Ecclesie sine primatis consilio non uendant, in concilio anni 419 c. 33 Codicis Africani his uerbis efferri: Episcopis non licet uendere predia Ecclesie, ignorante concilio uel presbyteris suis in quibus primatis nomen non apparet. Hoc uero nomen in repetendo eodem canone anno 421 uocibus presbyteris suis substitutum fuit, ut ex concilio huius anni a nobis edendo patebit c. 9. Idem decretum similiter renouatum fuit in alia synodo Carthaginensi XIX uel XX, tit. 5, ac in Hipponiregiensi tit. 9, utramque enim synodum Ferrandus laudat eodem numero 47.

 61. Idem Ferrandus octo alias synodos allegat prouincie Byzacene: Suffetulensem num. 2, Thusdritanam num. 76 et 77, Iuncensem num. 26, Macrianensem num. 11 et 23, Septimunicensem num. 11, 56, 76, 139, 212 et 215; Thenitanam num. 61, 76 et 194; Marazanensem seu Maradianensem num. 44, 76, 127 et 220; et Zellensem uel Tiellensem num. 3, 4, 6, 16, 65, 68, 130, 138, 174 et 218. Prouinciales synodi omnes uidentur. Id sane de Marazanensi euidens est. Huius enim canon num. 220 allegatus unam Byzacenam prouinciam respicit. Illud peculiari obseruatione dignum est, Ferrandum in his synodis indicandis numerum titulorum seu canonum nunquam designasse. Id autem ipsi in more fuisse uidetur, quoties Africane synodi non plenarie, sed prouinciales essent, uti animaduertimus accidisse etiam synodo prouinciali Carthaginensi anni 409. Que animaduersio plane confirmat ceteras synodos Africanas, etiam Mileuitanam et Hipponiregiensem anni  427, quas cum titulorum numeris Ferrandus laudat, plenarias fuisse. Hec autem concilia Byzacena repetunt identidem eumdem canonem more Africano, ut presertim liquet ex Ferrandi numero 76, ubi idem decretum quatuor synodis Byzacenis tribuitur. Cum ab eodem Ferrando allegatur synodus Zellensis uel Tiellensis, que ab aliis Tellensis seu Teleptensis uocatur, fere additur ex Siricii epistola, eo quod canones spectent ad duas epistolas huius pontificis, que in eadem synodo lecte ac gestis inserte fuerunt. Huius concilii Zellensis pars nobis conseruata in collectionibus Gallicanis, unam tantum Siricii epistolam exhibet. Que uero preterea Ferrandus ex eadem synodo uel ex altera Siricii epistola commemorat, recensebimus in Obseruationibus ad Quesnelli dissertationem 15, de synodo Teleptensi. ex prefatione huic synodo prefixa ipsius tempus liquet, nimirum annus 418. Num uero ad idem circiter tempus alie memorate synodi Byzacene pertineant,  an uero, ut alii opinantur, ad posteriorem etatem referende sint, cum nichil ex ipsis supersit nisi quidam canones a Ferrando memorati , quos diligenter collegit Baluzius, definiri nequit. Cum post uandalorum irruptionem Africa nimium uexata fuerit, tanta Byzacenarum synodorum frequentia, que pacificum tempus efflagitat, euo anteriori tribuenda uidetur. Quod si adhuc sub uandalis synodus Carthaginensis anni 525 celebrata fuit, prefatio eiusdem synodi satis indicat, antiquam rediisse conciliorum consuetudinem reparata libertate, quam Hilderico referunt uictor Tunonensis in Chronico, et auctor uite S. Fulgentii cap. 28. In eadem prefatione quidam episcopus cuius nomen desideratur, Bonifacium antistitem Carthaginensem his uerbis alloquitur: Imple, quesumus, diligenter ministerii tui partes, ut Ecclesie Africane generalis utilitas sanctorumque canonum uigor iterum reflorescat: et quod beatissime memorie Aurelius huius urbis antistes instituit,  tua nunc beatitudo restituat. Te enim Dominus ei constituit successorem honoris, libertatis et pacis. Hec profecto innuunt iam inde ab Aurelii morte cogendarum synodorum facultatem desiisse; ac propterea laudate synodi Byzacene Aurelii tempore celebrate uidentur. Synodum quidem Thusdritanam ante Zellensem anni 418 coactam fuisse indicant illa uincentii et Fortunatiani in proemio synodi Zellensis: Etiam cum Thusdrum fuissemus, sicut mecum recolit memorialis auditio uestra, et epistolas sancte memorie Siricii sedis apostolice episcopi dederamus recitandas, etc., que concilium Thusdri paulo ante celebratum significant. Mirum uideri potest, tot Byzacene prouincie synodos a Ferrando laudari, nichil uero eum indicare de [CuI] conciliis que in aliis Africe prouinciis, ac presertim in Numidia, Augustini, Alypii, ac Possidii zelo coacta fuisse dubitare non licet. Id autem eo referendum credimus, quia in perturbationibus uandalicis, quibus tota Africa depopulata fuit, perierunt uel fuerunt dispersi synodici ceterarum  prouinciarum codices, soliusque Byzacene prouincie synodi in Ferrandi manus uenere.

62. Ex hactenus disputatis patet quinam canones et que concilia continerentur in Codice, seu in his codicibus canonum Ecclesie Africane qui sexto seculo Ferrando Carthaginensis Ecclesie diacono, ac in Synodo Bonifacii anni 525 usui fuere. Preter duplicem uersionem synodi Nicene, aliam nimirum antiquissimam a Ceciliano, aliam recentiorem ab Attico Constantinopolitano acceptam, complectebantur etiam synodos Grati atque Genethlii, integrum concilium Hipponense anni 393, ex quo duo integri canones in Bonifacii Synodo recitantur; preterea uiginti alias synodos sub Aurelio, aliam Hipponensem anni 427, et nonnullas etiam prouincie Byzacene. Integer Codex canonum Ecclesie Africane has omnes synodos complecti deberet. Que ex Africanis canonibus dedit Dionysius Exiguus, sumpta fuerunt ex synodo XuII, sub Aurelio celebrata anno 419, in  qua anteriores ipsius synodi cum suis gestis repetite et inserte fuere a concilio Hipponensi anni 393, usque ad XuI, anni 418. At preterquam quod omissa fuerunt concilia anteriora Aurelio, posteriora uero nondum celebrata referri non poterant; Dionysius in recensendis iis ipsis synodis, que gestis concilii anni 419 erant inserte, etsi plurima descripsit integra, repetitionem tamen canonum Africanis familiarem uitaturus, aliquot canones semel propositos, alibi ubi erant repetiti, preteriuit, alios quandoque inconsiderate transiliit, quedam compendio retulit, in aliis ad gesta lectores remisit, ut ex antea annotatis manifestum est, fuseque etiam animaduertit P. Coustantius in prefatione ad tom. I Epistolarum Romanorum pontificum pag. XCIu et seqq. Hoc uero Dionysii opus Grece redditum fuit et in Grecas collectiones traductum aliquanto ante synodum Trullanam habitam anno 692, que c. 2 inter Greci codicis canones Carthaginenses recenset.

 63. Hec autem idcirco notanda censuimus, ut palam fiat quam perperam huic Grece Africanorum canonum interpretationi Christophorus Iustellus generalem titulum prefixerit: Codex canonum Ecclesie Africane, cum ne omnia quidem gesta inserta concilio Carthaginensi anni 419 exacte contineat. Ille quidem Grecam uersionem ex collectione Greca canonum a Tilio edita excerpsit, ac ex codicibus Regio et Palatino uariantes lectiones adiecit, uti testatur in notis pag. 418. Textum uero Latinum sumpsit ex ipsa collectione Dionysii, que in codice Nicolai Fabri continebatur, uariantesque addidit ex duobus aliis mss. Thuaneo et Bochardiano, qui primos canones triginta tres synodi Carthaginensis anni 419 in quadraginta titulos distributos exhibebant. Titulum uero Codex canonum Ecclesie Africane, nec Greca uersio, nec isti aut ulli alii Latini codices preferebant. Nam in collectione Greca hec inscriptio legitur: : Canones ducentorum et  XuII sanctorum et beatorum Patrum qui Carthagine congregati sunt. In Latino uero Dionysii textu apud ipsum Iustellum: Synodus apud Carthaginem Africanorum, que constituit canones 138. Idem Dionysius in epistola nuncupatoria ad Stephanum episcopum Salonitanum, non Codicem canonum, sed Statuta concilii Africani se daturum recepit. Hec ad illustrandos canones et concilia Africe uberius disputanda fuere.



[CuII] CAPUT Iu. De collectione canonum uetustissima omnium detecta in ms. uaticano Regine 1997. De synodis sub. Symmacho celebratis. Tempus figitur synodi Palmaris. Due epistole formate ex eodem codice edite.

1. Nunc disputaturi de collectionibus que uel sunt antiquiores collectione Dionysii, uel ex fontibus a Dionysio diuersis prodeunt, illud premonemus, nonnullas quidem Dionysii particulas in quibusdam collectionibus  hac secunda parte afferendis inueniri. Cum uero totus ipsarum collectionum et documentorum que in eis continentur complexus ex aliis non Dionysianis fontibus dimanet, eas Dionysii particulas non ab auctoribus earumdem collectionum inditas, sed posteriori manu plerumque insertas putamus. Posteriores enim librarii uetustum codicem exscribentes, aliqua ex arbitrio quandoque mutare, addere ac in erere non dubitarunt, que collectori tribuenda non sunt. Additamentorum quidem indicia in nostris collectionibus non desunt. Alia enim initio, alia sub finem afficta inueniuntur. Quedam etiam lectiones in uersionibus Grecorum canonum ex Dionysiana sumpte, intruse sunt interpretationi ex Gr. Prisce, quam collectionis auctor ab initio descripserat. Collectionum origo non ex his insertis et addititiis particulis, sed ex documentorum ratione, ordine, atque complexu diiudicanda est: nec dubitare licebit quin collectiones que ex ipso complexu cum Dionysiana  non conueniunt, aliam a Dionysio originem habeant. Huius quidem diuerse originis in collectionibus hac secunda parte recensendis aperta argumenta suppetunt. uersiones Grecorum canonum a Dionysiana discrepant. Non pauca documenta in eisdem leguntur que in Dionysio desiderantur. Ea ipsa que Dionysiane collectioni communia sunt, non solum in illis alio ordine, alia diuisione, aliisque titulis atque annotationibus, uerum etiam aliis et nonnunquam melioribus lectionibus proferuntur. Quedam particule a Dionysio omisse nobis in iisdem conseruate fuerunt, aliaque non pauca in ipsarum descriptione a nobis indicabuntur, que non tam earum collectionum discrimen a Dionysiana, quam prestantiam commendabunt. Has porro collectiones in duas classes distinguimus. Alie enim generales sunt, canonesque conciliorum ac decretales Romanorum pontificum simul complectuntur; alie uero solas decretales ad certam fere causam pertinentes exhibent.

 2. Inter primi generis collectiones omnium uetustissimam deteximus in ms. uat. Regine 1997, recentiora enim ipsius documenta sunt tres synodi sub Symmacho. Cum porro post primam synodum eiusdem pontificis celebratam anno 499 subiiciatur catalogus Romanorum presulum, in eadem synodo desiisse uidetur primeua collectio: eaque fociassis digesta fuit antequam haberentur due alie eiusdem Pontificis synodi, que prefixo Romanorum antistitum catalogo desinente in Hormisda Symmachi successore, posteriori additamento accessere. Codex quadrate fere est forme, ac singule pagine in dus columnas distincte. Character est antiquus celer, quem Langobardicum uulgo appellant. Quedam additamenta idem codex subinde recepit, quorum alia pauca expressa sunt eodem antiquo charactere, alia uero recentiori, sed ueteri, ut ex sequentibus constabit. Huius collectionis prestantiam ipsa monumenta demonstrant. In primeua enim collectione, nibil supposititium deprehenditur. Quedam preterea aliunde  ignota documenta in hac una collectione conseruata fuere. Synodi Grece sunt ex prisca uersione. Sola Nicena interpretationem prefert peculiarem, quam inter ineditas uersiones hoc tomo edemus. Sardicenses canones cum Nicenis continua numerorum serie copulantur, ac Nicenorum nomine inscripti exhibentur. Alia peculiaria suo loco notabuntur. Italicam uero esse hanc collectionem ex eo colligimus, quia iam inde a decimo seculo hic codex, qui postea transiit in bibliothecam S. Siluestri de Nonantula, pertinuit ad ecclesiam Theatinam, ut indicat epistola formata Theatini episcopi, quam [CuIII] recentiori charactere in prima pagina codicis descriptam, in fine huius capitis appendemus.

3. Initium huius collectionis sumitur a canonibus Ancyrensibus, Neocesariensibus, Gangrensibus, et Antiochenis uersionis Prisce, quibus singulis tabula capitulorum premittitur. Nihil deesse initio palam fit ex quod primeuues character inchet pag. 1 tergo  hoc titulo: In nomine Domini. Incipit tituli canonum Ancyrensium. Hac prestantissima collectione utiliter usi sumus in edenda uersione Prisca. Post canones Antiochenos describuntur Responsa et constitutiones que apud Carthaginem acta sunt. Est synodus Carthaginensis anni 419, habita uIII kal. Iunias, distincta in canones 40, quos dabimus inter documenta iuris canonici ueteris n. 1. Subduntur Africanorum littere ad Bonifacium cum hac epigraphe: Incipit epistula ab omne concilium suprascriptum a Bonifacio urbis Rome episcopo  rescripta, et cum gestis que, ibidem aput Carthaginem confecta, per Faustinum episcopum et Philippum et Asellum presbyterum directa . Incipit autem epistola Quoniam Domino placuit, etc., uti legitur in Codice Africano c. 134. Sequitur Epistula Attici episcopi Ecclesie Constantinopolitane ad Bonifacium, etc., cum formatarum formula, de quibus plura diximus cap. 3, § 8, n. 9. Tum epistola  Aurelii et aliorum Afrorum ad Celestinum: Optaremus, siquidem admodum sanctitas tua de aduentu Apiarii, etc. uide Cod. Afric. cap. 138. Subiiciuntur canones Chalcedonenses, et dein Constantinopolitani ex Prisca uersione, de quibus confer editionem nostram eiusdem uersionis. Canones conciliorum claudunt Niceni et Sardicenses cum Nicenis iuncti, eodemque Nicenorum titulo inscripti: qui omnes diuiduntur in canones 46. Interpretatio Nicenorum non est, ut in ceteris Grecis canonibus, Prisca, sed alia uetustissima hactenus ignota, quam ex hoc codice post Priscam edemus. uid admonitionem eidem prefixam, ubi que in ea uersione sunt maxime obseruanda annotabimus. Cum noster collector preter Nicenos, quos ex peculiari antiquissima et, ut uidetur, Italica interpretatione recepit, in aliis Grecis canonibus Prisca uersione usus sit, Laodicenos canones idcirco omisil, quia eos in eadem uersione  nequaquam inuenit. Lege supra cap. 2, § 3, n. 17.

4. Quantum ad constituta Romanorum pontificum, que canonibus subnectuntur, primo describitur epistola Siricii ad Hierium Tarraconensem, que in collectione hoc tomo impressa profertur cap. 29; tum epistola Leonis ad Rusticum Narbonensem cum huius inquisitionibus, que apud Dionysium desiderantur. Est in nostra editione epistola 167. Alia eiusdem pontificis ad Africanos editionis decurtate, nobis epist. 12, tom. 1, col. 669. Alia ad Flauianum nobis epist. 28. Item ad Torribium epist. 15. Item ad Siculos epist. 16. Item ad Nicetam epist. 159. Dein Innocentii I epistola ad uictorium Rothomagensem, in nostra collectione cap. 24, Celestini ad episcopos per uiennensem et Narbonensem prouincias constitutos, ibidem cap. 35: Statuta S. Gelasii episcopi ad episcopos per uniuersas prouincias constitutos, ibidem cap. 58: Gesta de nomine Acacii. Incipiunt: In causa fidei christiane, cui al exordio sui nunquam defuisse probantur inimici, etc. Est plenior historia, quam ex  uirdunensi codice edidit Sirmondus, et ex eo legitur tom. u Conciliorum uenete editionis col. 173; breuior autem inuenitur in nostra collectione cap. 43, in quod uide annot. 1. Inseritur epistola Hieronymi ad Euangellum presbyterum: Legimus in Esaia, etc., uti habetur tom. I Operum S. Hieronymi editionis ueron. epist. 146 al. 85. Subduntur epistole Innocentii ad Exsuperium Tolosanum episcopum in nostra collectione cap. 21, eiusdem ad Rufum et ceteros episcopos Macedones, ibidem cap. 22. Zosimi ad Esychium episcopum Salonitanum, ibidem cap. 32. Celestini ad episcopos Apulie et Calabrie, ibi cap. 36. Bonifacii ad Honorium Augustum, Ecclesie mee, cui Deus noster, etc., uti tom. III. Concil. col. 434. Rescriptum Honorii ad eumdem pontificem, Scripta beatitudinis tue, etc., ibidem col. 436. Glycerii imperatoris lex Nouellis addenda, et edictum Himelconis prefecti pretorio contra simoniacos, que publici iuris faciemus inter documenta iuris canonici ueteris  num. 6. Epistola Leonis pape ad episcopum Aquileiensem, nobis epist. 1; eiusdem ad [CIX] Septimum episcopum, in nostra editione epist. 2. Concilium I Romanum sub Symmacho anni 499. Incipit: Post consulatum Paulini u. c. sub die kalendarum Martias in basilica B. Petri apostoli. Premittuntur episcoporum nomina, et cetera sequuntur cum ipso Ioannis diaconi libello ad Symmachum, ut ex ms. quondam Nicolai Fabri, nunc autem Colbertino 1863, uulgauit Baluzius. uide t. u Concil. col. 446 et seqq. Hic desinere uidetur primigenia collectio.

5. Subditur catologus Romanorum pontificum usque ad Hormisdam, cui assignantur anni IX, dies XuIII. Hinc post Hormisde mortem sequentia additamenta accessere. Constitutum Symmachi de rebus Ecclesie conseruandis. Est alia synodus anni 502, que exstat eodem tom. u, col. 471. Precepta  regis III, missa ad synodum. Incipit: Preceptio que missa est per Germanum et Carosum episcopos, etc., data uI idus Augusti, Rufio Magno Fausto Auieno u. c. coss.,  ibidem col. 463, ubi tamen uulgati titulum cum numeralibus notis III omittunt. Preces  regis IIII missa ad synodum Ft. Theodoricus rex uniuersis episcopis ad synodum conuocatis, etc., data uI kal. Septembris, Rufio Auieno Fausio u. c. coss.; non Rufino, ut in uulgatis conciliorum perperam legitur, ibid, col. 464. Preceptiones III et Iu duas alias anteriores presumunt, que ideo fortassis fuerunt pretermisse, quia ille tantum que ad sequentem celebrem synodum pertinent, cum eiusdem synodi gestis inuente fuerunt. Relatio episcoporum ad regem. Agimus Deo gratias, etc., ibidem col. 465. Preceptio regia. Theodoricus rex uniuersis episcopis ad synodum conuocatis. Decuerat quidem, etc., data sub die kal. Octobris, ibi col. 466. In uulgatis ex laudato ms. Colbertino 1863 subditur: Synodo ecclesiastico uir spectabilis anagnosticus regis. Primum salutandi episcopi, etc.; ac in fine, aut ipsi uindicent, aut quos deputemus, legibus  exsequantur culpas: notaturque locus ualde corruptus. Correctionem uero indicat noster codex. qui sic habet: Reg. Ind. Ecl. qs Agnostic. Regis. Primum salutandi Episcopi, etc.; ac in fine: aut ipsi uindicent, aut nos deputemus, qui legibus exsequantur culpas. Prime uoces tituli abbreuiate Reg. Ind. denotant regium indiculum, id est instructionem a rege datam: sic enim et instructio data legatis ab Hormisda indiculus uocatur eodem tom. u Conciliorum col. 612. Aliud exemplum uide ibi col. 655. Reliqua eiusdem tituli alii peritiores interpretentur. Hec omnia documenta, que ex unico ms. Colbertino eodem ordine edita sunt, aliis in locis ex nostro codice emendari poterunt. Postea sequuntur Constitutiones episcoporum in synodo Rome ex precepto Theodorici, Rufio Magno, Fausto Auieno Cos., X kal. Nouembris, synodus apud urbem Romam, etc., ibidem col. 457. Hic consulatus, qui ipsam synodum assignat anno 501, in dubium uocari nequit. Non solum enim legitur in plerisque mss. exemplaribus collectionis Hadriane,  in omnibus Isidorianis et in laudato Colbertino, uerum etiam in uat. 5845 inter Additiones Dionysii, et in nostra collectione uat. Regine omnium antiquissima, et Symmacho fere ceua, que pre ceteris auctoritatem maximam facit. Adde quod idem consulatus notatur et confirmatur etiam in duabus memoratis Theodorici preceptionibus, que eodem anno scripte ad eamdem synodum referuntur.

6. P. Antonius Pagius ad annum 503, n. 2 et seqq., hanc consularem notam addititiam esse, et ab aliquo imperito intrusam existimat. Id quidem potuisse accidere in uno documento, et in manuscriptis unius collectionis nemo inficias ibit. At in tribus documentis et in collectionibus diuerse originis, iisque uetustussimis idipsum contigisse, omnesque harum collectionum auctores in idem assumentum conspirasse plane est incredibile. Synodum cum hoc consulatu preferunt codices quatuor, seu potius quinque diuerse originis collectionum, quas paulo ante  indicauimus. Due autem preceptiones Theodorici, que ipsam synodum respiciunt, eumdem consulatum exhibent in duabus mss. collectionibus, in quibus hactenus inuente sunt, nimirum in hac nostra uat. Regine, et in alia laudati codicis Colbertini. Deest quidem hic consulatus in codice Sangermanensi collectionis Hadriane, quem Pagius opponit, et similiter in uallicellano A. 5, inter documenta eiusdem collectionis. At Isidorus, qui uetustiori exemplo Hadriano usus est, in eo consulatum inuenit: ac preterea [CX] codex uat. 5845, qui synodos sub Symmacho inter additamen a Dionysiana representat, antequam collectioni Hadriane insererentur, eumdem consulatum prefert: atque ex his palam fit defectum ipsius consulatus in aliquibus Hadrianis codicibus omissioni esse deputandum. Tanta ergo tot codicum et collectionum concordia in eo consulatu notando de anno eiusdem synodi dubitare non sinit. Pagius loco laudato ingerit codices, in quibus hec  synodus Palmaris appellata, quarta uocatur, et ordine postponitur synodo celebrate anno 502. At uox quarta in quibusdam tantum codicibus signata, in nostro uaticano Regine, in uat. 5845, nec non in aliis etiam Hadrianis nequaquam apparet. Certe codices qui genuinas synodos sub Symmacho exhibent, tres tantum referunt, nulli quatuor. Quod si quis duas ueluti actiones eodem anno 501 iussu regis habitas ante actionem synodi Palmaris, in quibus nichil concludi potuit, quarum altera celebrata fuit  in basilica Iulii  post festiuitatem paschalem, altera  in basilica Sessoriana  sub initium Septembris, pro duabus distincti synodis habendas existimet, uti sane que celebrata fuit in basilica Sessoriana   secunda synodus uocatur in relatione episcoporum ad regem; tum actio tertia, seu synodus Palmaris coacta X kal. Nouembris, tertia synodus anni 501 appellari poterit, et relate ad anteriorem synodum anni 499 potuit inscribi synodus quarta. Ordo uero licet in plerisque mss. hanc synodum postremo loco exhibeat, in uaticano tamen cod. 5845 diuersus est. Nam eadem synodus primo loco ibidem describitur. In aliis uero codicibus due synodi annorum 499 et 502, idcirco huic concilio premitti potuere, quia in his collectionibus canonum preferende ac simul iungende uise sunt synodi que discipline canones statuunt: tum uero illa adiicienda que ad Symmachi absolutionem spectat, licet intermedio tempore celebrata fuerit. Obtrudit Pagius Theodori lectoris testimonium ex libro II Historie, ubi hec leguntur: Cum uero huiusmodi perturbatio trium annorum  in urbe Roma perseuerasset , Theodoricus  Afer, qui tum Rome regnabat, quamuis secta esset Arianus, collecta tamen synodo, Symmacho quidem episcopatum Urbis confirmauit, Laurentium uero cuiusdam urbis que Nuceria dicitur episcopum constituit. Laurentius tamen haudquaquam quieuit; sed episcopatum urbis Rome adhuc ambire non destitit. Quam ob causam eum deponi et in exsilium mitti curauit Symmachus; atque hoc modo seditio consopita est. Idem autem Pagius in hypothesi quatuor synodorum sub Symmacho, hoc textu indicari putat synodum secundam anni 500, que perierit, queque confirmato episcopatu Symmachi Laurentium Nucerine Ecclesie prefecerit. Palmarem uero synodum, uti putat quartam, affigit anno 503, quo post triennium secundum schisma aduersus Symmachum conflatum existimat. Reiecta autem ea secunda synodo, cuius nullum uspiam indicium est, Theodori locus accipi debet de synodo Palmari habita, ut uidimus, anno 501, qua Symmachus Romanus episcopus confirmatus  fuit. Eiusdem uero Theodori Greci scriptoris allucinationi tribuendum est, cum sub idem tempus Laurentium Nucerine Ecclesie episcopum constitutum tradit. Id enim factum fuisse statim post iudicium Theodorici regis initio anni 499, satis aperte tradit Anastasius Bibliothecarius, qui post descriptum Theodorici iudicium, quo factus est presul Symmachus, addit: EODEM TEMPORE papa Symmachus congregauit synodum, et constituit Laurentium in Nucerina ciuitate episcopum intuitu misericordie. Apertius uero idipsum statuit Anonymus ipsius Laurentiifautor, cuius fragmentum edidit Franciscus Blanchinius, et dein exactius recusit P. Ioseph fratris eius filius in Enarratione pseudo-Athanasiana pag. 104, ex quo ceuo scriptore licet Symmacho pontifici infenso tota hec questio dirimi potest. Inde enim discimus Symmachum et Laurentium post Anastasii II mortem fuisse [CXI] ordinatos, ortoque hac de causa schismate, utrumque ad Theodoricum perrexisse, cuius iudicio Symmachus episcopatum obtinuit, et  Laurentius ad gubernandam Ecclesiam Nucerinam Campanie ciuitatem . . . . dirigitur. Quod si id in synodo factum fuit, ut tradit Anastasius, ipsi synodo kalendarum Martii anni 499 tribuendum est. Sequitur porro anonymus narrans alterum schisma, quod post aliquot annos renouatum fuit. In hoc multa Symmacho obiecta refert, ob que Theodorici preceptionibus noua synodo coacta, idem pontifex comfirmatus fuit. Hec conueniunt Palmari synodo anni 501. Addit porro non conquieuisse fautores Laurentii ;  Laurentio autem Romam ingresso, schisma per annos circiter quatuor perseuerasse, quod tandem precipiente rege, et Laurentio in predia patricii Festi concedente , prorsus exstinctum fuit. uides quam probe omnia conueniant, ut ne opus sit concilia multiplicare, et consulatum Rufii Magni Fausti Auieni in tam multis uetustissimis collectionibus exhibitum, ueluti supposititium et intrusum traducere, Palmaremque synodum detrudere ab anno 501 ad annum 503. Unum monere restat, nobis esse incredibile, eum Celium Laurentium archipresbyterum tituli sancte Praxedis, qui subscripsit synodo anni 499, esse ipsum Laurentium presbyterum qui aduersus Symmachum episcopus fuerat consecratus. Hec pro enucleanda controuersia non modicum implexa et pro uindicando nostro codice, qui eum consulatum prefert, fusius dicenda fuere. Nunc autem descriptionem eiusdem codicis prosequamur.

7. Post laudata documenta sub Symmacho sequitur: Incipit fides Nicena. Est opusculum ineditum  aliquot paginarum, quod exscribendum curauimus, inter anecdota aliquando, si Deo placuerit, euulgaturi. Antiquus character codicis concluditur quibusdam statutis S. Siluestro pape ascriptis. Incipit capitulum editum a Siluestro papa, dum resedisset in synodo cum Constantino Augusto, et simul cum eis residentibus 178 episcopis, et cum eis 270 presbyteris, et diaconis 40, etc. Placuit ut nullus laicus audeat clerico crimen ingerere nisi sub idoneos testes; et alia pauca statuta apocrypha, sed antiqua, que huic collectioni sincera documenta continenti posteriori manu olim in fine adiecta, et a nostro librario uno charactere descripta, arbitramur.

8. Recentiori autem scriptura adduntur hec. Epistola Gregorii pape ad Secundinum inclusum: Dilectionis tue litteras suscepi, etc. Alia epistola Isidori ad Massonem episcopum: ueniente ad nos famulo uestro uiro religioso Nicetio, etc. Dein Ordo de sacris ordinibus benedicendis. Hec a singulis gradibus obseruanda  sunt tempora, etc. Sunt prefationes et formule pro singulis ordinibus. Tandem alio minutiori charactere leguntur preces seu litanie scripte nono seculo uiuente Ludouico II et Angelberga eius coniuge. Hec enim inter cetera ibidem leguntur: Exaudi, Christe. R\ Domino nostro Hludouico a Deo coronato, magno et pacifico imperatori uita et uictoria. Et post nonnulla: Exaudi, Christe. R\ Angelberge imperatrici salus et uita. Cum idem Ludouicus II in Italia regnaret, hec collectio confirmatur Italic. Nunc duas epistolas formatas in prima codicis pagina recentiori charactere descriptas exhibemus, quarum altera cum data sit ab episcopo Ecclesie Theatine, codicem ad eamdem Ecclesiam pertinuisse significat. uide que de huiusmodi formatis, quarum norma Niceno concilio tribuitur, animaduertemus annot. 1 in cap. 63 collectionis edende.



Epistola formata.

IN NOM. ET ET . Domino  sanctissimo atque uenerantissimo et a nobis summa cum dilectione nominando III. episcopo illa prouincia fratri in Christo Domino. Ego ill. episcopus seruus Christi sancte ill. Ecclesie humilis episcopus uester confrater ac deuotus orator paciferam transitorie uite atque future [CXII] in Domino salutem. Cognoscat denique a[.....]mitas uestra, quia iste clericus nomine ill. noster tonsuratus petiit nostre humilitatis dimissoriam, siue formatam, ut a uobis ad sacrum ordinem promoueatur. Propterea nos eius precibus inclinati, secundum statuta sanctorum Patrum Niceni concilii hanc dimissor am, siue, ut diximus, formatam, uestre fraternitati atque sanctitati emittimus, ut eum ad sacerdotii onus consecrare non dubitetis.  et nobis remittatis. Et ut uerius credatis ac cognoscatis, litteris Grecis cum earum numero subter eam iussimus iuxta prefatum concilium roborari. Bene uale in Domino, dilectissime et amantissime frater. LXXX, LXX, CCI. Indict. Xu, q. XCuIIII. . I. XLuIII. L.«



Alia.

. . . Celerimo  uati fratrique sanctissimo et prompto in sapientia cum omni honore recolenda, et decorato in omnibus, in Domino fideli, et ualde doctissimo, seu ab omnibus orthodoxis multiplici scientie . . . . gratia decorato . . . . . dilecto in Christo Ioanni M. speculator sancte sedis Ecclesie Theatine episcopus . . . . . . Nos de ill. sancte sedis Ecclesie ill. episcopus in Domino Iesu Christo optamus  uobis magnam salutem atque honorem hic et in euum. Propter incommoditatem, quod iter arreptus sum partibus Beneuenti, sicut domina imperatrix per suos apices innotuit, ut in eius seruitio allaturi simus, quibus iam semper in molestia corporis diutius fatigamur, ad clericos nostre dieceseos sacris ordinibus sublimandos insufficientes arbitramur. Idcirco presentibus nostre mediocritatis apicibus exoramus. hunc presentem clericum nostrum Luponem ad gradum leuitarum promoueri, et ad uestram specialiter fraternitatem dirigimus. Et ut hoc certius probabiliusque credatur, Greca huic elementa pagine secundum statuta sancte ac magne synodi Nicene inseri precipimus, uidelicet Patris et Filii et Spiritus sancti. Primas litteras , que LXXX, LXX, CC et primum  significant numeros. Petri quoque apostolorum principis prima littera , que LXXX significat. Nostre quoque mediocritatis primam litteram , sublimitatis uestre secundam ; eius qui accipit tertiam ; ciuitatis nostre quartam . . . . et indict. presentis anni istius Xu. Est autem nomen eius Luponem clericum futurus leuita. Addidimus etiam XCuIII, q . Per hec Greca elementa annotantur, .«

In hac secunda formata, que luxatissima et mendosissima est, quasdam uoces punctis indicatas omisimus, eo quod sensum non redderent. Alia pauca tute emendauimus, uti M. speculator pro eo quod scriptum est inspeculator. Episcopi enim nomen, quod hoc loco signatur, incipit a littera M, ut sub finem ipsius formate traditur; facilique amanuensium oscitantia in pro m nonnunquam scribitur. Catalogus episcoporum Ecclesie Theatine apud Ughellum cum sit  imperfectus, huius episcopi nomen a littera M incipientem non suggerit. Cum uero memoretur imperatrix, que in Beneuenti partibus uersabatur, noteturque indictio Xu, indicari uidetur siue Adelais Ottonis I uxor, siue Theophania coniux Ottonis II, que aliquoties in iisdem partibus exstitere. Etsi enim Agilberga Ludouici II uxor ibidem fuerit, indictio tamen Xu ipsi non congruit. Hinc ergo ille Theatinus episcopus M. sub Ottonis I uel II imperio uixit, ac Theatinorum episcoporum catalogo adiiciendus est.



CAPUT u. De collectione in peruetusto ms. Corbeiensi descripta.

1. Hanc collectionem descriptam in uenerande antiquitatis ms. codice Corbeiensi 26, qui asseruatur in bibliotheca S. Germani a Pratis Patrum Benedictinorum Parisiensium, subiicimus collectioni uaticanoregie, quam precedenti capite explicauimus. Utraque  nimirum certum antiquitatis testem prefert catalogum Romanorum pontificum, quem si collectio uaticano-regia concludit in Hormisda, Corbeiensis producit ad uigilium usque. Huius collectionis [CXIII] pluribus in locis meminit P. Sirmondus, qui eadem identidem usus est. P. Mabillonius in celebri opere de Re diplomatica pag. 356, characteris specimen dedit, ex quo discimus, codicem uncialibus, uti uocant, litteris sine ullo uocum interuallo exaratum, preter notationes aliquot celeri charactere expressas. Pleniorem uero huius notitiam nobis exhibuit P. Montfauconius in Bibliotheca Bibliothecarum tom. II pag. 1124, ac presertim P. Coustantius in prefatione ad tomum I Epistolarum Romanorum pontificum num. 61 et sequentibus. Cum ipsum codicem non licuerit inspicere, que ex his scriptoribus cognoscere potuimus, hic appendemus.

2. Post prouinciale, seu prouinciarum diuisionem cuius Montfauconius meminit, in fronte ipsius collectionis hec librarii annotatio legitur: Qui legis,  ora pro me; et caue ne his regulis contreas, et sententiam istius seueritatis uel censure incurras. Subditur titulus canonum Anquiritanorum, cui subiicitur ea interlocutio Osii, quam dedimus part. I, cap. 4, § 1, ubi eam supposititiam ostendimus. Post eiusmodi interlocutionem sequuntur canones Anquiritani, Neocesarienses, seu, ut ibidem uocantur, Cesarienses, atque Gangrenses ex interpretatione antiqua, quam Isidorianam appellant. Inter canonem uero Gangrensem 20 et 21, siue eiusdem synodi clausulam plura inseruntur manifesto librarii uitio interposita, nimirum epistole Innocentii ad Decentium, Zosimi ad Hesychium, item Innocentii ad uictricium, ad Exsuperium et ad Macedones; Celestini ad episcopos per uiennensem et Narbonensem prouincias una, et alia ad episcopos per Apuliam et Calabriam constitutos; Leonis quinque ad diuersos episcopos, de quibus diximus in prefatione ad eiusdem epistolas tom. I, § 3, pag. 513. Adduntur preces  episcoporum ad imperatores ualentinianum, Theodosium et Arcadium: tum Breue statutorum ad Africam pertinentium seu Breuiarium canonum concilii Hipponensis, quod in collectione hoc tomo edenda legitur cap. 2; ac concilium Telense anni 418, quod ibidem inuenies cap. 62. Ad huius calcem reiicitur synodi Gangrensis conclusio.

3. Dein synodi Nicene canones describuntur, in quibus illud maxime notandum est, P. Coustantium in admonitione ad epist. 17 Innocentii num. 4, col. 826, scribere: Concinit et Corbeiensis codex medio sexto seculo  exaratus, in quo Nicenus canon ita refertur. »De his qui se cognominant Catharos, id est mundos, si aliquando uenerint ad Ecclesiam catholicam, placuit sancto et magno concilio, ut impositionem manus accipientes, sic in clero permaneant.« Est uersio Dionysii Exigui; ac propterea Nicenos canones ex ea sumptos agnoscimus,  non autem ex Isidoriana. ex qua ceteri Grecarum synodorum canones recepti fuere. Subduntur nomina episcoporum qui Nicee conuenerunt. Hunc episcoporum catalogum excipiunt canones synodorum Antiochene, Laodicene, Constantinopolitane, Carthaginensis anni 418, ualentine anni 374, et Taurinensis. His subnectuntur epistole Innocentii ad Tolosanam  synodum, Leonis ad episcopos uiennenses, nobis epist. 10, et Hilari ad Leontium. Inseruntur preterea canones conciliorum Arelatensis et Epaunensis: mox epistole Innocentii ad Rufum et Eusebium ceterosque Macedones, Symmachi ad Cesarium Arelatensem, Damasi ad Paulinum Antiochenum, Augustini allocutio ad competentes. Sequuntur nomina episcoporum qui sub Marino conuenerunt in synodo Arelatensi, Paulini littere ad Faustum, definitio synodi Chalcedonensis, Flauiani ad Leonem papam epistola, et huius rescriptum nobis epist. 22 et 28.

 4. Alia deinde subiiciuntur eiusdem generis documenta, et synodorum plerumque Gallicanarum canones, quarum exploratam notitiam et ordinem, quo in codice recensentur, nemo prodidit. Solum P. Sirmondus in prefatione ad Concilia Gallie notauit decem Gallicanas synodos in hac collectione exhiberi, quarum postrema est Aurelianensis u, anni 549. Unde obscurum non est, inquit Coustantius, collectionem illam studiosi cuiusdam qui in Galliis degebat opus esse. Cui homini, ut uidetur, non in animo fuit peculiarem aliquem exscribere canonum codicem, sed ea colligere quotquot inuenire posset id genus scripta que ad discipline regulas pertinerent. Inter hec documenta [CXIu] celebris est Fulgentii Ferrandi Breuiatio canonum, que in hoc solo exemplo, ac in alio Trecensi hactenus inuenta est. Unum porro additamentum memoratur a Montfauconio, quod  alio recentiori charactere distinguitur, nimirum concilium Parisiense Iu, anni 573. Istud autem documentum Gallicanum uigilii euo posterius  hanc collectionem in Galliis auctam et Gallicanam confirmat.



CAPUT uI. De collectione que continetur in duobus mss. Lucano 88 et Colbertino 784.

1. Hec collectio, quam P. Coustantius in edendis epistolis Romanorum pontificum, et P. Mansius in Supplemento Conciliorum adhibuerunt, nobis quoque in recudendo Codice canonum ac Prisca editione utilis fuit. Colbertinus codex, quem consuluit P. Coustantius, ab eodem describitur in sepe laudata prefatione ad easdem epistolas tom. I. pag. 79. Codicem uero bibliothece capituli Luc ni quam accuratissime exposuit idem P. Mansius in Commentario de celebri codice seculi Caroli Magni scripto, quod insertum legitur tom. XLu Opusculorum P. Calogera pag. 76. Hic codex multa complectitur opera, que in aliis mss. separata inueniuntur. Huius uero loci  est solam collectionem canonum et decretalium considerare, que separatim in memorato ms. Colbertino inuenitur. In hac uterque codex conuenit, si ordinem nonnullorum documentorum excipias, qui in Lucano alicubi perperam mutatus fuit. Antiquitatem ipsius collectionis patefaciunt documenta, in quibus nichil occurrit aut indicatur quod Gelasio recentius sit; nisi excipienda existimes quatuor monumenta apocrypha inferius recensenda, que sub Symmacho conficta cum P. Coustantio credantur. Italicam uero huius collectionis originem non improbabiliter suspicatus est idem P. Coustantius pag. 87. Ea enim documenta supposititia in Italia conficta, inserta inueniuntur in aliis Italicis collectionibus uel in iis externis, que ex Italicis collectionibus profecere, ut dein explicabimus.

2. Incipit hec collectio a Nicenis canonibus uersionis, uti uocant, Isidoriane cum episcoporum catalogo in prouincias distincto. His autem canonibus  premittitur prefatio quedam uersibus digesta: Concilium sanctum, etc., ac annotatio historica: Cum conuenisset sanctum et magnum concilium, etc., uti easdem inuenimus in aliis collectionibus, ac edemus in uersione Prisca. Notat P. Mansius, in codice Lucano post canonem de diaconissis, et ante canonem de omittenda genuflexione diebus dominicis atque paschalibus, hanc additionem legi: Igitur episcopi cum de his omnibus, prout diuinarum rerum reuerentia poscebat, decreuisseut, sed et de obseruatione Pasche antiquum canonem, per quem nulla de reliquo uarietas oriretur, Ecclesiis tradidissent, omnibus rite dispositis, Ecclesiarum pax et fides in Orientis atque Occidentis partibus una eademque seruata est. Hec de ecclesiastica historia necessario credimus inserenda. Hoc additamentum, quod mentionem facit decret Niceni de Paschate, Rufini uerbis expressum ex libro secundo Hist. c. 6; in aliis quoque codicibus, presertim collectionum Hispanice et Isidoriane, inuenitur  in fine uersionis canonum Nicenorum Philonis et Euaristi, ut uidere est tom. III Concil. uen. edit., col. 454, not. 1 et 2. In nostra autem collectione subnectitur canoni de diaconissis, quia eidem canoni subiicitur a Rufino, qui ultimum canonem de genuflexione pretermittit.

3. Sequuntur canones synodorum Anquiritane, Neocesariensis, atque Gangrensis ex eadem Isidoriana interpretatione. Tum describuntur canones concilii Carthaginensis anni 419, distincti in titulos XL, eodem plane modo et cum iisdem Africanis documentis que in collectione uat. Regine recensuimus cap. 4, n. 3. Succedunt canones Chalcedonenses et Constantinopolitani non ex Isidoriana, sed ex Prisca uersione. Unum peculiare animaduertimus in ms. Lucano, in duobus nimirum canonibus Chalcedonensibus pro Prisca uersione, cum obscurior uideretur, Dionysianam substitui. Confer annotationes nostras 30 [CXu] et 33 in cap. 25 eius collectionis, quam hoc tomo edemus, ubi canones Chalcedonenses ex interpretatione  Prisca inserti leguntur. Aliud notabile imprimis in canonibus Constantinopolitanis obseruandum est, ipsis scilicet accenseri canonem de Primatu sancte Constantinopolitane Ecclesie, qui non ad Constantinopolitanam, sed ad Chalcedonensem synodum pertinet. Quod autem in hanc rem affirmat P. Coustantius num. 96, id in nulla alia collectione inueniri, non subsistit. Id enim proprium uersionis Prisce deprehendimus tum in codice Iustelliano, ex quo Prisca edita fuit, tum in duabus aliis collectionibus, que eque ac presens collectio hos canones ex Prisca interpretatione deriuarunt, uti sunt collectio ms. uat. Regine, 1997, et alia in duobus codicibus uat. 1342 ac Barb. 2888. id autem qua ratione contigerit, explicauimus part. I, cap. 2, num. 3, et annot. 5 in Constantinopolitanos canones eiusdem Prisce uersionis.

4. Postea referuntur canones Sardicenses, uti eos in Prisca editione uulgabimus; tum Antiocheni ex  uersione Prisca. Dein quatuor documenta inseruntur, que apocrypha esse nemo nunc ambigit. 1o Siluestri pape constitutum cum titulo: Canonem constitutum, gradus uel religio qualiter custodiatur, a Siluestro episcopo urbis Rome domino Constantino Augusto. Incipit, Eodem tempore, etc., uti apud P. Coustantium in Appendice tom. I Epistolarum Rom. pontif. col. 43, et apud Labbeum tom. I Concil. edit. uenet. col. 1579. 2o Gesta Liberii pape, quorum initium est: Anno regni Constantini regis, etc., uti in eadem Appendice col. 89. 3o Gesta de Xisti purgatione, et Plychronii Ierosolymitani episcopi accusatione, etc., ibidem col. 117 et tom. Iu Concil. col. 507 et 515. 4o Concilium Sinuessanum de Marcellino papa, quod laudatis gestis sine ullo titulo subiicitur hoc initio: Diocletiano et Maximiano Augustis cum multi in uita sua, etc., in laudata Appendice col. 29, et apud Labbeum tom. I, col. 957. Hec quatuor documenta non multo post Symmachi euum ab imperito architecto compacta, ut Palmarem synodum multis censuris notatam  defenderet, Coustantius existimat. uide citatam prefationem num. 99. Codicis Colbertini ordinem exhibuimus. In ms. autem Lucano, ordo aliquantulum perturbatus librarii, ut uidetur, oscitantia deprehenditur, ita amen ut ipse codex eadem contineat. Hec enim documenta apocrypha post Chalcedonense concilium inserta sunt. His uero subduntur Sardicensis concilii canones cum synodica ad papam Iulium, que in Colbertino exemplo una cum aliis libellis fidei paulo ante finem describitur. Postea canones Antiochensium in dedicatione, et Constantinopolitani. Dein codex redit ad ordinem, qui in Colbertino equalis est.

5. Proferuntur utrobique epistole Siricii ad Hierium seu Himerium episcopum Tarraconensem; Bonifacii ad Honorium Augustum, que incipit Ecclesie mee, cum eiusdem imperatoris rescripto; Zosimi ad Esicium seu Esichium; Celestini episcopis per uiennensem et Narbonensem prouincias constitutis, item  episcopis Apulie et Calabrie; Innocentii ad uictorium Rothomagensem, alia ad Exsuperium Tolosanum, et alia ad Rufum et ceteros episcopos Macedones, quas in collectione uat. Regine c. 4 indicauimus, et in collectione hoc tomo edenda inuenies. Ex Leonis epistolis quatuor in hac collectione leguntur, prima ad Rusticum Narbonensem cum eiusdem inquisitionibus, secunda ad Africanos editionis decurtate, tertia ad Aquileiensem episcopum, et quarta ad Septimum Altinatem, quas uidesis tom. I nostre editionis col. 1416, 669, 589 et 594. Hoc loco in ms. Colbertino inseritur fidei aduersus Eutychen definitio, quam codex Lucanus antea exhibuit. Prefigitur hec inscriptio: Synodus episcopalis Chalcedonensis habitus a quingentis et uiginti episcopis contra Eutychen: et in fine: Explicit synodum mundanum, id est uniuersale apud Chalcedona. Sumpta est ex ea uersione antiqua, que exhibetur in collectione edenda cap. 25, cuius initium est: uenerabilis totius mundi conuentus, etc. Huic definitioni, teste Coustantio, subiecta legitur in  eodem codice Colbertino ea Athanasiani symboli pars, que catholicam de incarnatione uerbi doctrinam exponit, premissa annotatiuncula minio descripta: Hoc inueni Treueris in uno libro scriptum sic incipiente: Domini nostri Iesu Christi et reliqua, Domini nostri Iesu Christi fideliter credat. Deinde [CXuI] nigro atramento hec: Est ergo fides recta, etc., usque ad symboli finem, que in nouissima Athanasii editione prodierunt. Hec annotatio et symboli pars huius collectionis proprie non sunt: in exemplo enim Lucano non leguntur. Solum ostendunt codicem Colbertinum in Galliis scriptum fuisse, quo hec Italica collectio iam peruenerat.

6. In utroque codice legitur Nicenum symbolum, et pars epistole Damasi ad Paulinum cum hoc titulo: Incipit de Nicena synodo scriptura Damasi ad Paulinum Antiochene urbis episcopum. Credimus in unum, etc., ex uersione antiqua usque ad postrema anathematismi uerba, eos anathematizat catholica et apostolica  Ecclesia. Tum eodem orationis contextu additur confessio fidei a Damaso ad Paulinum missa: Post hoc Nicenum concilium, quod in urbe Roma concilium congregatum est a catholicis episcopis, addiderunt de Spiritu Sancto, etc., ut in collectione edenda c. 55, col. 400. Ex quibus ipsum symbolum Nicenum huic confessioni fidei in ipsa Damasi epistola insertum agnoscimus. uide in idem caput annot. 11. Tum sequitur Incipit expositio fidei: Credimus, etc., ut in eadem collectione cap. 39. Postea, Incipit de fide catholica: Nos Patrem, et Filium, et Spiritum Sancium, confitemur, etc., ibidem cap. 37. Dein in ms. Colbertino, Epistola synodi Sardicensis ad Iulium urbis Rome episcopum, que in Lucano canonibus Sardicensibus subiecta fuit. Tandem in utroque codice, Incipiant statuta S. Gelasii pape. Gelasius episcopus uniuersis episcopis per unamquamque prouinciam constitutis. In uulgatis conciliorum inscribitur ad Episcopos per Lucaniam, Brutios, et Siciliam constitutos. Initium  est Necessaria rerum, etc., ut in edenda collectione cap. 58. His statutis in ms. Colbertino inseritur eiusdem Gelasii decretale de libris recipiendis uel non recipiendis, quod melius in codice Lucano ab eisdem statutis seiungitur. Huic decretali peculiaris et breuis prologus prefigitur qui in uulgatis Labbei non apparet. Ad discutiendas, etc., uti legere est apud P. Mansium tom. I Supplementi Conciliorum col. 357. Continet breuissimam eiusdem decreti formam, de qua dicemus cap. 11, § 5. Inter ea uero statuta et hoc decretum idem codex Lucanus aliud Gelasii constitutum exhibet. Incipiunt constituta S. Gelasii pape, que episcopi in ordinatione sua accipiunt. Papa ill. clero et ordini, etc., uti tom. u Concil. col. 383, ubi uerba atque medio uespere sabbati ex eodem codice corrigenda sunt atque mediane  uespere sabbati. Post decretale autem Gelasii in solo codice Lucano duo alia additamenta leguntur. Incipiunt dicta Gelasii Pape. Catechumini  Latine, etc. Edita sunt a P. Mansio loco allegato. Incipiunt capitula S. Augustini in urbe Roma missa. Si quis rectum in omnibus, etc. Sunt capitula a Labbeo uulgata ex ms. S. Maximini Treuirensis in Appendice concilii Arausicani II, tom. u Concil., col 818.



CAPUT uII. De alia collectione que conseruatur in mss. Barberino 2888 et uat. 1342.

1. Exactiorem huius collectionis descriptionem proferre possumus, quia ipsos codices in quibus continetur consulere licuit. Codex Barberine bibliothece signatus num. 2888 est forme quadrate, litteris partim maiusculis, partim celeribus exaratus. Olim pertinuit, ut uidetur, ad monasterium S. Saluatoris de monte Amiato in agro Clusino Etrurie. In uacua enim ipsius codicis pagella 133, posterior antiqua manus transcripsit relationem consecrationis ecclesie eiusdem monasterii anni 1036, qualem ex originali  integro ipsius monasterii documento Ughellus edidit in episcopis Clusinis . Ex integro documento diximus; nam in nostro exemplo desideratur catalogus reliquiarum que in singulis altaribus condite fuerunt. Forte hic codex unus fuit ex illis quibus Theobaldus episcopus Clusinus sub Ludouico Pio, id est paulo post initium seculi IX, ditauit monasterium Amiatinum, ut idem Ughellus tradit.

2. uaticanus codex 1342, qui a Montfauconio  elegantissimus et antiquissimus uocatur, unus ex his esse creditur qui ad ueterem bibliothecam Latera ensem [CXuII] spectabat. Ex hoc quidem, aut ex alio plane simili, cardinalis Deusdedit seculo XI Grecarum presertim synodorum canones excerpsisse uidebimus part. 4, c. 14. Litteris maioris et minoris forme scriptus est. Eamdem collectionem quam Barberinus continet, sed minus perfectam; aliquot enim pagine tum initio, tum in corpore desunt,  earumque loco alie recentioris, sed uetusti characteris substitute fuerunt, que nonnulla documenta ex collectione Dionysio-Hadriana excerpta preferunt. Eiusmodi sunt, pag. 39, constitutio pape Hilari data Basilisco et Hermenerico coss. XuI kal. Decembris; pag. 42, tria concilia sub Symmacho; pag. 51, epistola Anastasii pape ad Anastasium Augustum, etc. Collectionem que in hoc codice continetur, Cresconianam a cardinali Baronio appellari nonnulli prodiderunt, eo quod documenta que ille ex Cresconiana collectione se edidisse scripsit, in eodem codice descripta inueniantur. Sed falluntur. Nihil enim ex Cresconio hic codex exhibet unde hec collectio Cresconiana appellari potuerit. Hoc autem nomine ille nuncupauit codicem uallicellanum A 5, in quo Cresconii Breuiarium premittitur; subiicitur autem collectio Hadriana cum Additionibus Dionysianis, ex quibus Baronius uulgauit ea documenta quorum pleraque, ut uidebimus part. 3, c. 3, e nostra hoc collectione  in easdem Additiones Dionysianas traducta fuerant. Huius quoque collectionis, sicut et precedentis, documenta desinunt in Gelasio, nichilque habet ex Dionysio, nisi quedam additamenta excipias, de quibus dicemus. Hinc huius antiquitas satis aperte colligi potest. Certe cum auctor Dionysianam collectionem non uiderit, ex fontibus a Dionysio diuersis ipsoque anterioribus profecit.

3. Hec collectio initio prefert tabulam titulorum 90. Cum in prioribus paginis manuscripti uaticani charactere celeri et recentiori describantur addititii canones Chalcedonenses, Gangrenses, et Neocesarienses, titulorum tabula totius collectionis occurrit pag. 10, cui prefiguntur hec uerba: In nomine Domini nostri Iesu Christi. Incipiunt constituta que trecentum decem et octo Patres constituerunt. Tituli autem 90, in tabula indicati, sic efferuntur.

I. Canones Apostolorum.

II. Canones Niceni. In corpore autem statim post  tabulam profertur sine auctoris nomine epistola Dionysii Exigui ad Stephanum hoc titulo: Incipit prefatio Canonum Apostolorum. Dein subduntur canones quinquaginta ex uersione eiusdem Dionysii. Hi uero canones apostolorum cum epistola memorata perperam noscuntur inserti: laudata enim inscriptio tabule prefixa satis aperte innuit, hanc collectionem exordium sumpsisse a canonibus Nicenis, qui non e Dionysio, sed ex uetustiore Prisca interpretatione exhibentur, sicut et ceteri Grecarum synodorum canones uel ex Prisca, uel ex Isidoriana uersione, nulli ex Dionysiana deriuati sunt. Ex codice uaticano 1342 huius collectionis Sirmondus edidit Nicenum canonem de primatu Ecclesie Romane uersionis Prisce, quam in Nicenis canonibus nullus alius codex uaticanus exhibet.

III. Incipit quemadmodum formata fieri debet. In corpore autem habetur: Factum apud Niceam metropolim Bithynie a die XIu kal. Iulias, etc., cum epistola formata, uti latius diximus cap. 3, § 8, num.  9. Hec annotatio Factum apud Niceam, etc., cum eadem formula formatarum ex hoc fonte repetita fuit in Additionibus Dionysianis, illamque Baronius edidit ex codice uallicellano A 5, easdem Additiones continente, quem Cresconianam collectionem uocare consueuit.

Iu. Epistola directa ad synodum Rome. Est epistola apocrypha synodi Nicene ad S. Siluestrum pontificem.

u. Epistola Siluestri episcopi ad synodum. Est responsio item apocrypha ad eamdem synodum Nicenam. He due epistole leguntur tom. II Concil. uenete editionis, col. 79 et 80, ac in Appendice tom. I Epistol. Rom. Pontif., col. 52 et 54 editionis P. Coustantii, qui optime probat harum auctorem illum ipsum uideri qui sub Symmachi euum Sinuessanam synodum aliaque inconcinna documenta confinxit, que in antecedenti collectione Lucano-Colbertina inuenimus, et in hac pariter descripta paulo post  uidebimus.

uI. Canones Siluestri pape. Hoc titulo non solum exhibetur illud supposititium [CXuIII] documentum quod cum uiginti canonibus in antecedenti collectione profertur hoc titulo: Canonem Constitutum . . . . . a Siluestro episcopo; uerum etiam additur aliud item apocryphum constitutum eiusdem pontificis cum canonibus sex, quod legitur apud P. Constantium in memorata Appendice col. 55 ac tom. II Concil. col. 417.

uII. Canones Ancyrani. uIII. Neocesarienses. IX. Gangrenses, omnes ex antiqua uersione que Isidoriana appellatur.

X, XI, XII et XIII. Canones concilii Carthaginensis anni 419, distincti in quadraginta cum iisdem Africanis documentis, quemadmodum leguntur in duabus collectionibus uat. Regine et Lucano Colbertina.

XIu. Item concilium Carthaginense tit. 40. Hoc est aliud concilium Carthagine habitum idibus Augusti  an. 397, in quo Breuiarium canonum Hipponensium conditum fuit: ac propterea hoc numero ipsum Breuiarium describitur quod in collectione edenda exhibebitur cap. 2.

Xu. Epistola concilii Carthaginensis ad Innocentium papam Urbis. Legitur in eadem collectione cap. 6.

XuI. Rescriptum S. pape Innocentii ad Aurelium episcopum, ibidem cap. 7.

XuII. Concilium uniuersale Chalcedone habitum a sexcentis XXX episcopis. Primo describitur definitio fidei, dein subiiciuntur canones 27 ex Prisca uersione, quemadmodum in laudata collectione exhibentur ca . 25.

XuIII. Canones Constantinopolitani tit. 5, ex eadem interpretatione Prisca.

XIX. Canones Sardicenses tit. 21, uti ipsos inseremus Prisce editioni.

 XX. Canones Antiocheni eiusdem Prisce interpretationis tit. 25. Animaduertendum hoc loco est, auctorem huius collectionis ex uersione Prisca hausisse canones Nicenos, Chalcedonenses, Constantinopolitanos et Antiochenos: ex Isidoriana uero Ancyranos, Neocesarienses, Gangrenses et paulo post Laodicenos.

XXI. Excerpta antistitum que recitata sunt contra Nestorium in synodo Ephesiorum tit. 19.

XXII. Nestorii blasphemiarum capitula, et Cyrillo Alexandrino episcopo contradicente capitula 12. Hi duo numeri, qui ex hac collectione transierunt in Additiones Dionysianas, ea complectuntur ad Ephesinam synodum pertinentia quorum pleraque Baluzius edidit e duobus mss. uaticano Palat. 234, et Bellouacensi sub titulo: Actio sexta concilii Ephesini. uide tom. Iu Concil. edit. uen. col. 197. Cum porro iidem codices contineant opuscula Marii Mercatoris, qui tempore eiusdem concilii floruit, ea ab eodem Latine  reddita idem Baluzius existimat. Nonnulla uero, cum in nostra collectione et in Additionibus Dionysii a uulgatis discrepent, hic diligenter notanda sunt. Epigraphes numeri XXI peculiaris est: Incipit excerpta antistitum que recitata sunt contra Nestorium in synodo Ephesiorum. Sequitur tabula titulorum 19. l. De statutis Niceni concilii obseruandis. II. De Incarnatione Domini nostri Iesu Christi. III. De natiuitate Christi aduersus Arianos. Iu. De homine Christo perfecto. u. De Incarnatione Domini ad clerum Alexandrinum. uI. De natiuitate Christi, et comparatione figuli. uII. De beneficiis Domini et Saluatoris. uIII. De humanitate corporis Christi. IX. De eo quod Deus homo sit factus. X. De omnibus creaturis, quod Dominum comprehendere nesciunt. XI. De Christo induto formam serui. XII. De natiuitate Christi.. XIII De auro, et thure, et myrrha. XIu. De uirginitate Marie, et Christi passione et resurrectione. Xu. De libello Karisii presbyteri et aliorum presbyterorum qui a Nestorio decepti fuerant. XuI. De symbolo Nestorianorum. XuII. De anathematizantibus  Nestorium, et omnem heresem Tessarescedecaritarum, et eos qui non celebrant sanctum Pasche, et Cathares. XuIII. De responsis peruersis Nestorii. XIX. De predicantibus preter fidem Nicenam in omnibus abiiciendis. Post hanc tabulam proemium est huiusmodi. Post consulatum D D. N N. Fl. Theodosii XIII et Fl. ualentiniani III P P. Augg. XI kal. Augusti, qui dies est secundum Aegyptios Epiphii XXuIII, iussu Augustissimorum piissimorumque principum synodus congregata est in Ephesiorum metropoli, et sedentibus cunctis in episcopio reuerentissimi et religiosissimi episcopi Memnonis sanctissimis et Deo [CXIX] dilectissimis episcopis Cyrillo Alexandrie, agente etiam uicem sanctissimi et religiosissimi episcopi Romane Ecclesie Celestini, et Iuuenale Hierosolymorum, et Memnone Ephesiorum, et Flauiano Philipporum, agente etiam uicem Rufi sanctissimi Thessalonicensis episcopi, et uniuersis una cum Philippo presbytero apostolice sedis Romane Ecclesie legato. Hoc proemium caret eo  episcoporum catalogo qui inseritur in editione Baluzii, nec non in actione primi concilii Chalcedonensis, ubi actio sexta Ephesine synodi lecta fuit . In ms. autem uat. 5845 inter Additiones Dionysii hoc idem proemium legitur, uti in hac collectione. Solum post nomen Celestini, et ante Iuuenalem inseritur et Arcadio episcopo legato, et Proiecto episcopo et legato, Iuuenali, etc., que duorum episcoporum apostolice sedis uicem gerentium nomina melius premittuntur Iuuenali et ceteris, quam in mss. Baluzii ad finem catalogi reiiciuntur, quod ab aliis quoque Ephesinis actionibus abhorret.

Post laudatum proemium subditur: Hique cum consedissent, Petrus presbyter Alexandrie, et Dionysius primicerius notariorum dixerunt. Sic pariter legitur in duobus aliis codicibus antiquissimis, uno Iustelliano, altero collegii Parisiensis Societatis Iesu, qui memorantur tom. III Concil. col. 1200. At mss. Additionum Dionysii, nec non codices Baluzii melius  omittunt uocem Dionysius, et habent ut cetera Ephesina gesta: Petrus presbyter Alexandrie et primicerius notariorum dixit. Sequitur Petri interlocutio. Sancta et ingens synodus uestra omnem adhibens prouidentiam etc., uti apud Baluzium tom. Iu Concil., col. 198, d, usque ad illa col. 206, b, et in remissionem mortuorum et uitam eternam. uariant aliquanto in nostris codicibus sequentia: Ego Karisius obtuli libellum sicut superius scriptum, anathematizans Nestorium et eius sequaces, manu mea subscripsi. Et dein omissa Nestoriani symboli anteriori parte, que apud Baluzium legitur, postrema pars tantum hoc initio subiicitur: Nos uero catholici unum dicimus Filium et Dominum Iesum Christum, etc., a col. 207, b, usque ad illa columne 212, b, Hanc manum ei commodauit Fl. Palladius, quod presens litteras nesciret. Hec omnia in XIX titulos distributa comprehenduntur numero XXI.

Numero autem XXII. Incipiunt Nestorii blasphemiarum capitula, quibus epistolis ad se missis a sanctis  Celestino Romane urbis, et Cyrillo Alexandrino episcopis contradixit, et disputatione breuissima resoluendo duodecim capitula fidei, que ad se missa fuerant, refellit. Nunc episcopi Cyrilli priora posuimus, que Romana Ecclesia approbauit, et posteriora Nestorii ex Greco in Latinum uersa. Cyrillus dixit: Si quis non confitetur, etc. Nestorius respondit. Si quis eum, qui est Emmanuel, etc.; ac ita deinceps producuntur duodecim celebres Cyrilli anathematismi aduersus Nestorium cum sua cuiusque responsione seu blasphemia Nestorii. Hi anathematismi hac forma qua sua cuique responsio subditur, non exstant in Conciliis. Immo anathematismis Cyrilli editis tum Grece tum Latine ex fontibus diuersis, responsiones, seu blasphemie Nestorii ex hac tantum uersione que in presenti collectione et in Additionibus Dionysianis conseruata est, separatim prodierunt tom. III Concil., col. 971. Post hos anathematismos cum responsionibus descriptos, qui ad  actionem uI. Ephesinam minime pertinentes, hic inserti fuerunt, codices huius collectionis cum illis Additionum Dionysii prosequuntur sic: His igitur recitatis decreuit sancta synodus, etc., uti tom. Iu Concil., col. 212, b. Est decretum concilii Ephesini, quod ibidem post recitatum pseudosymbolum Nestorianum rectius subiicitur. Sed econtra male in eadem editione huic decreto subnectuntur multa testimonia ex Nestorii operibus excerpta, ac tandem sine ulla idonea transitione Ephesinorum Patrum subscriptiones afferuntur. Melius autem in nostris codicibus post ultima memorati decreti uerba, si uero laicus sit, et eum fore anathema, sicut superius dictum est, congrue additur: Et subscripserunt. Cyrillus episcopus Alexandrie subscripsi; et relique subscriptiones recensentur, ut in laudata editione col. 216, e, usque ad finem cum eadem clausula: Expliciunt episcoporum nomina qui interfuerunt synodo contra Nestorium numero CXCIII. Hec precipue notanda uisa sunt. Ceterum in in textu non pauce uariantes lectiones  occurrunt, que edituris hec documenta utilia esse poterunt. Plereque antique canonum collectiones Latine nichil [CXX] ex Ephesino concilio proferunt. Collectiones Hispanica et Isidoriana, nonnullique codices Hadriani eiusdem concilii titulo exhibent duas Cyrilli epistolas ad Nestorium que ipsam synodum precessene. In hac autem collectione, ac exinde in Additionibus Dionysianis sexta actio eiusdem synodi potior, hac forma quam descripsimus recepta fuit.

XXIII. Epistola imperialis ad Aurelium Carthaginensem episcopum. Est lex Honorii contra Pelagianos, que in collectione hoc tomo edenda producetur cap. 16.

XXIu. Epistola Aurelii episcopi ad omnes episcopos per Byzacenam prouinciam constitutos. Est ibidem cap. 17.

XXu. Excerpta de gestis habitis contra Pelagium hereticum. Ibidem cap. 18.

 XXuI. Sacra epistola Constantini  imperatoris, ualentiniani Augusti iunioris , de exsiliando Celestio heretico Pelagiano. Ibi cap. 19.

XXuII. Statuta antiqua Orientis tit. 102. Hec prodibunt inter documenta Iuris canonici ueteris num. 3, infra col. 653.

XXuIII. Epistola decretalis ad Anastasium episcopum Thessalonicensem. Est Leonis epist. 14, que extra proprium locum collocatur tum in hac tabula, tum in corpore. Hoc enim numero describenda erat epistola Siricii ad uniuersos episcopos missa, perperam exhibita num. XXXuIII, cui S. Ambrosius aliique episcopi respondent epistola sequenti.

XXIX. Rescriptum episcoporum atque fratrum. Est epistola S. Ambrosii aliorumque episcoporum ad Siricium que in collectione edenda legitur cap. 31.

XXX. Epistola canonica, quam debent adimplere presbyteri, diaconi, subdiaconi. Edetur inter documenta  Iuris canonici num. 4, infra col. 669.

XXXI. Concilium Laodicense uersionis Isidoriane.

XXXII. Concilium Carthaginense. Est illud habitum sub Genethlio anno 390. Holstenius, ex ms. uat. 1342 huius collectionis, hoc concilium antea uitiatum sue integritati restituit, ac ex eodem insertum est tom. II Concil., col. 1243.

XXXIII. Epistola B. Clementis Urbis episcopi ad Iacobum fratrem Domini Hierosolymitanum. Est quidem supposititia, sed antiquitus apud Grecos conficta, et a Rufino latinitate donata. Inserta est etiam uetuste collectioni edende cap. 64.

XXXIu. Precepta S. Petri de sacramentis conseruandis. Inter documenta proferentur num. 5; de quibus confer admonitionem iisdem documentis prefixam num. 5, infra col. 631.

XXXu. Gesta de Liberio apocrypha, de quibus in precedenti capite num. 4.

XXXuI. Confessio fidei catholice, quam papa Damasus  misit ad Paulinum Antiochenum episcopum.

XXXuII. Dilectissimo fratri Paulino Damasus. Hec duo documenta leguntur in collectione edenda cap. 55, ubi solum Damasi epistola confessioni fidei premittitur. Confer annotationem primam in laudatum caput 55, in qua illud obseruabimus, Celestinum papam in suo codice legisse prius confessionem fidei, deinde epistolam Damasi, ut in hac nostra collectione describuntur. In fine huius epistole additur: Confessio presbyterorum seu diaconorum Ecclesie CP. Incipit: Ego illa CP. Ecclesie diaconus uel presbyter, etc., ut in fine memorati capitis 55, infra col. 405. Confer ibidem not. 35.

XXXuIII. Epistola pape Siricii per uniuersos episcopos missa, que in collectione edenda inuenietur cap. 30.

XXXIX. Epistola Siricii pape Himerio episcopo Tarraconensi. Ibidem cap. 29.

XL. Innocentius episcopus Urbis Exsuperio episcopo  Tolosano. Ibi cap. 29.

XLI. Item eiusdem ad Macedones episcopos. Ibi cap. 22.

XLII. Innocentius uictricio episcopo Rothomagensi. Ibidem cap. 24.

[CXXI] XLIII. Epistola Innocentii pape ad Decentium episcopum Egubinum. lb. cap. 23.

XLIu. Epistola Zosimi pape Esycio episcopo Solitano, lege Salonitano. lb. cap. 32.

XLu. Supplicatio pape Bonifacii ad Honorium, que incipit Ecclesie mee, et rescriptum Honorii ad Bonifacium. Exstant tom. III Concil. col. 434 et 436.

XLuI. Epistola Celestini pape uniuersis episcopis. Habetur in collectione edenda cap. 36.

XLuII. Item Celestini pape Ecclesie Romane data ad synodum in Epheso constitutam. Edita est tom. III Concil. col. 1143, et tom. Iu col. 88, nec non apud P. Coustantium tom. I Epist. Rom. pont. col. 1155.

XLuIII. Item alia epistola Celestini pape ad Nestorium:  tom. III Concil. col. 903, et apud Coustantium col. 1114.

XLIX. Item alia epistola eiusdem exhortatoria ad Constantinopolitanum clerum et plebem missa: eodem tom. III col. 914, et apud Coustantium col. 1131. Hec tria documenta ex collectione Cresconiana, id est ex mss. Additionum Dionysii, primum impressa fuerunt a Romanis editoribus Epistolarum Romanorum pontificum, et deinde in Annalibus recusa a cardinali Baronio. Ex hac autem nostra collectione in Additiones Dionysianas, ut uidebimus, traducta fuerunt. Inueniuntur etiam in mss. antique uersionis synodi Ephesine, quibus Baluzius et Coustantius usi sunt.

L. Celestinus episcopus uniuersis episcopis per uiennensem prouinciam constitutis. Exstat in collectione edenda cap. 35.

LI. Accusatio Xysti pape.

LII. De Polycronio Hierosolymitano episcopo.

 LIII. Deiectio Marcellini pape. Hec tria documenta supposititia leguntur etiam in collectione precendenti Lucano-Colbertina, in qua duo priora in unum copulantur. uide que ibidem diximus num. 4.

LIu. Epistola Leonis pape ad Rusticum.

Lu. Rustici inquisitiones et Leonis responsa: in nostra editione epist. 167.

LuI. Leonis epistole Siculis, nostre editionis epist. 16. LuII. Aquileiensi episcopo. Ib. epist. I. LuIII. Africanis epist. 12 editionis decurtate. LIX. Nicete Aquileiensi epist. 159. LX. Dioscoro Alexandrino epist. 9. LXI. Iuuenali Hierosolymitano epist. 139. LXII. Leoni Augusto epist. 145. LXIII. Maximo Antiocheno epist. 119. Additur in corpore epist. 80, ad Anatolium Constantinopolitanum, que in tabu a omissa fuit. LXIu. Flauiano Constantinopolitano epist. 23. LXu. Flauiani epist. 22, ad Leonem. LXuI. Leonis ad Eutychetem epist. 20. LXuII. ad Flauianum Constantinopolitanum epist. 28. LXuIII. ad Leonem Augustum epist. 165.

 LXIX. Exempla gestorum ubi in Constantinopolitana synodo Eutyches hereticus damnatus, est.

LXX. Subscriptiones Flauiani episcopi, seu uniuersorum episcoporum qui in huiusmodi concilio consederunt. Que his duobus numeris proponuntur, exstant in collectione edenda cap. 42.

LXXI. Interfectio Proterii episcopi Alexandrini. Sub hoc titulo profertur historica narratio que edetur in laudata collectione cap. 43, infra col. 308.

LXXII. Epistola Simplicii episcopi ad Acacium. Ibidem cap. 44.

LXXIII. Exemplum epistole quam misit Acacius ad Simplicium episcopum. Ib. cap. 45.

LXXIu. Felicis pape ad Zenonem Augustum. Exstat tom. u Concil, col. 147.

In tabula codicum huius collectionis tres numeri producuntur sic. LXXu. Item eiusdem Felicis pape ad Acacium episcopum. LXXuI. Exemplum epistole quam misit Acacius ad Simplicianum episcopum.

 LXXuII. Incipit exemplum epistolarum beatissimi pape Felicis urbis Rome. Cum autem his numeris nichil correspondeat in corpore ipsius collectionis, palam fit hanc esse erroneam repetitionem duorum numerorum precedentium et numeri sequentis.

LXXuIII. Item eiusdem Felicis ad Acacium episcopum: tom. u Concil. col. 143.

[CXXII] LXXIX. Item imperator Zenon  ad libellum episcopi Ioannis Ecclesie Alexandrine. Est epistola eiusdem pontificis que legitur ibidem col. 218.

LXXX. Item epistola Felicis episcopi ad Acacium supradictum. Ib. col. 217. Documenta exhibita his numeris LXXIu, LXXuIII, LXXIX et LXXX, ex hac collectione in Additiones Dionysianas traducta, ex iisdem Additionibus impressa fuere.

LXXXI. Item eiusdem pape ad Acacium alia. Legitur in collectione edenda cap. 46. LXXXII usque ad LXXXIX. Testimonia Patrum, que omissa superius  num. LXuIII, subiecta inuenientur Leonis epistole 165 ad Leonem Augustum tom. I col. 1383, ubi uide nostram annotationem primam, et aliam 88 col. 1400.

XC. Item fides catholice Romane Ecclesie. Est libellus fidei in collectione subiicienda descriptus cap. 39, in quem uide annot. 1.

Utriusque codicis uaticani et Barberini tabula desinit in hoc numero seu titulo XC, in quo ipsam primeuam collectionem desiisse cognoscimus. At in fine collectionis utriusque codicis post eumdem titulum XC, antiquo charactere proferuntur Instituta S. Gelasii episcopi, que sunt in collectione edenda cap. 58. Alia porro adduntur in Barberino ms., alia in uaticano. In Barberino pag. 293 tergo: Constituta S. Gelasii pape, que episcopi in ordinatione sua recipiunt. Papa Ill. Clero et plebi consistenti in ciuitate Ill. dilectissimis filiis in Domino salutem. Probabilibus desideriis, etc., uti habetur tom. u Concil. col. 383. Dein recentiori charactere: Epistola Gregorii pape ad  Castorium Ariminensem episcopum, que legitur lib. II Registri S. Gregorii epist. 41. Item Gregorii epistola ad uitalianum religiosum abbatem de Beneuento. Aliquot fragmenta Gelasii pape. Dictum Feliciani episcopi Ruspensis, quod exstat tom. u Concil. col. 931, ac tria dicta Karoli imperatoris, que in Capitularibus inueniuntur.

In ms. autem uaticano hec posteriori charactere subnectuntur. Decreta S. Gregorii ad clerum in basilica S. Petri apostoli. Est concilium S. Gregorii I, tom. uI Concil. col. 915. Alia decreta Gregorii II in synodo Romana anni 721, tom. uIII Concil. col. 185. Concilium Eugenii pape editum ab Holstenio in Collectione Romana, et exinde tom. IX Concil. col. 1117. Tandem post nonnulla fragmenta ex synodis Carthaginensibus, exhibetur concilium Leonis Iu, ab eodem Holstenio impressum ac recusum eodem tom. IX col. 1127.



CAPUT uIII. De collectione a Quesnello edita et hoc tomo recusa De alia collectione Colbertina 3368.


1. Priorem collectionem, quam post Quesnellum hoc tomo integram et emendatiorem exhibebimus, non fuisse Codicem canonum publica Romane sedis auctoritate digestum aut editum, et Romane Ecclesie usu receptum sub Innocentio, Zosimo et Leone pontificibus, sed esse collectionem a priuato homine in Galliis concinnatam, late probabimus in Obseruationibus que dissertationi XII eiusdem Quesnelli subiicientur. Antiquitatem porro ipsius collectionis atque prestantiam exposuimus in prefatione que eidem collectioni prefigetur. Nonnulla in huius commendationem accumulauit Quesnellus in generali sue editionis prefatione § 6, que huc expendenda reseruauimus. Exhibet, inquit, antiquam illam canonum Orientalium uersionem que in usu fuit per plures Ecclesias Occidentales ante Dionysianam. Hanc quidem ex parte habemus in Isidoriana collectione; sed nec hanc illam  antiquam esse confidentius quis pronuntiare ausus esset, antequam id ex eius collatione cum nostra appareret; nec sincera omnino habetur apud Isidorum, sed mendis, interpolutionibus, aliisque corruptelis uitiata. Eius uersionis antiquitas: ex aliis etiam uetustissimis collectionibus que eamdem interpretationem preferunt confirmatur, atque ex his tutius dignosci et corrigi possunt menda que apud Isidorum occurrunt; lectiones enim collectionis a Quesnello [CXXIII] uulgate non semper meliores sunt, cum presertim quedam e liberiori collectoris licentia prodeant, ut suis locis obseruabimus. Sequitur Quesnellus: Preterea antiqua Romane Ecclesie disciplina ex ista uersione innotescit, dum aliquos canones Orientales ab ea reiectos docet, alios mutatos, suoque accommodatos usui; quod ex Dionysii uersione obscurum manet, quippe qui canones ad fidem Greci textus transtulit, non habita ratione recepte ab Ecclesia Romana  dicipline. Et post pauca: Romane Africaneque discipline nexum notiorem facit: ac deinde: Ops huius codicis dignoscitur que quoue tempore Orientales synodi in usum recepte fuerint in Ecclesia Romana; quo Antiocheni canones, Constantinopolitani, Africani, et si qui alii in cantrouersiam uocantur. Hec tria ei preiudicio innituntur, quo hunc Romane Ecclesie codicem perperam credidit. uide de his plura in Obseruationibus ad dissert. XII. Addit autem uerissime: Mitto quod antiquas primasque habet uersiones opusculorum sanctorum aliquot Patrum, qui seculi quinti initio celebres fuere, et pontificum Romanorum conciliorumque usu consecrate; quod plures fidei libellos qua editos, qua non antehac editos continet; quod aliqua Africanorum decreta in editis pretermissa redintegrat. Quod porro addit, Epistolas aliquot Romanorum pontificum aliaque monumenta egregie interpolata sinceritati sue restituit, ob non paucas optimas lectiones ope huius collectionis restitutas uerissimum est. Quod si respicit Gelasii epistolam ad  Dardanos, que in editis Conciliorum prolixior, breuior autem in hac collectione inuenitur, interpolationis notam in uulgatis abstergemus cap. 11, § 4, ubi duplicem eius epistole formam ipso Gelasio auctore editam demonstrabimus. Subdit: Non ea solum exhibet que ad disciplinam ecclesiasticam pertinent, sed etiam quidquid fere pro fidei causa actum scriptumque est uel ab apostolica sede, uel ab aliis episcopis per illa tempora, id codex comprehendit: in quo prestat et Dionysiano et ceteris canonum constitutorumque codicibus, qui nichil de rebus fidei attingunt, si Capitula de gratia et libero arbitrio Celestini epistole annexa excipias, que apud Dionysium habentur et desiderantur in nostro, et Gangrenses anathematismos. Dum ceteros canonum constitutorumque codices nichil de rebus fidei attingere prodidit, non satis bene perpendit editionem Isidori, et multo minus alias antiquissimas manuscriptas collectiones, in quibus paria decreta circa fidem inuenimus. Illam tandem  maxime extollit Sardicensium et Nicenorum canonum coniunctionem, qua omnes in hac collectione Nicenorum titulo inscripti, ab omni dolo ac fraude uindicant summos pontifices, cum Sardicenses ueluti Nicenos allegarunt. Etsi uero hec eadem coniunctio in aliis quoque antiquis collectionibus, quas cap. 1 § 3 memorauimus, inueniatur; cum tamen he antea essent ignote, istud uindiciarum genus ex editione huius collectionis in publicum prodiit.

2. Nunc quedam peculiaria animaduertenda supersunt circa fontes ex quibus collectionis auctor potissimum profecit. Nicenos canones cum Sardicensibus iunctos ex antiqua sane interpretatione, quam Isidorianam uocant, deriuauit. At simul pre oculis habuit aliud eorumdem canonum exemplum simile illi quod continetur in ms. uat. Regine 1997. Ex hoc enim tria sumpsit, diuisionem ac fere titulos canonum, integrum canonem sextum, et catalogum Patrum, ut ex annotationibus patebit. Hinc etiam  preteriuit canonem ultimum Nicenum de omittenda genuflexione diebus Dominicis atque paschalibus, qui in Isidoriana uersione descriptus, in laudato exemplo uaticano regio desideratur. In aliis Grecis canonibus, quos ex eadem antiqua interpretatione recepit, nimirum in Ancyranis, Neocesariensibus, Gangrensibus, Antiochenis, Laodicenis, atque Constantinopolitanis, liberiorem interpretandi rationem prefert, qua quidam canones aliis uerbis additis uel mutatis a pura antiqua Isidoriana uersione discrepant. Soli canones Chalcedonenses non ex Isidoriana uersione, sed ex ea que Prisca appelatur, descripti fuere. Peculiarem Africanorum canonum fontem nactus est collector, ex quo deriuauit non solum Breuiarium Hipponense, quod restituende plenarie synodo Carthaginensi anni 397 necessarium fuit; uerum etiam Mizonii et aliorum Byzacenorum epistolam, que in nulla alia collectione haclenus inuenta  est. Collectionem preterea reperit [CXXIu] singularem documentorum ad Pelagianam causam pertinentium, cuius Grecam uersionem Photius retulit cod. 53. Hinc conseruata nobis fuerunt quedam documenta que alias periissent; ac preterea in canonibus contra heresim Pelagianam Carthagine editis anno 418 unum decretum in aliis collectionibus omissum, restitutum accepimus. Confer annotationes ipsi collectioni subiectas, in quibus alia plura deteximus.

3. Pauca hic subnectimus de alia collectione que exstat in uetusto exemplo Colbertino 3368. De hoc disserit P. Coustantius in prefatione ad tom. I Epistolarum Romanorum pontificum pag. LXXXuII et seqq. Idem codex duas partes seu uerius duas collectiones complectitur, que duabus titulorum tabulis seu indicibus distinguuntur. Hic de sola prima parte seu collectione que ex Quesnelliana non pauca recepit agemus, de altera dicturi cap. 10 § 5, ubi sermo erit de Gallicanis collectionibus, ad quas hec altera  propius accedit. Igitur prima collectio, si tabulam respicias, que primeui fetus indicium est, constat ex capitulis 57; cetera enim, que in eadem tabula non indicantur, posterioribus additamentis accensenda sunt. In tabula primum indicantur omnia capitula collectionis Lucano-Colbertine. Adduntur Leonis epistole septem. Dein ex collectione Quesnelliana, quam edituri sumus, excerpta fuerunt capitula 6, 13, et 42, usque ad 50, id est Carthaginensis concilii littere ad Innocentium, plenarium concilium celebratum Carthagine anno 418 contra Pelagium atque Celestium, gesta Constantinopolitane synodi quibus a Flauiano Eutyches damnatus fuit, gesta de nomine Acacii, epistole Simplicii ad Acacium, et Acacii ad Simplicium, Felicis pape ad Acacium, Gelasii tomus de anathematis uinculo, eiusdem commenitorium ad Faustum, epistola ad Anastasium imperatorem, et alia de damnatione Acacii. Accedunt preterea alie tres Leonis epistole et littere S. Clementis ad Iacobum de Domini sacramentis. In corpore  uero suo loco non afferuntur duo postrema capita 56 et 57, que indicantur in tabula, id est epistola Leonis ad imperatorem, et alia S. Clementis ad Iacobum; sed ea in sequentibus documentis postea adiectis interserta fuerunt.

4. Documenta autem adiecta que non enuntiantur in premissa tabula, sunt alie tres Leonis epistole cum particula seu clausula aliarum litterarum eiusdem pontificis; item omnia monumenta in causa Pelagianorum, que in collectione edenda referuntur a cap. 6 ad cap. 20, dum in premissa tabula duo tantum indicantur, sextum, et decimum tertium. Hec excipiunt alia sex capitula sumpta ex eadem collectione c. 30, 31, et 52, usque ad 55. Accedit ex eadem concilium Telense, et regula formatarum. Ex collectione uero Colbertino-Lucana additur decretum Gelasii de libris. In fine tandem describitur Constitutum domni Constantini imperatoris in gratiam Romane Ecclesie signatum Roma sub die III kal. April., domno nostro Flauio Constantino Augusto Iu et Gallicano  uiris clarissimis consulibus. Hec colligere licuit ex P. Coustantio. Si codicem potuissemus expendere, hanc collectionem distinctius descripsissemus. Id unum uero certum perspicimus, duos fuisse huius collectionis fontes, nimirum collectionem Lucano-Colbertinam, que tota in hanc traducta fuit, et aliam hoc tomo edendam, in qua cetera inueniuntur documenta que in Colbertino-Lucana desiderantur. Unum supposititium Constantini constitutum, in fine descriptum, quod in neutra hac collectione legitur, recentiori additamento referendum uidetur.



CAPUT IX De collectione que continetur in ms. 55 Capituli cathedralis ecclesie ueronensis. De synodo Antiochie celebrata circa an. 379. Tomus Occidentalium in ea productus et subscriptus delegitur. Prestantia huius collectionis ex uersione antiquissima et documentis in ea conseruatis.


1. Hic codex membranaceus est quadrate forme ac maiusculis litteris scriptus, qui characteres antiquitatem eius satis indigitant. In eo duo diuersi codices in unum copulati nunc inueniuntur, quorum primus initio caret, [CXXu] secundus autem integer est. Diuersitatem horum codicum euidenter demonstrant pagine que in primo constant ex lineis 29; in altero autem XXuII lineas constanter exhibent. Primus codex capite diminutus continet partem titulorum concilii Carthaginensis anni 419, qui incipiunt a titulo 49 et progrediuntur usque ad tit. 108. Tum eodem numero seruato proferuntur ipsi canones, qui inchoant a commemoratione concilii Hipponensis anni 39. De concilio quod Hypponiregio factum est. Gloriosissimo imperatore Theodosio Aug. III et Habundantio u. c. cons. octauas idus Octobris, etc., uti  apud Dionysium. Quod si apud hunc  in uulgatis ex Hadriana collectione excerptis sunt tantum canones 105, nichil moueat; in nostro enim codice numeri idcirco augentur, quia tres numeri iis locis affiguntur, qui in iisdem uulgatis numero carent. Africanorum epistola, que signatur num. 108, non affertur integra, sed usque ad illa uerba: uel multis aliis impedimentis adduci non potuerunt; et nichilominus hec clausula appenditur: Expliciunt canones diuersorum conciliorum Africane prouincie numerum CuIII. Tum sequuntur duo folia olim uacua, in quibus posteriori manu ac diuerso antiquo charactere quedam descripta fuerunt. In his sunt uersus ad Dalmatianum, quos edidimus cap. 1 § 3, in fine.

2. Postea incipit codex secundus integer, cuius quaterniones alphabeticis litteris A B C signati sunt. Hic peculiarem collectionem complectitur, que exactius describenda est.

I. Legitur ignota hactenus uersio Nicenorum canonum,  quam hoc tomo proferemus in lucem . Tituli et in hoc et in ceteris documentis scripti sunt litteris maiusculis rubeis et crassioribus; textus uero maiusculis nigris et minoribus.

II. Concilium Neocesariense ex uersione Isidoriana, cuius lectionibus usi sumus in emendando capite quarto collectionis subiiciende.

III. Exempli synodi habite Rome episcoporum XCIII ex rescripto imperiali. Damasus ualerianus, etc., episcopis catholicis per Orientem constitutis in Domino salutem. Confidimus quidem sanctitatem uestram, etc. Est epistola synodica Damasi atque aliorum episcoporum Italie et Gallie ab Holstenio primum uulgata, ac dein inserta tom. II Concil. ueuete edit. col. 1043, cui aliquot decretorum particule, ac tandem subscriptiones episcoporum synodi Antiochene subiiciuntur cum clausula. Explicit synodus Romana et Antiochensis. Cum uero epistola que in hoc documento primo loco prefertur, ad Illyricianos data fuerit, ut illam quidem Illyricianis inscriptam recitant  Theodoretus lib. II, cap. 22, et Sozomenus lib. uI, cap. 27, inscriptionem ad Orientales in Holsteniano codice inuentam Henricus ualesius in notis ad Sozomenum erroris notauit. At noster codex eamdem inscriptionem satis uindicat: nichilque uetat  quominus cum ad episcopos Illyrici fuisset scripta, eius exemplum postea etiam ad Orientales transmissum sit. Immo cum in calce ipsius epistole dicatur tum in Holsteniano, tum in nostro codice: Ego Sabinus diaconus Mediolanensis legatus de authentico dedi; palam fit non ipsum authenticum originale Orientalibus fuisse traditum, sed cum hoc in Illyrico relictum esset, eius exemplum inducto Orientalium titulo in Orientem a Sabino fuisse perlatum. Enimuero apud S. Basilium exstat epistola 69, Orientalium XXXII episcoporum nominibus signata, et Sabino diacono tradita, ut Italie  et Gallie episcopis redderetur, in cuius calce eosdem Italos et Gallos eorumque synodicam laudant et approbant. Cum porro Sabinus in Orientem perrexerit anno 372, particule autem decretorum que in nostro et Holstenii codicibus memorate synodice subnectuntur, ad posterius tempus, quo Apollinaris errores in eisdem perstricti iam prodierant, manifestissime spectent; hinc epistolam cum iisdem decretis perperam copulatam, ac propterea alteram ab alteris separandam credidit P. Coustantius loco laudato num 4. Nihil uero oberit si credamus hoc documento exhiberi Antiochene synodi gesta, quibus scilicet Orientales, ut suam fidem Occidentalibus probarent, in synodo Antiochie celebrata subcripserunt tum Romane synodice antea iam misse in Orientem, tum particulis illis decretorum que quidem in utroque codice [CXXuI] sine ulla diuisione synodice adiiciuntur. Ex epist. 321 S. Basilii discimus Dorotheum, cum esset Rome ab Orientalibus missus  anno 377, audisse Meletium Antiochenum et Eusebium Samosatenum Ariana heresi fuisse notatos. Hac forte de causa concilium Rome habitum fuit, et decreta, uel laudate decretorum particule in Orientem misse; quibus acceptis Antiochena subinde synodus coacta circa annum 379, cuius meminisse uidetur S. Gregorius Nyssenus in litteris ad Olympium de uita S. Macrine; ac in ea, ut omnis Ariane hereseos suspicio amoueretur, memorati episcopi Meletius et Eusebius cum aliis eiusdem synodi Patribus Damasi epistolam cum decretis illis iungentes, omnia suis subscriptionibus firmarunt. Huc respexisse uidentur Patres concilii Constantinopolitani, cum canone apud Grecos quinto, edito, ut putamus, in synodo anni 382, statuerunt: De tomo Occidentalium etiam eos suscipimus qui Antiochie unam Patris, et Filii, et Spiritus Sancti Deitatem confitentur: ubi tomus Occidentalium congruit illi Damasi synodice et decretis simul iunctis quibus illi episcopi Antiochie subscribentes, unam Patris, et Filii, et Spiritus  Sancti Deitatem in iisdem declaratam confessi sunt . Hoc idem documentum iidem profecto Constantinopolitani Patres indicarunt, cum in epistola ad Damasum et alios episcopos Occidentis scripsere: Qua de re si quid amplius desideratis, satis uobis fiet, si TOMUM  Antiochie a synodo, que illic celebrata est, conditum . . . . legere cignemini. Quem in laudato canone tomum Occidentalium appellarunt, quia tum ea epistola Damasi, tum illa decreta ab Occidente missa fuerunt; hic non male tomum Antiochie a synodo conditum uocant, quippe quod hec synodus eamdem Damasi synodicam antea acceptam cum memoratis decretis copulauit atque subscripsit. Huius autem documenti ex unico codice hactenus impressi aliquot loca ope nostri manuscripti supplere uel corrigere placet. In primo fragmento decreti, quod legitur tom. II Concil. col. 1046, b, post uerba, Spiritus diuinus qui fecit me, addenda sunt hec: non enim separandus est Diuinitate,  qui in operatione, etc. Et post nonnulla ibidem litt. c corrigendum: aut preuaricationibus  ea impertiatur facile communio, ut reliquis peccandi incentiua tribuantur. In tertio fragmento col. 1047, a, post uoces aut sensu corrupto addendum est, ceterne essentie Trinitatem credentes. Monendum tandem est, ita in nostro codice, ut in uulgato Holstenii, affirmari, subscripsisse episcopos CXLuI, quod ea de causa monemus, quia in Harduini notatione scribitur: In codice uaticano dicuntur esse subscriptiones CLXIII, ubi corrigendum CLIII. Qui uero ad P. Harduinum id scripsit, septem episcoporum subscriptiones, que integre in hoc documento exhibentur, computauit una cum aliis CXLuI, que breuitatis causa ab antiquario omisse hac formula indicantur: Similiter et alii CXLuI. Orientales episcopi subscripserunt, quorum subscriptio in authenticum hodie in archiuis Romane Ecclesie tenetur.

Iu. Canones Gangrenses. u. Laodiceni. uI. Constantinopolitani.  uII. Anquiritani, omnes ex Isidoriana uersione.

uIII. Canones Chalcedonenses ex interpretatione a uulgatis et notis diuersa, quam huic tomo inseremus infra col. 617.

IX. Epistola ad Ecclesiam Alexandrinam. Est epistola Patrum Nicenorum uersionis hactenus inedite, quam pariter dabimus col. 587.

X. Hec annotatio subiicitur, que ad Sardicensem synodum pertinet. Tunc temporis ingerebantur molestie imperatoribus synodum conuocare, ut insidiarentur Paulo episcopo Constantinopolitano per suggestionem Eusebii, Acacii, Theodori, ualentis, Stephani, et sociorum ipsorum: et congregata est synodus consulatu Constantini et Constantini apud Sardicam. Explicit. Deo gratias. Amen. Hec annotatio est erronea quantum ad Eusebium: Eusebius enim Nicomediensis ante Sardicense concilium obierat. Consulatus porro Constantini et Constantini uitio laborat: scribendum  enim fuerat Constantii Iu et Constantis III. Concinit tamen hec consularis nota cum iis que in hoc eodem codice traduntur de S. Athanasii gestis, ubi hic sanctus episcopus, qui statim post Sardicensem synodum sedem suam repetiit, rediisse dicitur consulibus Constantino Iu et Constante III, ubi simili errore scriptum est Constantino [CXXuII] pro Constantio. Isthec annotatio e Greco reddita est, uti alia ad Sardicensem synodum pertinentia. Num uero hi errores Greco auctori, an Latino interpreti, uel amanuensi tribuendi sint, non est huius loci sollicitius inquirere.

XI. Abrupta serie documentorum Sardicensium, que postea proferentur, inseruntur canones apostolici ex uersione Dionysii Exigui.

XII. Item Antiocheni ex eadem interpretatione.

XIII. Sequuntur documenta Sardicensia. Incip. canon Sardicens. Sancta synodus congregata est Sardice ex diuersis prouinciis, etc. Est formula fidei pseudosynodi Sardicensis cum eodem initio quo apud S. Hilarium legitur in libro de Synodis tom. II col.  482 edit. ueron., sed ex alia ignota uersione, quam hoc tomo exhibebimus col. 615.

XIu. Interseritur breuis cyclus paschalis.

Xu. Tum hic titulus legitur: Definitiones apua Sardicam. Dilectissimo fratri Iulio, etc. Est interpretatio epistole Osii et Protogenis ad Iulium papam, cuius Sozomenus meminit lib. III, c. 12. Hec pariter antea inedita in hac editione prodidit col. 597. uide que supra diximus part. I, c. 6, n. 11.

XuI. Inedita uersio synodice Sardicensis cum additamento expositionis fidei, quod refertur a Theodoreto lib. II, c. 6. Hanc quoque uersionem producemus in lucem col. 598.

XuII. Dein sine nouo titulo subiiciuntur canones Sardicenses non ex originali Latino, sed ex Greco Latine redditi antiqua interpretatione, et cum uno canone ultra illos qui in Greco textu leguntur. Hanc pariter interpretationem dabimus col. 589.

XuIII. Inseritur porro alio charactere eorumdem  canonum quasi alia translatio exemplum Latinum, quod Dionysius Exiguus recepit. Postea eadem antiquiori manu continuat series documentorum Sardicensium.

XIX. Epistola Athanasii ad presbyteros et diaconos Ecclesie sancte apud Alexandriam et Parembolam, a marchione Maffeio edita in Appendice Historie Theologice pag. 261, eademque hoc tomo recudetur col. 611.

XX. Alia epistola synodi Sardicensis ad presbyteros et diaconos Mareotice. uulgata est in eadem Appendice pag. 258, et a nobis pariter repetetur col. 607.

XXI. Athanasii epistola ad eosdem, quamplures Sardicenses Patres suis subscriptionibus firmarunt. Ibidem edita pag. 259, et iterum hoc tomo recudenda col. 609.

XXII. Sine ullo titulo subduntur quedam gesta S. Athanasii apud Maffeium eodem loco edita pag.  265, que dum in fine proferunt Athanasii successores, ac in Theophilo desinunt, tempus indicare uidentur quo scripta fuere. Nullum documentum fortassis prodiit in quo chronologici characteres frequentius occurrant. Breui contextu consulatus uiginti designantur, et cum gesta potiora referuntur, mensis etiam ac dies notatur. Alexandrinorum, seu Aegyptiorum mensium nomina Grecum originale in ipsa Alexandrina urbe, seu in Aegypto conditum ostendunt. Nihil preclarius haberi posset, nisi manifesti errores hic illic detegerentur, ob quos hoc documentum alias insigne apud nonnullos eruditos male audiuit. Cum uero in his gestis quedam dicantur omissa, haud credimus errores Greco eorumdem gestorum scriptori, qui Theophilo Alexandrino uidetur fuisse ceuus, posse ascribi, sed partim Greco collectori horum documentorum, qui minus exacte alicubi ex fusioribus gestis excerpsit, partim Latino interpreti, partim etiam imperitie, seu oscitantie amanuensis. Plerique errores in numeris et nominibus siti sunt,  in quibus quam facile sit errare nemo peritus ignorat. Alii accidere potuerunt ob saltus in codicibus non infrequentes, qui sensum abrumpunt uel aliorsum distrahunt; alii ob alias allucinationes collectoribus, interpretibus, et librariis minus peritis, uel indiligentibus familiares. Hi autem errores, etsi euincunt, huic documento tam peruerse uitiato non semper, nec prorsus esse fidendum, ubi presertim alia certiora testimonia refragantur; nichil tamen officiunt quo minus credamus hec gesta ab origine a Greco Aegyptio auctore fuisse scripta sub Theophilo, [CXXuIII] cuius originale, si ad nos peruenisset, uel exacta ipsius uersio, tot uitia aut menda haudquaquam inuenirentur.

XXIII. Post hec hic titulus legitur: Item symbolus sancte synodi Sardici. Mox uero subiiciuntur abrenuntiationes in baptismo adhibite, ac symbolum Constantinopolitanum ignote uersionis.

XXIu. Epistola Constantini de synodo Nicena. Constantinus  Pius catholice orthodoxorum Ecclesie per Alexandriam: Gaudete, fratres dilectissimi; perfecte gratiam accepimus a diuina prouidentia, etc. Est inedita uersio eius epistole que profertur a Socrate lib. I, cap. 9, et a Gelasio Cyziceno lib. II, c. 36.

XXu. Lex Constantini contra Arium interpretationis inedite. uictor Constantinus Magnus Pius episcopis per qua loca et populis. Maliuolus et impius Arius imitatus diabolum iuste meretur, etc. uide hanc epistolam apud Socratem et Gelasium Cyzicenum locis laudatis.

XXuI. Epistole due, altera quatuor sanctorum episcoporum tum confessorum, et postea martyrum Aegypti, ad Meletium subiecto historico quodam fragmento, altera S. Petri Alexandrini episcopi et martyris: que ad Meletiani schismatis initia pertinent. Hec pretiosa documenta ex hoc codice edita sunt a laudato march. Maffeio in Appendice memorata pag. 254 et 255.

 XXuII. Codicem claudit Definitio dogmatum ecclesiasticorum Gennadii presbyteri Massiliensis. Hic titulus rubro charactere prima manu scriptus. At superducta linea, alia recentiori manu et charactere nigro pro Gennadii presbyteri Massiliensis, in superiori interuallo scriptum fuit Beatissimi Augustini episcopi, quia hoc opusculum in aliis codicibus Augustino perperam inscribitur, et idcirco editum est in Appendice Operum eiusdem tom. uIII, col. 78.

3. Hec autem annotatio alternis lineis nigris et rubeis et maiusculis litteris scripta in ultima pagina legitur: Hec de mendosis exemplaribus transtuli tandem, et quedam quidem qua . . . . on ut uoluit, tamen potuit  recorrexit. Quedam autem tacito pretermisi, re . . . . .  Domini arbitrio derelinquens. Qui legis, ore . . . . . . catore  sit d n abeas red . . . . . ilimus omnium dia . . . . Theodosius indignus . . . . conus fecit. Hec postrema uerba sic  supplenda: humillimus omnium diaconorum Theodosius indignus diaconus fecit. uerba de mendosis exemplaribus transtuli, Theodosium merum exscriptorem, non uero eius uersionis, que in ipso tantum codice inuenitur, auctorem innuunt. Equidem idem Theodosius, qui Latine lingue imperitissimus ex hac ipsa annotatione cognoscitur. Grece adeo ignarus fuit, ut in exscribendo canone 17, Ancyrano Isidoriane uersionis Greca uerba sensui intelligendo necessaria omiserit, que in aliis mss. et in uulgatis eiusdem uersionis leguntur. Fuit uero auctor presentis collectionis, in qua compingenda aliquot codicibus usus est. Peculiaris codex ille fuit, qui documenta Greca inedite Latine interpretationis continebat. Huius autem interpretationis antiquus auctor Grecum exemplum adhibuit, quod cum pleraque documenta Alexandrine Ecclesie peculiaria contineret, ipsumque Nicenum concilium a notatione incipiat de seditione facta sub Alexandro episcopo Alexandrino, que in aliis Grecis exemplis non legitur; in eadem Ecclesia  saltem ab origine scriptum uidetur post synodum Chalcedonensem: quippe que est recentius documentum noua uersione latinitate donatum. Theodosius uero documenta huius inedite uersionis pro suo ingenio separauit, aliaque aliunde documenta ipsis interseruit, nunc ex Isidoriana interpretatione, nunc ex Dionysio, nunc aliis ex fontibus, ex quibus tertium maxime insigne, et uigesimum sextum monumentum deriuauit. In eodem porro exemplo, quod ineditam uersionem exhibebat, sola erant ex conciliis Nicenum, Sardicense, et Chalcedonense: si enim aliarum synodorum Grecarum canones pretulisset, omnes ab eodem interprete fuissent latinitate donati, nec Theodosius ceteros canones ex Isidoriana aut Dionysiana uersione deriuasset. Certe uero Grecum exemplum quantum ad documenta Sardicensia illis uidetur simile quibus usi sunt Socrates, Sozomenus, Theodoretus, ac Patres Chalcedonenses, uti latius ostendimus part. I, c. 6, n. 11; adeo ut, quantum ad  ea documenta, non fuerit Alexandrine Ecclesie proprium, sed [CXXIX] plura eiusmodi exemplaria latius propagata in ipso Oriente ac in tota Grecia in laudatorum scriptorum et Patrum manus facile peruenerint. uide que de ipsis documentis dicentur in Admonitione ipsis premittenda col. 378.



CAPUT X. De collectionibus Gallicanis.



§ 1. uetusti codices canonum apud Gallicanos plures priuato studio conditi, nullus publica auctoritate digestus et editus. De celebrioribus huiusmodi codicibus, ac presertim de uat. Palat. 574.

1. Gallicanam Ecclesiam non caruisse codicibus canonum, quibus episcopi in ea regenda uterentur, indubium est. Codicem aliquem publica auctoritate editum Quesnellus uidetur exigere, ut canones promulgati sint. Hanc uero eius sententiam refellemus  annot. II in dissertationem XII, c. 2. Nullo quidem certo aut probabili argumento hactenus probatum est aliquem eiusmodi codicem apud Gallos olim publica auctoritate fuisse digestum, editum, aut approbatum. Cum allegati fuerunt canones, aut constitutiones Romanorum pontificum a synodis aut episcopis Gallicanis, licet excerpti fuerint ex aliquo codice, non tamen ipse codex publicus aut publica auctoritate editus dici debet: neque constitutiones aut canones allegati, ex ipso codice auctorita em accipiebant, sed ex iis conciliis uel pontificibus a quibus editi fuerant. Confer. cap. I, § 4. Plures collectiones olim in Galliis digeste inueniuntur. Si quis codex fuisset publicus, quid oportuisset tot collectiones conscribere? Saltem harum collectionum auctores cauissent ne ullum documentum publici codicis pretermitterent. In una autem collectione plura desunt que leguntur in alia. Adde quod in quibusdam codicibus, ut mox dicemus, Niceni canones leguntur  ex abbreuiatione Rufini, in aliis, quos Sirmondus laudat, ex uersione Dyonisii, uel ex alia antiquiori, que Isidoriana uocatur. Num Gallicana Ecclesia diuersos codices publice edidit? Hec affirmari facile poterunt, probari non poterunt. Codices quibusdam Ecclesiis particulares fuisse patet inter ceteras ex collectione Ecclesie Arelatensis, quam explicabimus cap. 13. Nunquid omnes publica auctoritate exarati et editi credi debent? Sed quid moramur pluribus? P. Sirmondus, qui in edendis synodis Gallicanis plurimum laborauit, plurimosque codices Gallicanos in tota Gallia diligenter euoluit, ex hac ipsa uarietate collectionum omnem de codice publico, qui uniformis esse debuisset, suspicionem adimit. Synodorum illos  suarum, inquit in prefatione ad Concilia Gallie, canonumque nullum certum corpus, nullam statam collectionem habuisse, docet uarietas ipsa exemplarium. Quot enim codices antiqui, totidem fere sunt diuerse collectiones. Alie in aliis plerumque synodi, uel plures numero, uel pauciores: raro  eedem, aut pauce in omnibus cernuntur. Notat quod in rem suam erat codicum antiquissimorum discrimen in conciliis Galliarum. Discrimen etiam in uersionibus canonum Grecorum notauerat paulo ante. Par uarietas in aliis canonicis documentis ac in constitutionibus Romanorum pontificum designari potuisset. Adde et perturbatum ordinem, quem in nonnullis collectionibus animaduertit. Hec sane cum non congruant codici publica auctoritate uulgato, has omnes collectiones priuato studio in Galliis digestas ostendunt.

2. Preter collectiones Corbeiensem, Quesnellianam, et unam Colbertinam, quas in Galliis compactas recensuimus cap. 5 et 8, plures alie a Gallis scriptoribus memorantur, Fossatensis, Tiliana, Pitheana, Aniciensis, Lugdunensis, Reinensis, etc.; que cum editioni Synodorum Gallie usui fuerint, peculiares Galliarum fuisse noscuntur. Sed harum distincta notitia ab iis qui eiusmodi codices adhibuerunt,  data non fuit. De Fossatensi id tantum accepimus, Nicenos in ea canones ex Isidoriana, uti appellant, interpretatione cum Sardicensibus iungi : ac preterea tredecim Gallicanas synodos nullo ordine cum [CXXX] non paucis apostolicis constitutionibus exhiberi. Num etiam aliarum synodorum Grecie canones preferat, latet. Solum cum P. Coustantius manuscriptas Gallicanas collectiones distincte recensens, que Grecos canones continent, Corbeiensem, Quesnellianam, et Colbertinam describat; Fossatensem autem, quam in editione Epistolarum Romanorum pontificum frequenter allegat, pretermittat ; id nobis indicio est eam iisdem. Grecarum synodorum canonibus carere, et merum esse codicem qui preter Nicenos et Sardicenses canones Nicenorum nomine inscriptos, solas Gallicanas synodos et constitutiones apostolicas exhibeat. Quod si P. Sirmondus in prefatione ad Concilia Gallie inter  Gallicanos codices qui Isidorianam antiquam uersionem preferunt, recenset etiam Fossatensem ; id ob Nicenos canones affirmare potuit. Plura de hoc aut aliis Gallicanis codicibus distinctius proferre iis relinquimus quibus ipsos codices expendere licebit.

3. Etsi uero nobis desint plura id genus mss. exemplaria que in Gallicanis bibliothecis custodiuntur, satis tamen notitie ad cognoscendas antiquas collectiones proprias Ecclesiarum Gallie hic proferre possumus ex duobus Gallicanis codicibus quos in uaticana bibliotheca inuenimus. Primus est codex uaticano Palatinus 574, quem similem esse deteximus codici Morbacensi ante annos nongentos exarato, cuius mentionem faciunt P. Martene tom. Iu Anecdot., pag. 58, et P. Coustantius tom. I Epistolarum Romanorum pontificum pag. LXXI et alibi. Hoc Palatinum exemplum in ultimo folio dicitur Codex S. Nazarii in Laurissa. Hinc intelligimus pertinuisse  ad celebre monasterium Laurisshemiense S. Nazarii in diecesi Wormatiensi, quod Chrodegandus Metensis episcopus construxit sub medium seculum uIII. Huius codicis prestantiam satis commendat celeberrima synodus Carthaginensis anni 525, que ex ipso prodiit. uetustissimum semper uocat Holstenius, antiquitatemque ipsa codicis forma et characterum figure comprobant. Integra documenta plerumque non exhibet, sed tantummodo excerpta, et nonnunquam abbreuiata: que tamen cum e uetustiore Gallicana collectione integris monumentis instructa fuerint desumpta, quid hec contineret idem codex manifestissime indicat. Due partes in hoc codice distinguende: altera eorum que cum in premissa capitulorum tabula designantur, ad primigeniam collectionem referenda sunt; altera eorum que preter capitula indicata in tabula, posteriori additamento accessere. Alius codex olim Gallicanus est uaticanus signatus num. 3827, de quo inferius plura. Nunc collectio in laudato uat. Palatino contenta describenda est.



§ 2. Explicatur, notationibusque illustratur collectio ms. uat. Palat. 574. Canones Niceni ex abbreuiatione Rufini a Gallicanis recepti. Sardicenses Nicenorum nomine inscripti, et cum Nicenis nunc abbreuiatis, nunc integris apud eosdem Gallicanos coniuncti. Canon Neocesariensis inter titulos a Ioanne II missos ad Cesarium Arelatensem ex eodem codice in uulgatis supplendus. Synodus Arelatensis II uidetur potius antiqua collectio canonum quam synodus, eiusque tempus figitur.


Titulus hic, seu prefatiuncula in codicis fronte prefigitur: In nomine Domini nostri Iesu Christi incipit canon Nicena de sacris canonibus breuiatis studio, ut quod opus est celerius possit inueniri. Aliqua capitula que presenti tempore necessaria minime uidebantur, omisimus. Totum tamen in hoc libellum transtulimus, quidquid opportunum ac necessarium omnibus Ecclesiis noueramus. Sequitur tabula capitulorum  XXXII, que totius collectionis documenta indicant.

1. Synodus Nicena CCCXuIII episcoporum. Soli canones sexdecim proferuntur ex abbreuiatione Rufini; ac postea canon 13. Sardicensis sub Niceni titulo sic describitur: Incipit capitulum de suprascriptis canonibus, id est Nicanis CCCXuIII episcoporum. Osius episcopus dixit: Et hoc necessarium arbitror, ut diligentissime tractetis, etc. Idipsum legi in ms. Morbacensi diecesis [CXXXI] Basileensis testatur P. Coustantius in laudata prefatione pag. LXXI. Duo hoc loco maximi momenti notanda sunt. Primo abbreuiationes Rufini apud Gallos usitatas fuisse, ut Quesnellus dissert. XuI aliique nonnulli obseruarunt. Id palam fit ex duobus aliis Gallicanis documentis: 1o ex titulis in causa Contumeliosi a Cesario Arelatensi excerptis, qui subiiciuntur epistole 6 Ioannis II ad eumdem Cesarium, ubi canon 9 Nicenus a Rufino abbreuiatus describitur; 2o ex concilio secundo Arelatensi, quod uerius collectionem canonum esse paulo post ostendemus, ubi aliquot canones ex  eadem Rufiniana abbreuiatione compacti exhibentur. Ignotum uero esset undenam hec apud Gallos consuetudo prodierit. Ex nostro autem codice discimus fuisse olim Gallicanas collectiones canonum que Nicenos sic abbreuiatos ex Rufino receperant; ac propterea eius integre collectionis ex qua hec excerpta traducta fuerunt, antiquitas apud Gallos cognoscitur. Eadem consuetudo posteriori etiam tempore obtinuit. Nam collectio Herouualliana, quam octauo seculo in Galliis compactam uidebimus, abbreuiationes Rufini ex antiquiori Gallicano canonum codice exscriptas exhibet. Secundo Gallicanam collectionem Fossatensem, que Nicenos canones integros ex Isidoriana uersione continet, Sardicenses cum iisdem copulatos, ac Nicenorum titulo inscriptos pretulisse monuimus § 1, n. 2. Utrosque uero eadem ratione iunctos et inscriptos fuisse etiam in alia Gallicana collectione, que Nicenos ex Rufiniana abbreuiatione  receperat, noster codex et Morbacensis testantur. Hec duplex collectionum Gallicanarum ratio, in quibus canones Sardicenses cum Nicenis uel integris, uel abbreuiatis coniunguntur, eosdem canones ab ipsa Gallicana Ecclesia pro Nicenis habitos demonstrat. Quod si abbreuiationes Rufini loco Nicenorum canonum in solis Gallicanis collectionibus et codicibus canonum fuerunt recepte, Gallicana utique Ecclesia cum eas abbreuiationes recepit, Sardicenses canones eisdem adiecisse uidetur; eo quod uetustiori etate aliorum codicum testimonio iungerentur cum Nicenis, et pro Nicenis haberentur.

II. Synodus Arelatensis sexcentorum episcoporum. Domino sanctissimo fratri Siluestro cetus episcoporum sexcentorum, qui adunati fuerunt in oppido Arelatensi, quid decreuerimus communi consilio, caritati tue significauimus. Subduntur canones XX. Est synodus Arelatensis I, anni 314. Eamdem epigraphen prebuit ex simili codice Morbacensi P. Coustantius col. 341, not. a.

 III. Auctoritas Innocente pape ad Exoperium Tolosanum episcopum. Et in corpore ipsius collectionis: Incipit auctoritatis, uel canonis urbicani, Innocentio Exsuperio episcopo Tolosano. Ad locum de supradicta auctoritate, quid de his obseruare debeat, etc. Abbreuiatur caput primum eiusdem epistole.

Iu. Item auctoritas Innocente pape. Et in corpore: De supradicta auctoritate. Duo alia eiusdem epistole capitula compendio exhibentur. Hic quoque duo animaduersionem merentur. Primo Romanorum pontificum constitutiones auctoritates appellantur. Id Gallicanis usitatum ostendunt tum preces ad S. Leonem misse, quas dedimus tom. I Epist. 65, ubi cap. 2. Zosimi littere pro sede Arelatensi auctoritates dicuntur; tum Cesarius Arelatensis, qui Ioannis II epistolam ad se scriptam in causa Contumeliosi episcopi bis auctoritatem uocat; tum concilium Agathense, quod can. 9 Siricii episcopi auctoritatem eius epistolam ad Himerium appellat. Secundo titulus canonis urbicani  concordat cum alio codice Parisiensi collegii Societatis Iesu, ubi laudate Innocentii epistole hec inscriptio prefigitur Harduino teste tom. III Concil., col. 13, not. 1; Incipiunt canones urbetani. Innocentius Exsuperio episcopo Tolosano.

u. Auctoritas Zosimi pape ad Isicium Tolosanum episcopum, melius in corpore Salonitanum. Exigit dilectio tua, etc. Duo priora capita eiusdem epistole recitantur.

uI. Auctoritas Celestini pape. Profertur in corpore fere tota epistola ad episcopos per Apuliam atque Calabriam usque ad uerba congruentem regulis uindicemus. Dein sine ulla distinctione ac titulo eodem contextu subiicitur fragmentum ex cap. 3 epistole eiusdem pontificis ad episcopos prouincie Narbonensis atque uiennensis: Debet enim antea esse discipulus, etc., nec non aliud fragmentum ex cap. 6.

[CXXXII] uII. Auctoritas decretalis S. Siricii pape. In corpore autem affertur fragmentum ex epistola ad  Emerium cap. 5 et 6. Tum aliud fragmentum eiusdem epistole additur cum titulo: Item ad locum de ipsa synodo. Plurimos enim sacerdotes Christi, etc., uti habetur cap. 7. Et dein alia aliorum capitum excerpta. Notanda uerba de ipsa synodo, que hanc epistolam e Romana synodo scriptam innuunt. Ita etiam Siricii epistola Zellensi synodo subiecta in concilio scripta traditur: Data Rome in concilio episcoporum LXXX. Similiter epistola siue eiusdem Siricii, siue Innocentii, que canones synodi Romanorum in Conciliorum editionibus inscribitur, hunc titulum habet in codice Fossatensi: Incipiunt capitula synodi Romanorum. Epistola synodi. Et post tabulam sex capitulorum subditur: Canones Romanorum .

uIII. Item auctoritas Innocente pape. Fragmenta ex cap. 16 epistole ad uictricium.

IX. Auctoritas S. Damasi ad Paulinum. Unicum breue fragmentum exprimitur: Eos quoque qui de suis  Ecclesiis ad alteram Ecclesiam, etc. uide hunc tomum col. 402, not. 18.

X. S. Augustini ad Competentes. In corpore Tractatus uocatur. Incipit: Audite, karissimi membra Christi et matris Ecclesie filii, etc., ut in sermone 392 Augustini, c. 2, usque ad illa sub finem eiusdem capitis, quarum finis ad interitum ducit. In uulgatis et in plerisque mss. lectionariis hic sermo inscribitur ad coniugatos. Patres Benedictini notant in aliquibus codicibus incipere eque ac in nostro codice a uerbis: Audite karissimi. Unus locus uulgatorum defectuosus sic ex eodem codice supplendus: Quod dico fidelibus et competentibus, et penitentibus, audiant catechumeni.

XI. Auctoritas S. Symmachi pape ad Cesarium episcopum. Hortatur nos equitas, etc. Est integra epistola quinta ad Cesarium tom. u Concil., col. 424.

XII. Tituli infrascripti a S. papa Ioanne de sede apostolica sunt directi. Indicantur tituli, siue canones a Ioanne II subiecti sue epistole ad Cesarium Arelatensem,  que legitur tom. u Concil., col. 902. Noster uero abbreuiator ipsam epistolam omisit. Solum ex titulis seu canonibus a Ioanne papa ad Cesarium missis preteriuit primum ex epistola Siricii ad Himerium, ceteros sic exhibuit: Ex canonibus apostolorum XXu. Quod episcopus, aut presbyter, aut diaconus, si pro criminibus damnati fuerint, minime communione priuentur. Est titulus canonis 25 apostolorum ex uersione Dionysiana, qui in uulgatis Conciliorum inter titulos a Ioanne missos desideratur. Tum ipse canon eiusdem uersionis subiicitur. Dein additur alius titulus cum canone 29 apostolorum. Postea sequitur: Ex canonibus Neocesariensis XCu. Titulus: De presbyteris qui fornicati sunt. Canon uero sic: Presbyter si fornicatus fuerit, aut adulterium perpetrauerit, etc., ut in Neocesariensi can. 1 interpretationis Dionysii. Hic canon Neocesariensis in uulgatis titulis laudate epistole subiectis omissus, ex nostro codice supplendus est. Notandus preterea numerus canonis XCu qui  huic primo canoni Neocesariensi prefigitur. Indicat enim Dionysianum codicem, ex quo Ioannes papa II hunc canonem exscripsit, continuam numerorum seriem pretulisse, ita ut numerus primus inciperet a canonibus apostolorum quinquaginta, post quos additis continua numerorum serie Nicenis canonibus uiginti, et Ancyranis uiginti quatuor, primus canon Neocesariensis est XCu. Cum uero Dionysius in epistola ad Stephanum aliam numerorum seriem indicet, que a primo capite usque ad centesimum sexagesimum quintum progrediebatur, hec non a canonibus apostolorum, sed a Nicenis inchoabat. Ita canon primus Neocesariensis signandus erat XLu, facilique librarii lapsu, pro XLu scriptum fuisse uidetur XCu. Quocumque uero modo id accipiatur, palam fit aliqua Dionysii uetustiora exemplaria eam numerorum seriem custodisse, quam in codicibus Dionysianis, uel Hadrianis qui ad nos peruenerunt, frustra requirimus. Dein proferuntur duo canones Antiocheni, qui  tamen non continua numerorum serie notantur, sed cum proprio ipsorum canonum numero, nimirum Ex canonibus Antiochenis capitulo Iu, et postea ex canonibus suprascriptis capitulo Xu, cum iisdem titulis et canonibus Dionysiane uersionis qui in uulgatis leguntur. Num Dionysianus [CXXXIII] codex, quem Ioannes papa II adhibuit, preter seriem continuam numerorum proprios etiam cuiusque synodi numeros exhibebat?

XIII. Synodus Africana episcoporum CCXIu. Statuta Ecclesie antiqua. Qui episcopus ordinandus est, antea examinetur, etc., uti in statutis antiquis inter documenta Iuris canonici ueteris hoc tomo edendis. Diuiduntur in cap. 95, paucis sub finem omissis. Synodus Africana episcoporum CCXIu indicat synodum Carthaginensem anni 418, in qua totidem episcopi interfuerunt, cui quidem eadem statuta ascribuntur in ms. ueron. 59, de quo agemus part. 4, c. 4. uide que de hisce statutis et de hac inscriptione fusius disseruimus supra cap. 3, § 4.

 XIu. Statuta synodi apud Ecclesiam ualentinam sub die Iu idus Iulias Gratiano Iu et Equitio conss. Tres soli huius synodi canones proferuntur. Chronica notatio erronea Gratiano Iu similiter inuenta fuit ab Harduino in duobus mss. collegii Parisiensis Soc. Iesu, tom. II Conc. uen. edit., col. 1068, not. 2. Legendum Gratiano III.

Xu. Synodus Foroiuliensis. Quamuis ea benedictus frater noster Concordius, etc., ut ex simili codice Morbacensi P. Martene edidit tanquam ineditum documentum tom. Iu Thesauri Anecdotorum, et exinde tom. Iu Concil., col. 2073. Inscriptio mendosa est. Etenim est epistola precedentis synodi ualentine ad clerum et plebem Foroiuliensem, edita tom. II Conc., col. 1069.

XuI. Synodus Reiensis. Cum in uoluntate Domini apud Reiensem Ecclesiam conuenissemus, etc., ut in uulgatis tom. Iu Concil., col. 533, usque ad ultima uerba animositate quesissent, sine eo additamento quod ex ms. Urgellensi Baluzius edidit. uide supra  cap. 1, § 2, n. 4. Sequuntur subscriptiones eiusdem concilii cum eadem chronica notatione que in editis legitur.

XuII. Synodus Arausica. uiginti canones tantum excerpti ex concilio Arausicano I. In fine autem hec notatio habetur: sub die uI idus Nou. Ciro  in Ecclesia Iustianensi. Synodus Iustianensis uocatur in titulis subiectis epistole Ioannis II ad Cesarium a Iustiano uico territorii Arausicani, in cuius ecclesia hoc concilium celebratum fuit.

XuIII. Synodus uasensis sub die id. Nouembris Dioscoro u. c. . Sex canones proferuntur.

XIX. Synodus Arelatensis cum canonibus 31. In uulgatis Conciliorum post Sirmondum tom. u, col. 1, effertur cum canonibus LuI. Hec synodus pluribus ex capitibus difficultatem facessit. Canonum numerus et ordo in codicibus mirifice discrepat. Exemplaria uetuste collectionis Hispanice et exinde etiam Isidoriane  priores tantum XXu canones exhibent, uti obseruauimus in duobus mss. pure Hispanicis, uno uat. Palat. 575, altero cardinalis Passionei; in alio Hispanico originis Gallicane uat. 1341, in uat. Isidoriano 630, et in uat. 1338, in quod nonnulla ex Hispanica collectione traducta fuerunt. Collectiones uero manuscripte Gallicane Corbeiensis, Lugdunensis, Fossatensis et Tiliana, exclusis tribus uulgatis canonibus 10, 11 et 12, reliquis XXII undecim adiiciunt, nimirum XLuI, uulgatum et ceteros usque ad 56; et sic preferunt canones XXXIII. Codex collegii Parisiensis Societatis Iesu ab Harduino laudatus tom. u Concil., col. 5, not. , habet canones XXXuI, nimirum priores XXu, et XI ultimos. uulgati Conciliorum post Merlinum et ante Sirmondum habent canones XXXuII, uidelicet priores XXu, et XII ultimos a can. 45 usque ad 56. Tandem Sirmondus e ms. Remensi edidit canones LuI, insertis post canonem 25 uiginti canonibus, ante quos in eodem codice hic nouus titulus intexitur: Capitula de synodo que in territorio Arausico celebrata  est. Porro hi omnes canones preter morem aliarum synodorum Gallie partim sunt e Nicenis expressi, et nonnunquam ex abbreuiationibus Rufini; partim sunt ex Concilio Arelatensi I, partim ex uasensi, partim ex Arausicano I aliisque eiusmodi synodis, ut P. Sirmondus in notis animaduertit. Nulli quidem canones, excerptis perpaucis Arausicanis, totidem uerbis ex iisdem synodis inueniuntur exscripti. At sententie plane conueniunt. Immo preter easdem sententias quedam peculiaria uocabula in Nicenis, abbreuiationes Rufini auctori pre oculis fuisse manifestant. Cum uero in iisdem Nicenis Rufinianas abbreuiationes preferentibus nonnulle particule interserantur que in Rufino non [CXXXIu] reperiuntur, preter huius abbreuiationes aliam eorumdem canonum uersionem scriptori usui fuisse apertissime liquet. Hec uarietas codicum quantum ad numerum et ordinem canonum, hos omnes non uno tempore scriptos  manifestat, sed alias atque alias accessiones recepisse. Primum exemplum illud esse uideri potest, quod pauciores canones XXu in collectione Hispanica descriptos exhibet. At uetustiores Gallicane collectiones, que in synodis Galliarum sinceriores et maioris auctoritatis esse deberent, tres ex iisdem XXu canonibus ignorant; et horum loco alios XII subiiciunt. Nihil dubium esse potest de additamento XX canonum, qui ex unico ms. Remensi adiecti fuerunt hoc nouo titulo prefixo: Capitula de synodo que in territorio Arausico celebrata est. Diuersa quidem uerba quibus sententie plurium canonum exprimuntur, non merum exscriptorem canonum e diuersis synodis, sed scriptorem indicant qui diuersorum conciliorum canones suis uerbis exposuit. Num uero id in synodo Arelatensi gestum fuerit, nec ne, uehementer ambigimus. Probabilius autem credimus istius modi opus nulli Gallicane synodo conuenire, sed collectionem esse priuatam, cui accessiones aliquot facte fuerint. Hinc nec prefatio,  seu introductio synodorum propria in hoc documento inuenitur, nec chronica nota, nec idonea clausula, nec subscriptiones ulle. Nullam aliam synodum Gallicanam his omnibus expertem inuenire licebit. Episcoporum catalogus, qui in quibusdam mss. codicibus ab Hispana collectione proficiscentibus post epigraphen et titulos canonum huius synodi seu collectionis subiicitur, perperam huc traductus, eidem epigraphi fuerat premittendus, ac subnectendus Arelatensi prime synodo, que in iisdem mss. immediate precedit: ad hanc enim eum catalogum pertinere manifestum est. Huius autem collectionis que Arelatensis secunde synodi nomine inscribitur, auctorem fuisse aliquem Arelatensem, aut Arelatensi sedis studiosum, prodit canon 18, in quo eiusdem sedis prerogatiua constituitur. Tempus posterius est uasensi synodo anni 442, que canone 47 nominatur; anterius uero concilio Arelatensi III, anni 524, cui in plerisque mss. collectionibus hi canones Arelatensis secundi nomine premittuntur. Sub S. Cesario autem  hanc collectionem digestam indicat canon quartus, ubi habetur: Nullus diaconus, uel presbyter, uel episcopus AD CELLARII SECRETUM intromittat puellam, uel ingenuam, uel ancillam. uerba ad cellarii secretum peculiarem formulam exhibent, que similiter usurpatur in concilio Agathensi anni 506, eodem Cesario preside can. 2: Ancillas, uel libertas A CELLARIO, uel A SECRETO ministerio, et ab eadem mansione in qua clericus manet, placuit remoueri. Quis ex hac non tam sententie quam peculiaris formule concordia idem circiter tempus non suspicetur?

XX. Auctoritas S. Bonifacii pape, per quam infrascripta synodus  confirmata est. In tabula premittitur huius epistole titulus titulo ipsius synodi, uti ipsa epistola in aliis mss. collectionibus Gallicanis Fossatensi, Laudunensi, et Hardyensi eidem synodo preponitur cum hac antiqui collectoris Galli annotatione: Et quamuis synodus Arausica prius sit facta quam auctoritas ista, tamen pro reuerentia sedis apostolice hoc mihi iustum uisum est,  ut prius domini pape auctoritas scriberetur. uide Sirmondi et Labbei notas tom. u Conc. col. 814 e, et 815 a. In corpore uero nostri codicis eadem epistola synodo subiicitur. Incipit autem: Per filium nostrum Armenium, etc., uti ibidem legitur col. 830, ubi eiusdem prestantissimi codicis lectiones ex Holstenio in margine describuntur. Eadem notatio chronica ibidem signatur, ac in aliis mss. Sirmondi: uIII kal. Febr. Lampadio et Oreste u. c. cons.

XXI. Synodus Arausicana de gratia et libero arbitrio. Cum in dedicatione basilice, etc., uti tom. u Conc. col. 808.

XXII. Synodus Agathensis. Est synodus anni 506, que profertur ibidem col. 521. Soli canones XXuII abbreuiati leguntur.

XXIII. Synodus Aurelianensis anni 511, que integra edita est ibidem col. 543, in nostro autem codice exhibentur tantum abbreuiati canones XXII.

 XXIu. Synodus Epaonensis anni 517, que eodem tomo legitur col. 712, cum canonibus XL; canones autem XXXI in nostro codice excerpti sunt.

[CXXXu] XXu. Synodus Arelatensis anni 524. Incipit: Cum in uoluntate Dei, etc. Ibidem col. 763. Profertur subscriptio Cesarii, in qua inserta est data uII  idus Iulii, Opilione cons. Aliorum quoque episcoporum subscriptiones subiiciuntur.

XXuI. Synodus Carpentoractensis anni 527. Omittitur prima periodus, et incipit: Carpentoracte conuenientes huiusmodi ad nos querela peruenerat, etc., cum subscriptionibus episcoporum, uti tom. u Conc. col. 805.

XXuII. Synodus uasensis anni 529, cum primi tantum canonis excerpto.

XXuIII. De constituto synodali Apostolice sedis, ut nullus Episcopus res Ecclesie uendere presumat. Affertur in corpore solus canon 4 concilii Romani sub Symmacho anni 502: His ergo perpensis, etc., uti, habetur ibidem col. 475. Post laudatum canonem in  solo corpore additur: Incipit preceptum, immo lex a gloriosissimo rege Theodorico, que ex nostro codice edita fuit ab Holstenio, et exinde tom. u Conc. col. 539.

XXIX. Tituli contra Manicheos. In corpore autem sic: Incipiunt capitula S. Augustini, que debeant publica uoce relegere, etc. Afferuntur capitula XXI cum subscriptione Prosperi sub die XIII kal. Decembris, Olibrio, iuniore u. c. cons., quemadmodum ex duobus aliis mss. Gallicanis impressa sunt ibidem col. 800.

XXX. Synodus Aruerna anni 535, distincta in canones XuII.

XXXI. Synodus Aurelianensis anni 538, cum canonibus XXXuI. Unus enim uulgatus in duos, alius in tres diuiditur. In prima subscriptione habetur: Quarto post consulatum  iunioris, indictione secunda, sine notatione annorum regni Childeberti, ut alii codices et uulgati preferunt. Indictionem  secundam similiter notat etiam exemplum Lugdunense laudatum a P. Sirmondo. Error creditur, propterea quod alii codices signent diem nonarum mensis tertii, quo anno 538 decurrebat indictio prima . At nec noster codex, nec Lugdunensis diem aut mensem indicant.

XXXII. Aurelianensis synodus anni 541. Est integra, uti habetur tom. u Conc. col. 1363.

In his capitulis XXXII tabula desinit, que prime collectionis indicium est. Sequentia uero, licet in codice eodem charactere subdantur, posteriora additamenta sunt, quorum in premissa tabula nulla fit mentio: unde nulla etiam numerorum continuatione in corpore describuntur. Hinc prima collectio ab origine facta fuit ante medium seculum uI, nimirum post synodum Aurelianensem Iu, anni 541, et ante Aurelianensem u, anni 549, que in additamentis refertur. Cum porro Gallicane collectiones Corbeiensis et Fossatensis, que omnium antiquissime creduntur,  Aurelianense u concilium prima manu comprehendant, uti testatur P. Sirmondus in prefatione ad Concilia Gallie, manifestum fit collectionem primigeniam, ex qua noster codex excerptus fuit, paulo uetustiorem fuisse, cum Aurelianense u ignoret, ac inter posteriores additiones receperit.



§ 3. Additamenta eiusdem codicis recensentur.

Constitutio apostolice sedis. Siluester episcopus uniuersis episcopis per Gallias et septem prouincias. Placuit apostolice sedi, ut si quis ex quolibet ecclesiastico gradu, etc., ut in epist. 5. Zosimi toto capite primo, nisi quod pro metropolitani Arelatensis habetur metropolitani Austodunensis, et pro Patroclo substitutum est Retitio, quemadmodum ex nostro ms. notatur tomo III Concil. col. 409. Idem etiam habet similis codex Morbacensis teste P. Coustantio in Appendice tomi I Epist. Rom. pontif. col. 35. Supposititia inscriptio  et interpolatio, quibus priuilegium Zosimi pro sede Arelatensi ad Augustodunensem traductum fuit, ac Siluestro pape perperam attributum. Hec eadem Zosimi epistola simili impostura Siluestro inscripta, ad uiennensem Ecclesiam in ms. Floriacensi traducitur, ut uidere est apud laudatum P. Coustantium loco allegato col. 37.

[CXXXuI] Zosimus uniuersis in uiennensi et Narbonensi et septem prouinciis episcopis constitutis; Precipuum, sicuti semper habuit metropolitanus episcopus Arelatensium ciuitatis, etc., uti capite 2 et 3 laudate epistole Zosimi. Sincera est hec epistola, sed diminuta primo capite, quod epistole antecedenti Siluestro supposite attributum fuit.

Auitus episcopus uictori episcopo e basilicis hereticorum non recipiendis. Petisti, immo potius precepisti, etc., ut in epist. 6 Auiti editionis Sirmondi.

Canones Aurelianenses facti indictione 13. Ad diuinam gratiam referendum est, etc. Est integra synodus quinta Aurelianensis anni 549 cum canonibus 24 et  subscriptionibus, uti habetur tom. u Concil. col. 1375. Hec omnia similiter prefert etiam codex Morbacensis. In nostro autem codice adduntur sequentia.

Epistola Dionysii Exigui ad Stephanum cum peculiaribus lectionibus, quarum notitiam exhibebimus part. 3, c. I, § 3. Subnectuntur autem ex eius uersione soli canones apostolorum.

Anno secundo gloriosissimi regis Kilderici nonas Februarias Carthagine in secretario basilice S. Martyris Agilei. Cum Bonifacius episcopus, etc. Est synodus Carthaginensis anni 525, que rebus pluribus ac presertim ordinandis et illustrandis canonibus Africanis maxime utilis, ex hoc solo codice Holstenii opera prodiit, et recusa est tom. u Concil. col. 772 usque ad 792. Fine caret hec synodus, ac desinit in documentis ad libertatem monasteriorum pertinentibus: ex quo coniicere licet hanc synodum olim exscriptam fuisse ab aliquo monacho, ut monasteriorum  libertatem tueretur. uulgata erat eadem synodus in Gallicanis codicibus, eodemque consilio in tribus Gallicanis monumentis allegata sub medium septimum seculum, 1o in uita S. Baboleni ad an. 647; 2o in priuilegio monasterii S. Dionysii Parisiensis anno 658; 3o in alio priuilegio monasterii Corbeiensis an. 664. uide eumdem tomum Conciliorum col. 771. Diuiditur hec synodus in duas actiones. Actioni autem secunde perperam inseruntur duo, nimirum Actio 15 synodi Chalcedonensis cum titulis et canonibus XXuII eiusdem synodi ex uersione Dionysii.

Item ex Concilio Carthaginensi sub domno Aurelio episcopo. Proferuntur autem breuia excerpta ex canonibus concilii Carthaginensis anni 397, cum amplioribus subscriptionibus, quas dedimus cap. 3 § 3.

Dein sequitur. Incipit fides catholica B. Athanasii episcopi. Quicunque uult saluus esse, etc., ut in symbolo Athanasiano.

De incestis. Homo si incestum commiserit, de istis  causis, etc. Finis pro causa sua commiserit, ut in uulgatis Conciliorum tom. uIII col. 409, et in Capitularibus regum Francorum tom. I edit. Baluzii col. 177, ubi hoc decretum in canones decem distinguitur. P. Martene in Thesauro Anecdotorum tom. Iu pag. 58 huius decreti fragmentum ex ms. Morbacensi edidit usque ad uerba ut ceteri emendentur. In uulgatis Conciliorum huius documenti canones tribuuntur concilio uel capitulari Metensi, et in margine notatur col 410 priores canones tres in uno ms. uat. Palatino ascribi synodo Compendiensi, ceteros autem concilio uernensi anni 753. At in hoc nostro Palatino, sicut etiam in Morbacensi aliisque mss. a Sirmondo et a Baluzio laudatis nec synodi seu capitularis locus, nec tempus designatur. Baluzius uero tom. II col. 1030, ad uerba Capitulare Metense, notat locum incertum, tempus uero affigit anno 756.

Sequuntur Augustini Anglorum episcopi interrogationes due, et S. Gregorii pape responsiones, que  leguntur lib. XI Registri editionis Maurine epist. 64, interrogat. 3 et 11.

Breuiarium Ecclesiastici ordinis. Incipit: Qualiter in cenobiis fideliter Domino seruientes tam iuxta auctoritatem catholice atque apostolice Romane Ecclesie, quam et iuxta dispositionem regule S. Benedicti missarum solemniis, etc. Est ordo monasticus.

Cum recentius documentum huius appendicis sit capitulare anni 756, hec additamenta in seculum uIII referenda uidentur.



[CXXXuII] § 4. De collectione Gallicana contenta in ms. uat. 3827. uersus ex hoc codice editi in funere Lotharii I.

Altera Gallicana collectio, quam in bibliotheca uaticana uidimus, exstat in ms. uat. 3827. Codex est forme quadrate, scriptus ante annos circiter octingentos. Pertinuit ad Ecclesiam Bellouacensem, ut liquet ex notatiuncula subiecta pagine 92: S. Petri  Bellouacensis est liber iste. Eo autem libentius hunc codicem describimus, quia preter nonnullas Gallicanas synodos in antecedenti codice comprehensas posteriorum synodorum Gallie seriem prosequitur. In hoc manuscripto synodi integre, non autem excerpta continentur. Incipit a synodo Carpentoractensi anni 527. Dein profert Arausicanam anni 529, Regensem anni 439, Aurelianensem I, anni 511; Aurelianensem III, anni 538; Aurelianensem Iu, anni 541; Aurelianensem u, anni 549, et Aurelianensem II anni 533, quas in precedenti codice memorauimus. Hoc eodem perturbato ordine quinque Aurelianenses synodi describuntur etiam in uetustissimo Colbertino exemplo, de quo paragrapho sequenti.

Postea sequitur concilium ueneticum habitum circa annum 465, quod editum inuenies tom. u Concil. col. 79; uasense II, anni 529, et Epaonense anni 517.

Turonense I, anni 461, tom. u Conc. col. 73.

 Turonense II, anni 567, tom. uI col. 533.

Matisconense I, anni 581, ibidem col. 657.

Matisconense II, an. 585, ib. col. 671.

Concilium Telenense per tractatus S. Siricii episcopi pape urbis Rome per Africam. Est concilium Zellense, alias dictum Teleptense prouincie Byzacene, quod uidesis hoc tomo col. 446. Hoc idem concilium inter easdem Gallicanas synodos et cum iisdem lectionibus insertum prefert Colbertina collectio, quam sequenti paragrapho explicabimus.

Concilium Parisiacum, quod celebratum creditur circa annum 557, tom. uI Concil., col. 491.

Aliud Parisiacum anni 555, ib. col. 487.

Autisiodorense anni 578, ibidem col. 641.

Cabilonense anni 650, tom. uII Conc. col. 395.

Synodus uerno in palatio facta an. 755, tom. uIII Conc. col. 415.

Suessionensis anni 744, ibidem col. 290.

Epistola Paulini Aquileiensis ad Carolum regem, et  synodus Foroiuliensis, cui idem Paulinus interfuit, anni 791 uel 796, tom. IX Concil. col. 31.

Hadriani pape epistola ad eumdem Carolum de imaginibus, tom. uIII Conc. col. 1553.

Theodulphi Aurelianensis Capitulare a Baronio typis datum, et recusum tom. IX Concil. col. 183.

Concilium Parisiense anni 829, ibidem col. 702.

Leonis Iu epistola ad Prudentium episcopum Tri[.....]assinum, et alia ad Britannos episcopos, que ambe ex hoc ms. impresse sunt, et ibidem leguntur col. 1625 et seqq.

Concilium Tullense apud Saponarias anni 859, ex hoc codice uulgatum a Sirmondo tom. III Conciliorum Gallie, et exinde insertum tom. X Conciliorum P. Labbei editionis uenete, col. 113.

Hic desinunt Gallicana documenta. Subiiciuntur autem in eodem codice XuI epistole Nicolai I summi pontificis, que in editis sunt priores XuI eiusdem Nic lai, tom. IX Concil., a col. 1289 usque ad col. 1407. Adduntur eiusdem pontificis responsa ad consulta  Bulgarorum, que exstant eodem tomo col. 1534.

In fine charactere antiquo describuntur hi uersus scripti in funere Lotharii I imperatoris, qui paulo post Leonem Iu pontificem obiit, an. 855.

[CXXXuIII] Cesar tantus eras quantus et orbis.
At nunc in modico clauderis antro.
Post te quisque sciat seruiturum,
Et quod nulla mori gloria tollat.
Florens imperii gloria quondam
Desolata suo Cesare marcet.
Hanc ultra speciem non habitura,
Quam tecum moriens occuluisti.
O quanto premitur Roma dolore
Preclaris subito Patribus orba!
Infirmata prius morte Leonis,
Nunc, Auguste, tuo funere languet.
Leges a senibus patribus actas,
 Quas elapsa diu raserat etas,
Omnes ut fuerant ipse reformans.
Romanis studuit reddere causis.
Tu longinqua satis regna locosque,
Quos nullus potuit flectere Cesar,
Romanos onerans uiribus arcus
Ad ciuile decus excoluisti.
Que te non doluit, Cesar, obiisse,
uel que non timuit patria uiuum?
Sed que te timuit patria uiuum,
Hec te non doluit, Cesar, obiisse.
Nam sic lenis eras iam superatis,
Et sic ui domitis gentibus asper,
Ut qui non doluit, iure timeret,
Et qui non timuit, iure doleret.
Luge, Roma, tuum nomen in umbris,
Et defuncta duo lumina luge.
Arcus frange tuos, sicque triumphum
De te Roma tuis hostibus aufer.

 Ceteri uersus desiderantur.



§ 5. De alia Gallicana collectione, que exstat in ms. Colbertino 3368.

Hunc codicem duas partes seu potius collectiones complecti monuimus cap. 8, ibique primam descripsimus. Nunc restat altera, quam Gallicanas presertim synodos continentem huc reseruauimus. Huius notitiam debemus P. Coustantio in prefatione ad tom. I Epistolarum Romanorum pontificum n. 102. Precedit tabula, que subsequentium synodorum nomina et canonum titulos recenset. Initio referuntur Gallicane synodi hoc ordine: Arelatenses prima, quarta et secunda; Carpentoractensis, Aransicane secunda et prima; Taurinensis, Regensis, Aurelianenses prima, tertia, quarta, quinta et secunda; Epaonensis, Turonensis I, Matisconenses I et II; concilium Telenense, Parisiense tertium, Autisiodorense  I et Cabilonense I, quod postremum concilium habitum fuit anno 650. Hec Gallicanarum synodorum collectio multum concordat cum precedenti uat. 3827, uti superiori paragrapho animaduertimus; ac proinde ex iisdem Gallicanis fontibus utraque dimanat. Solum hec ab illa in eo discrepat, quod Colbertinus codex prefert initio tres synodos Arelatenses, Arausicanam I, et Taurinensem, que desunt in laudato codice uaticano; contra uero uaticanus codex quatuor concilia exhibet, ueneticum, uasense II, Turonense II, et Parisiense II, et alia quedam posteriora documenta addita post concilium Cabilonense, que omnia in ms. Colbertino non inueniuntur.

In hoc autem post Gallicana monumenta adiiciuntur synodi Hispanice, Eliberitana, Tarraconensis, Gerundensis, Cesaraugustana, Herdensis, Toletana I, [CXXXIX] ualentina, Toletana II, III, Iu, u, uI et uII seu uIII ; Bracarensis I et II. Dein Sententie, que in ueteribus exemplaribus Conciliorum  non habentur, sed a quibusdam in ipsis inserte sunt. He autem sunt canones XXIII quos Agathensibus adiectos legimus in uulgatis a can. 48 usque ad 70, tom. u Concil. uen. edit. col. 529.

Sequuntur Martini Bracarensis Capitula. Tandem Ecclesie antique Statuta, que hoc tomo edentur. In his tabula desinit. At in corpore ipsius collectionis subduntur tres alie synodi Toletane, XI, XII et XIII. Item fragmenta quedam ex Theodori Penitentiali, ex S. Gregorii Magni scriptis, et ex epistola Gregorii III ad Bonifacium decerpta. Synodi Hispane ex aliquo codice Hispano exscripta fuerunt. Statuta autem Ecclesie antiqua titulus est quem in solis Gallicanis collectionibus inuenimus: cumque hec statuta hoc titulo et ordine inferius edendo non legantur in mss. Hispanis, additamentum sunt, quod ex alio Gallicano fonte deriuat. Hinc eiusmodi collectionem in Galliis exaratam dubitare non licet. Et si quidem non computentur additamenta que preter  documenta in tabula indicata posterius accessere, hec collectio ab origine lucubrata cognoscitur septimo seculo: recentior enim est synodus Toletana uIII, anni 653.



CAPUT XI. De collectionibus pertinentibus ad causas Nestorii, Eutychis ac presertim Acacii.



§ 1. De duabus collectionibus ad Nestorii, et aliis duabus ad Eutychis causam pertinentibus. Primeua Ephesina collectio e ms. ueronensi descripta et suppleta.

1. In Nestorii causa due collectiones potissimum celebrantur. Prima est illa que cum antiqua uersione Ephesini concilii plura documenta ante et post gesta eiusdem synodi exhibet. Baluzius in ea edenda consilium ceperat insistendi antiquissimo exemplari Bellouacensi; eo quod ipsi  constitisset, simili plane  exemplo usum fuisse concilium u, melius dixisset antiquum interpretem concilii u. Cum uero idem codex esset ualde mutilus et imperfectus, coactus fuit sequi alios duos, qui sani et integri erant, licet a Bellouacensi et in documentorum numero atque ordine, et in ipsis lectionibus nonnunquam dissentirent. Aliqua etiam, que deerant, aliunde supplere debuit. Eius editionem uidesis tom. Iu Concil. uenete editionis col. 1 et seqq., in qua cum alia hinc et hinc decerpta fuerint, primigenie collectionis forma non exhibetur. Nos unum uetustissimum codicem Bellouacensi plane similem, sed integrum, nacti sumus in ms. 56 capituli ueronensis, ex quo plura emendari et suppleri poterunt. Titulum ac tabulam capitum, que primeuam hanc collectionem et documentorum numerum atque ordinem exhibet, hic appendimus. Epigraphes hec est: Synodus Ephesena cum epistolis suis. In hoc corpore continentur.

I. Celestini pape epistola prima ad Cyrillum episcopum  Alexandrinum ante collectionem synodi in Epheso contra Nestorium. Tristitie nostre, etc. Tom. Iu Concil. col. 38.

II. Eiusdem Celestini pape ante synodum ad Nestorium episcopum CP. Aliquantis diebus, etc. Ibidem.

III. Epistola Nestorii ad Celestinum. Fraterna nobis, etc. Ibidem.

Iu. Epistola secunda Nestorii ad Celestinum. Sepe scripsi, etc. Ibidem.

u. Celestini ad Constantinopolitanos. Ad eos, etc. Ibidem.

uI. Eiusdem ad Ioannem, Iuuenalem, Rufum, etc. Optaremus, etc. Ibidem col. 40.

[CXL] uII. Celestini ad synodum Ephesinam. Spiritus sancti testatur presentiam, etc. Ibidem col. 88.

uIII. Commonitorium pape Celestini episcopis et presbyteris euntibus in Orientem. Cum Deo nostro, etc. Tom. III Concil. col. 560.

IX. Eiusdem epistola ad Theodosium Augustum  de colligenda synodo. Sufficiat licet, etc. Tom. Iu col. 90.

X. Eiusdem ad Cyrillum Alexandrinum. Intelligo sententiam, etc. Ibidem.

XI. Exemplaria gestorum que acta sunt in sancto synodo Ephesena metropoli de recta fide. Post Consulatum, etc., cum data XI kal. Augustarum, uti allegatur in concilio Chalcedonensi actione 1, non uero X kal. Iulias, uti in uulgato habetur tom. Iu Concil. col. 51.

XII. Theodosii imperatoris epistola ad Cyrillum Alexandrinum. Imperatores Cesares Theodosius, etc. Ibidem col. 53, usque ad illa col. 58 d, consequens est et hec  legi: et lecta est: ac desunt, et posita in precedentibus; nam ipsa Cyrilli epistola in nostro codice hoc loco inserta legitur, ut ex sequenti numero patebit.

XIII. Incipit epistola S. Cyrilli ad Nestorium prima. uiri modesti, etc. Ibi col. 15; additurque in nostro  codice annotatio: Istam primam epistolam, etc., quam Baluzius ex ms. Bellouacensi subiecit col. 16.

XIu. Altera epistola ad eumdem. Obloquuntur quidam, etc. Ibidem col. 19. Lectiones prefert noster codex que leguntur in concilio Chalcedonensi, in quinta synodo, ac in ms. Bellouacensi. Postea sequuntur gesta Ephesina, quibus he due epistole erant inserte: Et postquam lecta est epistola, etc., uti col. 58 d, usque ad illa col. 60 c, que in Nicea a SS. Patribus exposita sunt.

Xu. Nestorii ad Cyrillum. Iniurias quidem, etc., ipsis actis suo loco inserta. Exstat eodem tom. Iu col. 23. Sequuntur porro interlocutiones: Et postquam lecta est epistola, etc. Ibi col. 60 d, usque ad interlocutionem Iuuenalis col. 62 d, postquam sequens epistola lecta fuit.

XuI. Celestini ad Nestorium. Aliquantis, etc. Ibidem col. 37. Subiiciuntur interlocutiones Petri et  Flauiani col. 62 d, et 63 a, post quas sequens epistola inserta.

XuII. Cyrilli ad Nestorium. Saluatore nostro dicente, etc. Ibi col. 27. Sequuntur interlocutiones et alia, que ibidem leguntur a col. 63 a, usque ad col. 76 c.

XuIII. Epistola Capreoli Carthaginensis ad synodum. Orabam, etc. Eadem col. 76 c. Dein sequitur usque ad illa col. 78 c, ab episcopali dignitate et omni conuentu sacerdotali. Postea ceteris omissis subditur in codice: Petrus presbyter Alexandrie et primicerius notariorum dixit: Charisius quidam nomine presbyter et dispensator sancte Ecclesie Philadelphie, etc., cum lectionibus ms. Bellouacensis. Ibidem col. 122 d, usque ad ipsius Charisii subscriptionem col. 124 d.

XIX. Exemplum expositionis symboli transformati. Quisquis uel nunc, etc., col. 125, usque ad uerba fore anathema, sicut supra dictum est, col. 128 c; post que omissis ceteris, que perperam hoc loco  in uulgatis intrusa sunt, statim subduntur inscriptiones Cyrilli et ceterorum Patrum a col. 129 usque ad col. 134 c.

XX. Acta excommunicationis episcopi Ioannis Antiocheni et episcoporum qui cum eo fuerunt. Post consulatum dominorum, etc., ibidem col. 94 d, usque ad ea col. 104 c, agnoscant que consecuta sunt; et loco subscriptionum legitur ut in ms. Bellouacensi: Et subscripsit synodus per episcopos CXCuIII.

XXI. Relatio S. synodi, etc., ut in laudato codice Bellouacensi, ibidem col. 111 a, usque ad col. 113 b, cum eadem clausula: Et subscripsit synodus per episcopos CXCuIII.

XXII. Exemplar epistole scripte a S. synodo ad archiepiscopum Romanum Celestinum, significans omnia que gesta sunt in ipsa Ephesina synodo, etc. Ibidem col. 159.

XXIII. Celestini ad Theodosium iuniorem. Causis suis, etc. Tom. III Concil. col. 1591.

 [CXLI] XXIu. Eiusdem ad Maximianum CP. uidimus et amplexi sumus, etc. Ibid. col. 1593.

XXu. Eiusdem clero et plebi consistentibus Constantinopoli. Exsultatio matris, etc. Ibidem col. 1594.

XXuI. Eiusdem ad synodum Ephesinam. Tandem malorum fine, etc. Ibid. col. 1588.

XXuII. Exemplar sacre epistole per Aristolaum tribunum et notarium ad Ioannem episcopum Antiochie de pace et adunatione Ecclesiarum. Intentio nostra, etc., ex uersione que luxata edita est ex ms. Bellouacensi tom. Iu Conc. col. 176; sed ex nostro codice duas lacunas supplemus sic. Prima lacuna col. 177 lin. 1: Animaduertimus omnibus ad nos concurrentibus tam sanctissimo episcopo gloriose huius urbis, et omnibus qui inuenti sunt hic reuerentissimis episcopis, et uniuerso eorum clero ad bene pridem adunita acerba passione incedente, que deuulsa sunt recte fidei membra coaptare; quatenus uos et reuerentissimum et sanctissimum episcopum Alexandrinorum Cyrillum conuenientes, inuicem deponatis inter uos factam difficultatem  et ambiguitatem, promittentibus his quos prediximus, reuerendissimis uiris, quod, si subscripseris in depositione Nestorii, et eius anathematizaueris doctrinam, nulla residebit altercationis occasio; sed slatim sanctissimus episcopus Cyrillus, et tua reuerentia, et qui cum ea sunt, et sanctissimus . . . . . gloriose Rome episcopus Celestinus, et omnes qui ubique sunt recte fidei sacerdotes, tue reuerentie communicabunt, etc. Secunda lacuna ibidem litt. d: nulla ex episcopalibus constitutionibus, aut depositionibus, aut ex quacunque ordinatione nouitas assumatur: sed si quid interea fieri contigit, hoc in quiete manens, imperturbatum catholice Ecclesie custodiat statum. Sufficiunt enim qui sunt religiosi clerici, donec perfecta adunitio consequatur ad diuina ministeria peragenda. Habere  a nobis hec; et non ambigimus, quod omni robore et omni uirtute sinceram et immutabilem uidens nostram intentionem, et dignam christiana constantia, pariter acturus et ipse, nullum laborem aut fatigationem, nec  iniurie contemptum, nec obliuionem ire suscipere recusabis, quatenus ea que a nostra pietate causa recte fidei et sanctarum Ecclesiarum unitatis precepta sunt, termino tradas. Si autem  hanc nostram sententiam et secretam uoluntatem contemnere propria quadam intentione, aut instantia humane passionis conatus fueris, et alia que a nobis iussa sunt neglexeris, tibi imputabis, quia alacritatem circa continentiam Dei Ecclesiarum tua sanctitas aspernata dignas uicissitudines recipiet.

XXuIII. Epistola Ioannis episcopi Antiochie ad Cyrillum de pace. Ante hoc, etc., uti ibidem col. 180, ex eodem codice Bellouacensi, cuius lacunas ex nostro codice supplemus. Eadem coll. 180. litt. d: Pro ampliori autem cautela hoc fecimus, quia non poteramus conuenientes, que decreta fuerant a piissimis nostris imperatoribus coram ad effectum perducere, demandauimus ei ut uice nostra et pro nobis et pro persona nostra disponeret quidem que pertinent ad pacem, quod precipuum est; intimaret autem reuerentie tue expositionem  que a nobis consonanter facta est, de humanatione Dei nostri Iesu Christi, quam direximus reuerentie tue per predictum religiosum uirum, que est hec. De Dei autem Genitrice uirgine, quemadmodum et sapimus et dicimus, et de modo humanationis unigeniti Filii Dei, necessarie, non additamenti causa, sed ad satisfactionem proprie desuper tam de diuinis Scripturis, quam de traditione sanctorum Patrum assumentes habuimus, breuiter dicimus, nichil omnino addentes fidei sanctorum Patrum que in Nicea exposita est. Sicut enim iam diximus, ad omnem sufficit et pietatis cognitionem et omnem heretice perfidie abdicationem. Dicimus autem non presumentes illicita, sed confessionem proprie infirmitatis, excludentes eos qui exsurgere uolunt contra ea que ultra hominem disceptamus. Confitemur igitur Dominum nostrum Iesum Christum Filium Dei unigenitum, Deum perfectum, et hominem perfectum, etc. Dein col. 181. litt. c; Consentimus  autem et ordinationi sanctissimi et reuerentissimi episcopi Maximiani Constantinopolitane sancte Dei Ecclesie, et omnibus communicamus, qui [CXLII] per uniuersum orbem terrarum sunt Deo amabiles episcopi, quanti sunt qui rectam et impollutam habent et custodiunt fidem. Et subscriptio: Saluus pro nobis orans permaneas, domine Deo amantissime et sanctissime, et omnium carissime frater.

XXIX. Epistola S. Cyrilli ad Ioannem Antiochenum. Exsultent celi, etc. Ibidem col. 181.

XXX. Epistola S. Xysti episcopi Cyrillo Alexandrino post pacem factam inter Cyrillum et Ioannem. Magna sumus letitia, etc. Exstat tom. III; Conc. col. 1689.

XXXI. Xystus Ioanni Antiocheno. Si ecclesiastici corporis, etc. Ibidem col. 1695. Tandem hec clausula apponitur: Explicit sancta synodus Ephesena cum epistolis ad se pertinentibus.

Alia uero posteriori manu in fine eiusdem codicis legitur concilium Lateranense sub Stephano III, quod  a P. Iosepho Blanchinio diligenter transcriptum u. c. Caietanus Cennius nouissime edidit, et P. Dominicus Mansius recusit tom. I Supplementi Conciliorum col. 641.

2. Altera collectio est illa que a P. Christiano Lupo uulgata fuit e duobus mss. Cassinensibus. Est uersio plurium documentorum ad Nestorii causam pertinentium, cuius auctor sub Iustiniani imperium scripsit, et sese trium Capitulorum defensorem prodidit. Baluzius eam recusurus doluit, Patrem Lupum ne admonuisse quidem quem titulum habeat illa collectio in libris Cassinensibus, qui ordo illic custoditus sit, quid a se omissum, quid mutatum. Permulta enim ab eo omissa ac mutata fuisse satis intelligent eruditi lectores. Sed cum nichil per amicos et per litteras potuisset obtinere, eam collectionem ex Lupo exscribere compulsus fuit, solumque titulum coniectura ductus prefixit: Synodicon aduersus tragediam Irenei. uide tom. Iu Concil. col. 235 et seqq. Aliud  uero eiusdem collectionis exemplar indicatum nobis fuit in ms. uat. 1319, ex quo alii quibus uacabit proficere poterunt. In eo hec inscriptio legitur: In nomine Domini nostri Iesu Christi. Incipit translatio primi Ephesini concilii contra praua dogmata Nestorii alme Constantinopolis Ecclesie. Lege feliciter.

3. Due item collectiones ad Eutychis causam spectant, de quibus, cum satis sint peruulgate, pauca indicare sufficiet. Una est collectio Chalcedonensis editionis Rustici, que pluribus documentis ante et post gesta instruitur, et a Baluzio exacte descripta est tom. Iu Concil. uen. edit. col. 1980 et seqq. Confer que de Greca huius collectionis origine ac tempore, nec non de ratione qua eadem Latine compacta fuit, pluribus disseruimus in prefatione ad Epistolas S. Leonis § 18, tom. I pag. 537. uide pariter que de Rustici editione atque codicibus animaduertimus tom. II in annotatione subiecta col. 1518 et 1519. Peculiarem autem et omnium uetustiorem  collectiunculam quorumdam documentorum ad Eutychianam causam spectantium, quam reperimus in unico ms. uat. 1322, descripsimus in Obseruationibus ad dissert. 9. Quesnelli, eodem tom. II col. 1218 et seqq.

4. Alia porro collectio ad eamdem causam pertinens est Codex encyclius continens plures epistolas synodicas ad Leonem Augustum, quibus doctrina concilii Chalcedonensis contra Eutychianos uindicata fuit. Huius collectionis ordo a Baluzio exhibetur tom. u Conciliorum col. 33 et seqq. Sed de his satis.



§ 2. De collectionibus in causa Acaciana. Descriptio duorum codicum uirdunensis et ueronensis.

1. Plura dicenda sunt de peculiaribus collectionibus ad Acacii causam spectantibus, que cum magnam uarietatem recipiunt, tum uero non satis explorate sunt. Eas collectiones, que aliquot eiusdem cause documenta aliis item collectionibus inserta  continent, iam recensuimus, uel deinceps suo loco memorabimus. Nunc due que monumenta solummodo in eadem causa recepere, precipuam mentionem requirunt. Primo referendus est uirdunensis [CXLIII] codex. Ex hoc P. Sirmondus plura documenta antea inedita typis dedit.

I. Edictum sententie Felicis pape propter Acacii episcopi damnationem, quod subiectum reperit Breuiculo historie Eulychianistarum, seu, ut codicum inscriptio prefert, Gesta de nomine Acacii. Exstat tom. u Concil. uen. edit. col. 177.

II. Felicis pape epistola in uulgatis nona ad Zenonem Augustum. Ibidem.

III. Eiusdem epist. 10, ad clerum et plebem Constantinopolitanam. Ib. col. 178.

Iu. Eiusdem epist. 11, ad Rufinum et Thalasium, ceterosque monachos circa Constantinopolim et Bithyniam constitutos. Ib. col. 179.

u. Eiusdem epist. 12, ad Zenonem imperatorem. Ib. col. 208.

 uI. Eiusdem epist. 13, ad Flauitam Constantinopolitanum episcopum, quam licet codex tribuat Gelasio, Sirmondus tamen Felici ascribendam putauit. Ib. col. 210.

uII. Eiusdem epist. 14, ad Thalasium archimandritam. Ib. col. 213.

uIII. Eiusdem epist. 15, ad uetranionem episcopum. Ibidem.

IX. Fragmentum epistole eiusdem pontificis ad Andream episcopum Thessalonicensem. Ib. col. 216.

X. Gelasii tractatus acephalus, qui inter huius pontificis epistolas describitur num. 14. Ibidem col. 338.

Alia antea impressa idem codex continet, in quorum editione identidem allegatur. Sed cum eorum seriem, que in eo codice exhibetur, nec Sirmondus, nec alius quispiam prodiderit, plura de eo dicere nequimus.

2. Codex ueronensis Capituli signatus num. 46,  qui Acacianorum documentorum prestantissimam collectionem continet, est forme quadrate. Characteris specimen dedit P. Ioseph Blanchinius tomo Iu Operum Sirmondi editionis uenete post paginam 579. Initio una tantum pagina caret, que catalogum pontificum preferebat usque ad Anastasium II. Altera pagina, que nunc prima est, eumdem catalogum prosequitur ad uigilium usque. Huius fragmentum editum est a u. c. Francisco Blanchinio tom. III Anastasii pag. 209, a Muratorio tom. III Rerum Italicarum, et emendatius a P. Iosepho Blanchinio in Enarrat. Pseudo-Athanasiana in symbolum, pag. 104. Hinc autem codicis etas, uidelicet paulo post uigilii mortem, colligere licet. Huic pontificum catalogo libri S. Hieronymi et Gennadii de uiris Illustribus una numerorum serie subiiciuntur. Tandem hec Acaciana monumenta proferuntur.

I. Narrationis ordo de prauitate Dioscori Alexandrini. Est in collectione hoc tomo impressa cap. 43.

II. Dilectissimo fratri Achacio Simplicius. Est in  eadem collectione cap. 44.

III. Exemplum epistole quem  misit Achacius ad S. memorie Simplicium papam Romane urbis, ubi damnatum retulit Petrum Alexandrinum. Ibidem cap. 45.

Iu. Felix episcopus sancte Ecclesie catholice u. r. Achacio. Ibid. cap. 46.

u. Thomus de anathematis uinculo pape Gelasii. Ibid. cap. 47.

uI. S. Gelasii commonitorium Fausto magistro fungenti legationis officium Constantinopolim. Ibid. cap. 48.

uII. Epistola S. Gelasii episcopi ad Anastasium imperatorem. Et in fine: Explicit pape Gelasii ad Anastasium principem. Ibid. cap. 49.

uIII. Incipit rationis reddende Achacium a sede apostolica competenter fuisse damnatum. Dilectissimis fratribus uniuersis episcopis per Dardaniam constitutis Gelasius. Hec autem clausula in fine additur: Expl.  rationis reddende Achacium a sede apostolica competenter fuisse damnatum, nec posse quemquam sine discrimine anime sue eius communionis participem effici. Ibid. cap. 50.

IX. Inc. de eadem ratione reddenda ad episcopos Orientis. Ibid. cap. 51.

X. Exemplar rationis reddende B. Gelasii pape de euitanda communione Achacii missa ad Orientales episcopos. Et in fine: Explicit B. Gelasii de euitanda communione Achacii. Hic prolixus tractatus ex hoc unico codice editus est [CXLIu] a marchione Maffeio sub nomine Felicis III, tom. u Concil. uen. edit. col. 185, ac eodem tempore cum titulo Gelasii a Iosepho Blanchinio tom. Iu Operum Sirmondi uenete edit. pag. 553, ac tandem repetitus in Appendice Historie Theologice laudati marchionis Maffeii pag. 220 editionis Tridentine.

XI. Inc. epistola S. Gelasii ad Ephimium  Constantinopolitanum. Dilectissimo fratri Euphimio Gelasius. Edita fuerat a Merlino ex ms. Additionum  Isidori. Est eiusdem pontificis epistola prima tom u. Conc. uen. edit. col. 284.

XII. Epistola pape Gelasii ad Succonium episcopum Afrum apud Constantinopolim constitutum, qui persecutionem Arianorum de Africa fugiens Constantinopolim, improuide communicando, in preuaricationem Chalcedonensis synodi arguitur corruisse, ut corrigat. Ex hoc eodem codice primum prodiit curante Francisco Blanchinio tom. III Anastasii col. 50, dein recusa a march. Maffeio tom. u concil. col. 205, et a Iosepho Blanchinio tom. Iu Sirmondi col. 572, ac tandem in Appendice Hist. Theolog. pag. 234.

XIII. Incipit epistola B. pape Gelasii ad Natalem abbatem. Dilectissimo filio Natali abbati Gelasius episcopus. Prodiit ex eodem pariter codice in eisdem editionibus post precedentem. Codicis antiqua manus in hac epistola desinit.

Quatuor documenta in hac collectione sunt que in mss. collectionis hoc tomo edende desiderantur. Inter  hec autem tria in uno codice ueronensi nobis conseruata fuerunt.



§ 3. De integra collectione omnium que hactenus prodierunt documentorum in causa Acacii. Quedam spuria notantur, et a Greco conficta ostenduntur ante synodum quintam. Due epistole perperam inscripte. De tribus fragmentis a Baluzio editis.

1. Si quis omnium que ad Acacianam causam spectant integram collectionem uellet compingere, decem et septem monumenta sub Simplicio premittenda essent, nimirum ab epist. 4 eiusdem pontificis usque ad 19. Tum sub Felice III documenta duodecim, nimirum epistole prima, secunda, sexta ipsius Felicis, atque decima usque ad decimam quintam. Preterea libellus citationis ad Acacium per uitalem et Misenum transmissus, qui legitur tom. u Conc. col. 217. Item alius libellus a Felice papa decreto concilii ad Leonem imperatorem transmissus. Ibidem col. 218. Hi uero libelli in mss. duarum collectionum Barberine  2888 ac Additionum Dionysii, unde editi fuerunt, sic inscribuntur: Item epistola Felicis pape ad Acacium supradictum Constantinopolitane urbis episcopum. Item ad imperatorem Zenonem ad libellum episcopi Ioannis Ecclesie Alexandrine. Mox subiicienda epistola synodi Romane ad presbyteros et archimandritas Constantinopolis et Bithynie. Ibidem col. 247. In Appendice autem addende erunt, si libeat, undecim alia epistole, quas supposititias probabimus, nimirum epistole tertia et quarta Felicis III ad Petrum Antiochenum, ac quinta ad Zenonem imperatorem. Tum epistola Quintiani episcopi Asculani ad Petrum Antiochenum. Ibid. col. 219. Alia Iustini episcopi Sicilie ad eumdem. Ib. col. 225. Alia Flauiani, siue Flacciani episcopi Rhodopensis ad eumdem. Ib. col. 227. Item Acacii episcopi CP. ad eumdem Petrum, col. 230; Antheonis episcopi Arsines ad eumdem, col. 233; Fausti, seu Faustini episcopi Apolloniadis  ad eumdem, col. 235; Pamphili episcopi Abydorum ad eumdem, col. 239; et Asclepiadis episcopi Tralliani ad eumdem, col. 241. Post hec describenda erunt quindecim documenta sub Gelasio, uidelicet epistola eiusdem prima in editione Conciliorum ueneta tom. u, secunda, tertia, quarta, octaua, undecima, decima tertia, decima quarta, decima quinta, tomus de anathematis uinculo, alia epistola ex schedis P. Hieronymi uignerii. Ibidem col. 384. Tria documenta ex codice ueronensi post Felicis III epistolas ibidem edita col. 185 et 205, [CXLu] que licet in codice Gelasio ascribantur, primum tamen et secundum Felici adiudicata fuerunt; ac tandem synodus Romana, in qua Misenus absoluitur. Ibidem col. 397. Nec pretermittenda erit epistola Anastasii II ad Anastasium Augustum, ibid. col. 406, addendusque libellus Apocrysariorum Alexandrinorum apud Constantinopolim degentium traditus legatis Romane sedis, col. 412. Postea iungende due epistole sexta et  octaua Symmachi, et alia epistola Orientalium ad Symmachum, col. 433. Collectionem claudeat plures epistole Hormisde, quibus pax conciliata fuit, cum aliis documentis premissis uel insertis inter eiusdem pontificis epistolas, que incipiunt ab epistola Anastasii ad Hormisdam col. 561, et prosequuntur usque ad relationem Epiphanii Constantinopolitani ad Hormisdam, col. 685.

2. Inter epistolas sub Felice III, undecim ueluti supposititias in appendicem reiiciendas monuimus. Decem ex his, quas antea recensuimus, Grece et Latine editas habemus: illa enim Flauiani seu Flacciani Latine tantum prodiit. Latinus textus etiam epistolarum Felicis III originalis non est, sed uersio antiqua ex Greco. Duplex autem uersio distinguenda. Alia enim a Merlino impressa eum Grecum textum pro originali habuit qui a Binio et Frontone Duceo inuentus in mss. exemplaribus, que Constantinopolitanam synodum sub Menna continebant, typis datus fuit anno 1618. Hec uersio antiqua, sed ualde barbara,  Flauiani seu Flacciani epistola caret, sicut in Greco etiam uulgato inuenta non fuit. Legitur uero hec epistola ex alia uetustiore interpretatione, quam exhibent codices collectionis. Auellane. Hec autem tres ex iisdem epistolis preterit, duas Felicis pape, tertiam et quintam, nec non illam Acacii. Post uersionem uero epistole quarte Felicis ad Petrum Antiochenum hec notatio in eadem collectione subiicitur, que uersionem ex Greco confirmat. Quia cum aliorum litteris ad eumdem Petrum directis in Greco uolumine inuenimus de Latino translatas, quas nunc iterum de Greco in Latinum necessitate compulsi transferentes descripsimus propter hereticorum insidias, et supradictis epistolis eiusdem pape connectimus. Hanc notationem profecto uidit ac respexit Anastasius, cum in epistola premissa Collectaneis scripsit: Unde notandum, quod nonnulla que Latine fuerunt edita, latinitas funditus mole obliuionis obruta deplorasset, nisi ex Grecorum post fonte librorum hec hausta sitibundo  pectore resumpsisset; sicut epistolam B. papa Felicis in Petrum sententiam proferentem Antiochenum damnationis. Ipse ergo uetustissimus auctor collectionis Auellane inter tot rarissimas Romanorum pontificum epistolas quas e Romanis, ut uidetur, scriniis hausit paulo post uigilium papam, hanc Felicis III epistolam quartam Latine scriptam inuenire non posuit: eamque cum ceteris memoratis ad Petrum Fullonem Antiochenum scriptis e Greco deriuare compulsus fuit. Hoc non leue suppositionis indicium est.

3. Has quidem omnes epistolas supposititias esse luculenter probauit Henricus ualesius cap. 4 Dissertationis de Petro Antiocheno et de synodis aduersus eum congregatis. Euidens imposture argumentum quantum ad tres epistolas Felici III attributas illud est, quod cum is anno 484 communione et episcopali gradu priuasset Acacium, fieri non potuit ut in litteris postea scriptis, tertia et quinta, ipsum uocaret Dei amantissimum ac religiosissimum antistitem, et  epist. 4 uelut legitimum Constantinopolitane sedis episcopum preferret. Frustra uero hanc rationem elidere nititur P. Antonius Pagius ad annum 478 n. 4, ubi pro Felice III Simplicium substituit. Nam preter quam quod Felicis nomen constanter exhibent tum Grecus textus, tum utraque Latina antiqua uersio; ipse ad Petrum Fullonem epistole in litteris Quintiani et Iustini non Simplicio, sed Felici tribuuntur. Multis episcopis premonentibus, inquit Quintianus, maxime sanctissimo archiepiscopo Felice: quibus uerbis epistola tertia Felicis iam scripta innuitur. Et Iustinus: Ne qui nobis preest Felix, sententiam secundum canones contra te ferat: ubi epistola Felicis quarta iamiam scribenda indicatur, cui quidem epistole Felicis nomen prefixum legit etiam Cyrillus Scythopolitanus in S. Sabe uita num. 32, cum eumdem Petrum a Felice papa perculsum tradit propter additamentum trisagii, de quo omnes he supposititie epistole disserunt. Adde quod neque Simplicius [CXLuI] cum Petro Fullone communicauit unquam,  eidemque, cum Antiochenam sedem, se pontifice, secundo inuasit, maxime obstitit ut ne ad ipsum amicas litteras dederit. Alia plura uide apud P. Michelem Lequien dissert. 4 Damascenica: qui iure etiam coniecit, omnes has epistolas Grece compactas fuisse ab aliquo monacho Acemeta, cum ante quintam synodum efferuescebat controuersia circa propositionem Unus de Trinitate passus, quam cum Acemete impugnarent acerrime, his litteris additamentum trisagii reprobantibus sese munire sategerunt. Grecum quidem, non uero Latinum harum litterarum auctorem fuisse, nonnulla confirmant. Primo in epist. 3 Felici pape tributa commemoratur illa hominum sponsio, qua sancti baptismatis tempore promiserunt credere IN UNUM DEUM omnipotentem . . . IN UNUM DOMINUM IESUM CHRISTUM, etc. . Hec Nicenum utique symbolum indicant, quod etsi Greci in baptismate recitarent, hic tamen ritus Latinis adeo erat ignotus, ut S. Leo olim ex  Latinorum ritu crediderit, apostolicum symbolum per totum mundum omnium regenerandorum uoce depromi. uide epist. 28 ad Flauianum cap. I. Nonne hinc Grecus auctor Greci ritus peritus proditur? Porro in epistola quinta Felicis ad Zenonem Augustum legitur: Eustathiique confessoris ac presidentis trecentorum decem et octo Patrum qui in Nicea conuenerunt . Quis Romanum pontificem Eustathio Antiocheno presidendi in generali synodo prerogatiuam tribuisse existimet? Quintiano, qui Asculanus, seu Latinus episcopus prefertur, haudquaquam congruunt illa que, cum Grecis uocibus Euthychis et Atychis, earumque Grecis significationibus innituntur, Grecum scriptorem referunt . Cyrillus porro Scythopolitanus S. Sabe discipulus, quem Felicis litteras commemorasse uidimus, harum suppositionem synodo quinte anteriorem satis declarat: quod idcirco monuimus ne cui mirum sit si epistola quarta Felicis ab  eodem Cyrillo laudata in manus uenerit auctoris collectionis Auellane, qui paulo post concilium u eam cum aliis ad eamdem causam pertinentibus latinitate donauit, sueque prestantissime collectioni inseruit.

4. De epistolis perperam inscriptis pauca. Epistola quarta Simplicii ex mss. laudate collectionis Auellane ad Zenonem Augustum data prefertur, ex codice autem uirdunensi ad Basiliscum. Hanc secundam inscriptionem ueram esse late probarunt P. Antonius Pagius ad annum 466, num. 11, ac Tillemontius not. 2 in uitam Acacii. Epistola 13 Felicis ad Flauitam CP. in codice uirdunensi, ex quo edita fuit, Gelasio perperam ascribitur, uti manifeste probauit P. Sirmondus , qui idcirco Felicem pro Gelasio substituit. Tria fragmenta epistole Anastasii II ad Ursicinum ex duobus mss. Bellouacensi et Corbeiensi uulgauit Baluzius. Hic Ursicinus Dardanie, aut alicuius Illyriciane prouincie episcopus fuisse uidetur; eius enim meminit Gelasius  in epist. 3 ad Dardanos, inquiens: His igitur incitati per fratrem et cepiscopum nostrum Ursicinum, presentia dirigere scripta curauimus. Eadem uero tria fragmenta inserta leguntur epistole secunde eiusdem pontificis ad Laurentium de Lignido: in qua tamen secundum fragmentum precedit, tum duo alia sequuntur primum et tertium. Cum uero Lignidum urbs locata in Macedonie finibus, seu in Epiro nouo ad Illyricum pertineat, eam Gelasii epistolam encyclicam credimus ad Illyricianos directam, que proinde tum ad Ursicinum, tum ad Laurentium de Lignido peruenerit, ac proinde tria illa fragmenta Anastasio II perperam inscripta sunt.



§ 4. De epistolis, additamentis et tractatibus Gelasianis, qui in dubium a nonnullis uocantur

I. Non pauca dicenda sunt de iis documentis in Acaciana causa editis que, licet sincera sint, in suspicionem tamen a nonnullis adducuntur. Nihil opus est diuagari contra Dupinium, qui singulari confidentia  ausus est ueluti spurias traducere tres epistolas, unam Felicis III ad Acacium, que in uulgatis Conciliorum inscribitur libellus citationis, etc. , alteram eiusdem pontificis [CXLuII] ad Zenonem imperatorem, que ibidem edita est cum titulo libellus, etc. , ac tandem epistolam ad uniuersos presbyteros et archimandritas Constantinopoli et in Bithynia consistentes, que scripta fuit ex Romana synodo anni 485 aduersus Acacium ; simulque hanc synodum supposititiam declarat. Duo enim priora documenta satis superque uindicant due antique collectiones, in quibus continentur, nimirum collectio uaticano-Barberina, et Additiones Dionysii; tertium uero tuetur prestantissima collectio Auellana. Dupinii autem cauillationes luculenter disiicit P. Bernardus de Rubeis in dissertatione de una sententia damnationis Acacium, § 12 et 19. Nihil pariter laboramus circa epistolam Gelasii ad Succonium e ms. ueronensi typis edita, que si  ab eo scripta dicatur antequam episcopi Afri ab exsilio reuocarentur, nichil oberit quin eidem pontifici, ut codex prefert, adiudicetur. Gelasius enim ad pontificatum promutus fuit anno 492, illi uero fuerunt reuocati mense Augusto anni 494.

2. Gelasii epistola ad Dardanos, que breuior describitur in codicibus collectionis hoc tomo edende cap. 50, sicut et in ms. ueronensi, et apud Isidorum, in quem ex laudata collectione traducta fuit, in recentioribus editionibus Conciliorum non exigua additamenta recepit. Hec additamenta interpolationis accusauit Quesnellus ea notatione quam laudato capiti 50 ab ipso subiectam hic inserimus: Gelasii non esse dimidiam illam paginam, et superiores, quibus alias editiones ista ampliores esse antea monuimus, uehementer suspicor. Ad hanc quod attinet, nichil aliud habet quam uaria exempla pontificum qui seculares principes christiana libertate uel adierunt ipsi, uel litteris adhortati sunt, que facile addita sunt aliena manu. Deinde quod ait S. Ambrosium Theodosio communionem  suspendisse, recentioris styli esse mihi uidetur. Quod a Leone papa asserit Theodosium Ephesino latrocinio excedentem libere esse correptum, falsissimum est. Quod denique se ipsum ait Odoacri iniqua precipienti non paruisse, cum temporum ratione conciliari non potest. Odoacer enim anno 490, hoc est biennio antequam Gelasius papa sedem apostolicam teneret, a Theodorico ita deuictus est, et ad mortem usque Rauenne inclusus, ut Gelasio pape nichil uel iusti uel iniusti precipere potuerit. Hanc eamdem opinionem suscipiens marchio Maffeius in Supplemento Acaciano, aliam obiectionem adiecit ex iis addititiis uerbis: Ecce nuper Honorico regi uandalice nationis uir magnus et egregius sacerdos Eugenius Carthaginensis episcopus, multique cum eo catholici sacerdotes constanter restiterunt seuienti . . . hodieque persecutoribus resistere non omittunt. Cum epistola ad Dardanos signetur anno 495, haud uidet uir clarissimus quomodo nuper contigisse  dici potuerit quod ante annos saltem XI euenerat ; nec ei anno 495 competere posse existimat, hodieque resistere non omittunt, cum precedenti anno 494 Guntamundus Hunerici successor episcopos ab exsilio reuocasset. Cum porro ex iis que inseruntur ad defensionem sententie in Acacium, concinant cum alio tractatu seu epistola e ms. ueronensi ab eodem uulgata ac Felici tributa, hec ex Felicis litteris sumpta ac Gelasii epistole intrusa suspicatur.

3. Hec quoque nos olim mouebant, quandiu huius auctioris epistole fontem ignorauimus. At Rome inspicere et expendere licuit codices prestantissime collectionis Auellane, ex quibus ea edita fuit. Ipsius collectionis antiquitas, et multo magis ea rarissima et sincera documenta que auctor collegit, queque a nemine uocantur in dubium, hanc quoque auctiorem epistolam ex sincero fonte haustam satis defendunt. Antiquius uero testimonium accedit ex Facundo Hermianensi, qui ante hanc collectionem eamdem  epistolam ex auctiori exemplo allegauit lib. u, c. 4: Gelasius, inquit, scribens uniuersis episcopis per Dardaniam constitutis . . . . . sic dicit: Sit clara urbs illa potestate presentis imperii: et prosequitur longum textum describens additamenti, quod in uulgatis Conciliorum legitur tomo u col. 333 b c. Ante collectionem igitur Auellanam hec epistola cum additamentis prodierat.

4. Neque nouum est unius eiusdemque epistole duo exempla aliquando reperiri, quorum alterum secunda ipsius auctoris manu additamenta receperit. uide que diximus in admonitione ad Leonis epistolam 12, num. 10 et 14. [CXLuIII] Hoc uero auctius exemplum cum et clausulam et chronicam notam preferat, ad ipsos Dardanos missum uidetur: alterum uero breuius primum fuisse, quod Gelasius prioribus curis parauerat, non tamen perfecerat. Auctoris quidem manus in epistola perficienda satis aperte detegitur, cum quedam loca aliis uerbis reformata  in auctiori epistola deprehendantur, alia nunc paucis, nunc pluribus aucta, alia etiam omissa, aliterue expressa, cum additamentis insertis prioris exempli uerba non congruerent: quod presertim obseruauimus not. 14, 33, et 35, in cap. 50 collectionis edende. Interpolatores tanta circumspectione ac libertate uti non solent.

5. Que autem obiiciuntur, non tanti sunt, ut interpolationem a Gelasio alienam euincant. Quod Quesnellus recentioris styli notat formulam communionem suspendit, leuissimum est. Miramur porro falsissimum traduci a Leone papa Theodosium iuniorem latrocinio Ephesino patrocinantem libere fuisse correptum, cum correctio modesta quidem, sed libera palam elucescat in eius ad eumdem Theodosium epistolis, quibus sese Ephesino latrocinio apertissime opponens, ipsum imperatorem ab eius pseudo-synodi patrocinio remouere studuit. Difficilius uidetur quod de Odoacre Gelasius scribit: Nos quoque Odoacri barbaro heretico regnum Italie tunc tenenti, cum aliqua  non facienda preciperet, Deo prestante nullatenus paruisse manifestum est. Pronomen nos de pontificia dignitate accipi potuit, que in omnibus Romanis pontificibus una eademque est. uide admonitionem in epist. I S. Leonis, num. 25. Ita cum Bonifacius I in epist. 15 ad Rufum ait: Theodosius Nectarii ordinationem, propterea quia in NOSTRA notione non esset, habere non existimans firmitatem, missis e latere suo aulicis cum episcopis, formatam huic a sede Romana dirigi regulariter depoposcit, que eius sacerdotium roboraret: uoces in nostra notione, que ad predecessorem Damasum referuntur, non de se, at de apostolica dignitate sibi et Damaso communi accepit. Similiter Leo II, in epistola ad episcopos Hispanos scribens: De diuersis autem conciliis huic sancte apostolice sedi, cuius ministerio fungimur, subiacentibus archiepiscopi sunt A NOBIS destinati , ut sexte synodo ecumenice interessent  qui tamen a predecessore suo Agathone destinati fuerant: pronomen nobis pro apostolica sede, cuius ministerio fungebatur, perspicue sumpsit. Ut autem aliis aliorum pontificum exemplis omissis ad Gelasium accedamus, cum is in epistola ad Orientales inserta cap. 51 collectionis edende, num. 2, ait: Nec apud NOS Petro ullatenus absoluto, quem damnasse NOS nouimus; et n. 12: Queruntur A NOBIS Acacium fuisse damnatum : pronomina nos et nobis pro apostolica et pontificia dignitate certissime accepit; neque enim ipse, sed Felix III utrumque damnauerat. Quod si quis hac de causa dubitandum putet num hec quoque epistola Gelasii sit, aliud exemplum afferri potest ex commonitorio ad Faustum, quod cum decessorem Felicem memoret, Gelasii esse nemo dubitare potest. In hoc uero cap. 4 legitur: Illud autem nimis est impudens, quod Acacium ueniam postulasse confingunt, et NOS exstitisse difficiles; ac mox de Andromaco, quem Felix in Orientem direxerat, ait: A NOBIS abundanter instructus  est, ut cohortaretur Acacium deposita obstinatione resipiscere, etc. Has periodos interpolationi tribuere imbecillimum est. Aliud exemplum exploratius proferemus ex alio tractatu seu epistola ad Orientales e ueronensi codice edita, que, licet Gelasii nomen in ms. preferat, Felici tamen in uulgatis Conciliorum ascripta fuit. In rem uero presentem animaduertenda sunt hec uerba, que Orientalium obiectionem exprimunt: Sed et tunc, inquit,  Acacius TECUM communicabat, quando Timotheus hereticus, uel iste Petrus sub tyranno Basilisco Alexandrinam tenebat Ecclesiam. Respondet pontifex: uere dicis, sed is tunc Acacius minime communicabat, et in MEA communione durabat. uoces tecum et mea non ad scribentis personam, sed ad apostolicam sedem et pontificiam dignitatem apertissime referuntur. Siue enim Gelasius, siue Felix huius epistole auctor credatur, hec que de Timotheo Aeluro, ac Petro Mongo narrantur, Simplicii tempora respiciunt. Felix nimirum Simplicio  successit anno 483. Basiliscus occupato imperio anno 476, eodem anno Timotheum in Alexandrina sede locauit; qui pulso Basilisco anno 477, exinde in exsilium [CXLIX] eiectus fuit, ibidemque ueneno interiit. Hoc deiecto Petrus Mongus eamdem sedem inuasit; sed is quoque paulo post exturbatus fuit ab imperatore Zenone, Timotheusque Solofaciolus episcopus catholicus restitutus: qua de re ad Simplicium pontificem Acacius scripsit anno 478. Solofaciolo uita functo anno 481 subrogatus fuit a catholicis Ioannes Talaia. Tum Acacius cum Zenone Augusto egit ut Petrum Mongum reuocaret, quod inter Romanam Ecclesiam et Acacium magni dissidii origo fuit. His premissis palam fit uoces tecum et mea, nimirum Acacium sub tyrrano Basilisco, id est inter annum 476 et 477, TECUM communicasse, et in MEA communione durasse, que unius Simplicii etati conueniunt, nedum ad Gelasii, sed nec ad Felicis personam posse referri. Quod si nichilominus hec epistola Simplicio  uel illius pontificis, sed de dignitate omnibus communi sumpta fuisse manifestum est. Cum porro uox tecum hoc sensu ab Orientalibus usurpata sit in litteris sub Felice, uel Gelasio scriptis, nichil mirum si Gelasius eorumdem Orientalium obiectis respondens simili ratione sibi utendum credidit, ut uoces nos et mea de pontificia dignitate in eorum sensum acciperet.

6. Cum uero in additamentis epistole ad Dardanos, de quibus nunc agimus, Gelasius quedam gesta commemoret predecessorum suorum Leonis, Hilari, Simplicii atque Felicis propria, uoces nos quoque ad Odoacris tempus relate, aliquid ipsius Gelasii peculiare uidentur innuere. Quamuis Odoacer ante Gelasii pontificatum Rauenne obsidionem passus fuerit, nondum tamen uictus, nec omnes eius copie superate; nec ante eius mortem, que incidit in annum 493, Theodoricum intra Italiam proprie dictam Romeque  regnum obtinuisse probatur. Fieri ergo potuit ut Gelasio ad pontificatum euecto ineunte anno 492, Odoacris ministri, quibus Roma suberat, aliquod preceptum eius urgerent, cui ille obstiterit. Forte etiam de precepto sermo est, quod non solum pontificem, sed Romanum quoque clerum respiceret, cuique Gelasius ipse ante pontificatum inter digniores clericos parere noluerit.

7. Illud porro, quod nuper contigisse traditur, ita rem que ante annos undecim euenerat, indicare potest; sicut in alia Gelasii epistola ad Anastasium cap. 7, illa uerba, Nestorio nuper eiecto, factum exprimunt quod acciderat ante annos sexaginta. Illa uero hodieque  persecutoribus resistere non omittunt, non de Hunerico, sed de Arianis episcopis accipienda sunt, quos persecutorum appellatione designatos, et apud Guntamundum potentes, aduersus catholicos episcopos ex exsilio reuocatos plura tentasse dubitare non licet. Procopius quidem de Bello uandalico cap. 8, persecutionem sub Guntamundo  haud omnino conquieuisse tradit. Nihil ergo superest ex quo hec Gelasiane epistole additamenta, antiquissime collectionis Auellane ac Facundi Hermianensis auctoritate probata, in suppositionis aut interpolationis suspicionem uocentur.

8. Integra hac epistola ad Dardanos in tuto posita, facilius erit de reliquis iudicium promere. Cum in eadem epistola cap. 10 Gelasius spondeat fore ut eadem latius, si Dominus concesserit facultatem, studeamus exponere; ampliorem de eadem causa tractatum pollicetur. Hunc tractatum esse credimus illum qui cap. 51 collectionis huic tomo inserende statim post eam epistolam subiicitur. Quod si non ita prolixus est ut uox latius significare uidetur, animaduertendum est acephalum esse, adeo ut plura initio desiderentur. Forte etiam Gelasius eum nec perfecit, nec edidit; sed ut in schedis eius inuentus fuit, prodiit in lucem. Tria alia opuscula acephala Gelasio inscripta in uetustissimis mss. exemplaribus reperta  fuere, que maiorem difficultatem facessunt. 1o Tomus de anathematis uinculo, qui in edenda collectione exhibebitur cap. 47; 2o exemplar rationis reddende B. Gelasii pape de euitanda Communione Acacii ad Orientales episcopos; quod e ueronensi codice editum fuit; 3o fragmentum longum eiusdem Gelasii a Sirmondo erutum e ms. uirdunensi. Tomum de anathematis uinculo in dubium reuocat Tillemontius art. 6 in Euphemii CP. uita. Negari quidem nequit quin hoc opusculum, preter abruptum initium, quedam contineat que neque cum titulo de anathematis uinculo, neque cum reliqua oratione coherere uidentur. Capite primo et [CL] secundo de decretis Chalcedonensibus agitur, que uel omnia probanda, uel si ex parte repudianda sint, ex toto firma esse non posse dicebantur. Tum capite tertio ad thema de excommunicationis uinculo sine ullo apto nexu et sine idonea introductione transitur. In fine autem sexti capitis uerba quod sedes apostolica, etc.,  ad argumentum primi et secundi capitis redeunt, eaque hoc loco perperam inserta sunt. Que enim in sequentibus capitibus subiiciuntur, ad propositum de anathematis uinculo pertinent. Si uero animaduertatur hoc opusculum imperfectum esse, facile erit intelligere cur de omnibus ratio afferri non possit. Coniicere tamen licebit. Cum in antiquissimis collectionibus atque codicibus qui a Gelasii euo modicum distant, idem opusculum huic pontifici ascribatur, eidemque tum materies, tum sententie ac stylus conueniant, iure dubitari nequit quin ex schedis eius sumptum fuerit. Forte uero cum in iisdem schedis non esset perfectum, sed prima manu paratum, et, ut fit in primis fetibus, aliquot separatis foliis scriptum, nec omnino compactum atque connexum; collector non omnes partes nactus est, easque quas inuenit minus apte disposuit. Duo prima capiti eatenus ad anathematis uinculum pertinere possunt, si Orientales opposuisse credantur,  ita a pontifice solui posse anathema in Acacium ex synodi Chalcedonensis decreto editum, sicut canon eiusdem synodi de Constantinopolitane sedis prerogatiuis a Romanis pontificibus solutus fuerat. Huic obiectioni respondet Gelasius, aliam rationem esse de decreto fidei Chalcedone edito, quod Scripture ac traditioni consonum Romana sedes confirmauit, ac inconcussum robur obtinuit; aliam uero de canone quem multis ex capitibus infirmum eadem sedes reiecit. Sententia autem in Acacium cum decretum fidei respiciat, solui non posse contendit, nisi error ob quem lata fuit, deseratur. Si non intercidisset opusculi initium, hec, ut credimus, manifestius paterent. Ea porro que leguntur in fine capitis sexti, Quod sedes apostolica non consensit, etc., extra proprium locum inserta, capiti secundo annectenda uidentur. Tum uero illa capitis tertii, Peccatori homini mors illata est, etc., aliquo nexu indigent ut cum precedentibus ac subsequentibus connectantur, ac  transitus fiat ad sententiam in Acacium latam ac prefixam errori qui in Chalcedonensi synodo damnatus fuerat. Hinc ergo opusculum quidem imperfectum et a collectore minus apte dispositum, non uero idcirco Gelasio adimendum est.

9. Aliud opusculum e ueronensi codice editum cum Acacium, Petrum Mongum, ac Zenonem imperatorem adhuc uiuos preferat, Felici quidem tertio potius quam Gelasio adiudicandum uidetur, uti march. Maffeio ac P. Bernardo de Rubeis placuit. At non solum codex ueronensis post uigilii obitum scriptus illud Gelasio asserit, uerum etiam Nicolaus I in epist. 42 ad archiepiscopos et episcopos Gallie, initium recitans eiusdem uulgati opusculi cum titulo Ad episcopos Orientales, cardinalis Deusdedit part. I, S. Anselmus lib. Iu, c. 27, et Gratianus caus. XuI. q. 3, c. 9. Similiter Iuo part. XIu, c. 8, aliud eiusdem opusculi testimonium recitans, quod legitur tom. u  Concil., col. 200 b, ipsum opusculum Gelasio ascribit hac epigraphe: Gelasius episcopis Orientalibus de communione Acacii uitanda. Item testimonium Gelasio inscriptum Gratianus repetit caus. XI, q. 3, c. 46, ex quibus alios pariter codices Gelasium auctorem pretulisse manifestum est. Accedunt preterea mss. alterius collectionis seculo uIII digeste, quam nos Additiones Dionysianas uocamus. In his enim fragmentum huius opusculi profertur cum titulo: Ex epistola B. pape Gelasii ad Orientales de uitanda communione Acacii, ubi datur intelligi nullum esse uinculum insolubile, nisi circa illos qui in errore persistunt. Incipit autem fragmentum: Nos non in Acacium ideo sententiam tulimus, etc., uti habetur tom. u Concil., col. 195 a. Stylus quoque et sententie cum iis congruunt que in Gelasii epistola ad Dardanos, et in tomo de anathematis uinculo continentur. Obiecte autem difficultates conciliari queunt, si dicatur Gelasius lucubrasse hoc opusculum ut refelleret  libellum Orientalium Felicis tempore exaratum, dum Acacius, Petrus Mongus et Zeno imperator in uiuis erant; ipsi autem libello ita respondendum putasse, perinde ac si hec responsio illis uiuentibus digesta fuisset. Cum in hoc opusculo breuius et aptius explicentur illa sententie in Acacium late nunquamque anathematis uinculis [CLI] exuendus, que fusius et implexius exponuntur in tractatu imperfecto Gelasii de anathematis uinculo, cumque eadem Scripture testimonia, eedem sententie in eamdem rem utrobique afferantur; si tractatus de anathematis uinculo Gelasio asserendus est, hoc quoque opusculum eidem est uindicandum, ne tantopere et confuse laborasse credatur Gelasius in re quam Felix pressius et clarius antea definiuisset. Duo autem hec documenta Felici III ascribere sine ullius codicis aut antiqui testis auctoritate, ut adimantur Gelasio, cui et codices et testes antiqui utrumque attribuunt, nimie confidentie est. Credimus uero Gelasium non publicasse eum tractatum, quem imperfectum reliquit; huic autem posteriori opusculo ex eodem tractatu  pleraque inseruisse, ut laudata sententie uerba explicaret. Sed cum hoc opusculum nunc acephalum, olim uero perfectum edendum esset, uti sane ad Orientales missum traditur, in ea re breuius et clarius digerenda studium ac diligentiam adhibuit, uti adhibuisset procul dubio in eo tractatu, si ipsum perficiendum et uulgandum putasset.

10. Ad opusculum e uirdunensi codice impressum quod pertinet, fatendum uidetur cum Tillemontio loco laudato, quedam continere que priuatum hominem potius quam Romanum pontificem decent; uti sunt illa: Non est quidem nostre humilitatis de totius orbis dissensione ferre sententiam; est tamen nostrum de propria salute esse sollicitos. Illa porro, Optamus qualiacunque et quantacunque super nos importauerit inimicus, tolerare discrimina in seculo presenti; et illa pariter in fine: Me enim credo, spero, confido in Christo, quod ab eius caritate nec tribulatio, nec angustia, nec gladius, nec persecutio, nec uita, nec mors  unquam poterit separare. Incumbat persecutio, seuiant leges: militi Christi gloriosius est mori quam uinci; fraudari presentium commodis melius quam carere futuris: hec, inquam, hominem exhibent qui in Oriente uiolentie suberat, non uero Romanum, qui sub Theodorico tutus, ab imperatore Orientis nichil metueret. Aliunde hoc opusculum, seu uerius fragmentum opusculi, non uersionem e Greco, sed Latinum originale manifestissime presefert. Quid igitur? Si Gelasii nomen in codice erat prefixum, quod non ita clare a Sirmondo traditur; uel si inter Gelasii opera inuentum, ac ex eius schedis ab origine sumptum fuit; illud uerisimile est, quod Tillemontius coniecit, idem opusculum scriptum quidem fuisse a Gelasio, a cuius stylo non abhorret; at non suo, sed eorum Orientalium nomine qui in Oriente uexabantur, ut eos a profana communione alienos in proposito confirmaret.



§ 5. Decretum de libris recipiendis uel non recipiendis num et quatenus Gelasio tribuendum. Triplex eiusdem decreti forma proponitur, codicumque uarietas notatur. Idem decretum alicubi diuisum in duo. Codices qui Damaso, uel Gelasio, uel Hormisde decretum ascribunt. Quid cuique asserendum uideatur.


1. Quoniam de Gelasii opusculis que in Acacii causa aliquot collectiones proferunt, hoc capite disseruimus, appendicis cuiusdam loco nonnulla addere liceat de celebri illo decreto de libris recipiendis uel non recipiendis, quod in pluribus collectionibus alia atque alia ratione atque inscriptione propositum, non exiguam controuersiam apud eruditos excitauit. De hac controuersia non pauca quidem scripsimus lib. II Obseruationum in cardinalis Norisii Opera cap. 12. At cum in euoluendis multis codicibus et collectionibus plura de eodem decreto inuenerimus que ad rem apertius explicandam maxime conferent, in eodem  argumento iterum uersari non inutile futurum confidimus. Hoc decretum in diuersis collectionibus aliter atque aliter producitur. Triplicem decreti formam nacti sumus. Auctius hoc decretum Damaso pape inscriptum reperimus in codice Casanatensi D Iu 23, seculi circiter undecimi, qui excerpta continet ex canonibus conciliorum et constitutis Romanorum pontificum. Sic enim ibidem, pag. 46: Incipit concilium urbis Rome sub Damaso papa de explicatione fidei. Initio profertur decretum de Spiritu sancto [CLII] quod alii quoque codices, ut postea dicemus, Damaso adiudicant. Dictum est prius agendum de Spiritu septiformi, qui in Christo requiescit, et reliqua, uti ex Holstenio edita sunt tom. II Conc., uen. edit. col. 1047 e; nisi quod loco uerborum multiformis autem nominum Christi dispensatio est, hic codex habet: Item de multiformi dispensatione nominum Christi. Post ultima autem huius decreti uerba et annuntiabit uobis, in eodem ms. canon sacrarum Scripturarum additur sic: Item dictum est. Nunc uero de Scripturis diuinis agendum est, quid uniuersalis catholica  recipiat Ecclesia, et quid uitare debeat. Incipit ordo ueteris Testamenti. Ac descriptis ueteris Testamenti libris adduntur libri Testamenti noui, ut in uulgato Gelasiano tom. u Conc., col. 385 a. Sequitur porro: Item dictum est. Post has omnes propheticas et euangelicas atque apostolicas, quas superius deprompsimus, Scripturas, quibus Ecclesia catholica per gratiam Dei fundata est, etc., ubi post breue trium precipuarum sedium Romane, Alexandrine, atque Antiochene encomium, generales synodi recensentur cum decreto de libris recipiendis uel non recipiendis, ut in eodem Gelasiano decreto, col. 386 et seqq. Solum inter synodos omittuntur illa, que in uulgato leguntur: Sanctam synodum Constantinopolitanam mediante Theodosio seniore augusto, in qua Macedonius hereticus debitam damnationem excepit; nec non illa post mentionem synodi Chalcedonensis subiecta: Sed et si qua sunt concilia a SS. Patribus hactenus instituta, post horum  auctoritatem,  et custodienda, et recipienda, et decernimus et mandamus. Hanc eamdem decreti formam Damaso item attributam exhibet etiam antiquum exemplar regium teste P. Coustantio in Monito ad Damasi epist. 5 num. 5 col. 503. Codex 61 capituli ueronensis seculi IX uel X, in quo abbreuiatio canonum, Halitgarii libri, et alia nonnulla describuntur, eam solam partem huius decreti Damaso item inscripti e fusiori decreto excerptam prefert, que incipit a uerbis: Post has omnes propheticas et euangelicas, atque apostolicas Scripturas, etc., ubi uox demonstratiua, has canonem Scripturarum in integro decreto, ex quo hec pars sumpta fuit, precessisse demonstrat. Reliqua sunt eadem ac in laudato ms. Casanatensi usque ad finem, omissis pariter illis que in eodem codice Casanatensi pretermissa notauimus. Hic autem titulus ibidem exhibetur: De concilio in urbe Romana sub Damaso papa edito: et in fine: Explicit concilium sub Damaso papa.

2. Altera decreti forma aliquanto breuior est illa in  Conciliis uulgata loco citato, que cum eam partem ad Spiritum sanctum pertinentem ab Holstenio editam ignorat, tum uero idem decretum Gelasio asserit. Incipit a canone Scripturarum. Inter synodos approbatas duas particulas recipit, alteram de Constantinopolitana synodo, alteram de recipiendis aliis SS. Patrum synodis, que in ampliori forma antea descripta haudquaquam leguntur. Hanc formam uulgatam reperire licuit tantummodo in posteriorum collectionum exemplaribus, uidelicet in ms. uat. Palatino 584, qui collectionem sequioris etatis in libros duodecim distributam complectitur, nec non apud Burchardum lib. III, a cap. 117 ad cap. 121. In nullo autem codice chronicam notam que in uulgatis titulo affigitur nancisci potuimus. Hincmarus Remensis codice usus est qui hanc eamdem formam referebat, hac una exceptione quod canones apostolorum non adiungebat apocryphis. Sic enim ille in opusculo capitulorum 55 ad Hincmarum Laudunensem cap. 24: Sed et B. Gelasius in catalogo, qui libri ab Ecclesia  catholica recipiantur, descripto, authenticis Scripturis, et Nicene, Constantinopolitane ac Ephesine, Chalcedonensis quoque synodi, et aliis conciliis a SS. Patribus institutis, et orthodoxorum opusculis atque decretalibus epistolis apostolice sedis pontificum, aliisque scrupturis discrete commemoratis, de his apostolorum canonibus penitus tacuit; sed nec inter apocrypha eos misit. Confer etiam eiusdem opusculi caput 25. In mss. additionum Isidori, uti sunt uat. 1340 et uenetus S. Marci 169, sub nomine item Gelasii eadem uulgatorum forma habetur cum duplici discrimine. Nam deest concilium Constantinopolitanum; canones uero apostolorum inter apocrypha non recensentur. Animaduersionem etiam meretur duplex titulus, alter prefixus catalogo Scripturarum: Ordo de sacris libris digestus a Gelasio papa cum 70 episcopis; [CLIII] alter ante decretum de aliis libris: Incipiunt decreta Gelasii pape. Decretum cum 70 episcopis habitum de apocryphis  scriptis. Idem inuenitur in codice quem Merlinus in editione adhibuit. Exemplum uat. 1339, qui collectionem canonum profert in quinque libros distinctam, lib. Iu capite ultimo describit sub Gelasii nomine idem decretum uulgatum, sed in priori parte de libris recipiendis duas particulas synodi CP. et aliorum conciliorum preterit, in altera uero parte de apocryphis canones apostolorum nequaquam refert. Hec eadem secunda forma e uetusto ms. Florentino S. Marci impressa est a P. Iosepho Blanchinio tom. Iu Anastasii pag. 61, eaque ibidem etiam Gelasio pape tribuitur. Cum uero auctor Historie Litterarie Italice tom. uII eiusdem codicis descriptionem afferens, pag. 529 epigraphen prebeat, qua illud decretum non Gelasio, sed Damaso ascribitur; amicum conuentus Florentini S. Marci per litteras interrogauimus, qui rescripsit primo quidem hanc inscriptionem legi: Incipit concilium urbis Rome sub Damaso papa de exemplaribus fidei, et de recipiendis et non recipiendis  libris: qui titulus totum decretum iuxta primam formam comprehendit: subiicitur uero immediate ea sola decreti pars que de Spiritu sancto agit: Prius agendum est de Spiritu sancto, cum reliquis usque ad illa, et annuntiabit uobis, quemadmodum ab Holstenio editum est. Dein alius titulus sequitur a Blanchinio editus: Incipit decretum de abiiciendis et recipiendis libris, quod scriptum est a Gelasio papa cum 70 eruditissimis uiris episcopis in sede apostolica in urbe Roma: et subnectitur canon Scripturarum cum reliquis iuxta secundam formam, que hic quoque omittit duas memoratas particulas de CP. synodo et de aliis Patrum conciliis, at canones apostolorum apocryphis annumerat.

3. Tertia forma omnium breuissima catalogum Scripturarum ignorat, premissisque elogiis de tribus sedibus, atque de synodis, decretum exhibet de libris recipiendis uel non recipiendis. Huic tertie forme Gelasius inscribitur. Ita in ms. uat. 3832, seculi circiter XII: Incipiunt decreta de recipiendis et  non recipiendis libris, que scripta sunt a Gelasio papa cum 70 eruditissimis uiris episcopis in sede apostolica urbis Rome. Post propheticas et euangelicas, etc., ut in uulgato, nisi quod concilium CP. non inseritur, ut in editis, post Nicenum, sed post Chalcedonense, his uerbis: Constantinopolitanum quoque concilium, in quo Eunomii et Macedonii error conuincitur; et statim subditur particula de ceteris conciliis: Et si qua sunt concilia a SS. Patribus constituta, post horum quatuor auctoritatem et custodienda et recipienda decreuimus. Canones uero apostolorum inter apocrypha nequaquam referuntur. In uetustioribus autem exemplis, que hanc breuiorem formam continent, non solum omittuntur hi canones, uerum etiam due ille particule que ad CP. synodum et ad alia concilia pertinent. Eiusmodi est codex uat. 630 pure Isidoriane collectionis, ex quo palam fit uulgatum decretum quod aliquot additamenta recepit, ab Isidoro non proficisci. Idem est in aliis codicibus qui e puro Isidoro hoc decretum deriuarunt. Alii quoque  Isidoro antiquiores idipsum preferunt. Iustus Fontaninius in Appendice de Antiquitatibus Horte pag. 317, hanc eamdem prorsus formam edidit ex antiquissimo ac prestantissimo codice uat. Palat. 493, qui missale Gallicanum uetus a uen. cardinali Thomasio uulgatum nobis conseruauit. Hec autem ibidem inscriptio legitur: Incipit decretalem sancti Gelasii pape. Post propheticas, etc. Idipsum inuenitur in peruetusta collectione ms. Lucano-Colbertina, ex qua P. Mansius hoc decretum impressit tom. I Supplementi Conciliorum col. 357, cum titulo: Incipit decretale ab urbe Roma editum de recipiendis siue non recipiendis libris factum synodum sub Gelasio papa urbis Rome cum septuaginta episcopis.

4. Antiqua collectio Additionum Dionysii precipuam animaduersionem efflagitat. Auctius enim decretum quod n. 1 exposuimus partitur in duo, eaque aliis interiectis documentis ac titulis separatim producens,  unum Damaso, alterum Gelasio uindicat. Primo post epistolam quam Damasus ad Paulinum direxit, decretum de Spiritu sancto ac de Scripturis, eiusdem Damasi nomine describitur hoc titulo: Concilium urbis Rome sub Damaso de explanatione fidei. [CLIu] Dictum est, prius agendum est de Spiritu septiformi, etc., uti Holstenius hoc decretum impressit ex uetustissima canonum collectione bibliothece uaticane, id est ex uat. ms. 5845, qui Dionysii additamenta recepit. Post ultima autem uerba ab Holstenio edita annuntiabit uobis, eodem numero additur: Item dictum est. Nunc uero de Scripturis diuinis agendum est, quid uniuersalis catholica recipit Ecclesia, et quid uitari debeat: ac subiecto Scripturarum catalogo, uti supra n. 1 notauimus, eodem numero subiicitur: Item dictum est: Post has omnes propheticas, et euangelicas, et apostolicas quas superius deprompsimus, Scripturas, etc., usque ad ea uerba uulgati decreti Gelasiani primum nomen Christianorum nouelle gentis  exortum est: quibus trium precipuarum sedium mentio concluditur . Hoc ultimum fragmentum eminentissimus Baronius ex alio ms. uat. 1353 ac ex uallicellano A 5 huius collectionis, quam ipse Cresconianam appellauit, publici iuris fecerat ad an. 382 num. 19. Cum porro hocce fragmentum Damaso inscriptum in laudatis uerbis desinat, careatque reliquis que ad generales synodos pertinent falsa hypothesi laborant qui hoc decretum a Damaso expungendum tradunt, propterea quod in eo Ephesina et Chalcedonensis synodi, Celestini et Leonis pape, Eutychetis ac Nestorii nomina Damaso posteriora memorentur. Hac eadem falsa hypothesi, quod hoc decretum adiunctum habeat generalium synodorum indicem, P. Coustantius col. 601 miratus est quo pacto idem Annalium parens uir oculatissimus, titulo cuius falsitas est tam manifesta, decipi tam facile potuerit. Hec autem pars de synodis, que ea nomina Damaso posteriora exprimit, in iisdem mss. exemplaribus  post aliquot interpositos titulos inchoat aliud decretum de libris recipiendis uel non recipiendis, quod Gelasio asseritur hac epigraphe: Incipit decretalis de recipiendis et non recipiendis libris, qui scriptus est a Gelasio papa cum 70 uiris eruditissimis episcopis in sede apostolica urbis Rome. Post propheticas et euangelicas, etc., cum reliquis de generalibus synodis, de libris recipiendis, et de apocryphis, uti in tertia forma ante laudata: ubi est obseruandum, non scribi quemadmodum in antecedenti decreto Damasi nomine inscripto, Post has omnes propheticas et euangelicas, quia Scripturarum catalogus hic premissus non fuit. In his preterea exemplis desunt particule de CP. synodo et de ceteris Patrum conciliis; canones uero apostolorum inter apocrypha referuntur. Hoc decretum Atto uercellensis inseruit capitulari cap. 100, nichilque dubii est quin ipsum exscripserit ex uetustissimo ms. capituli uercellensis Ecclesie, in quo Additiones Dionysiane  continentur.

5. Tandem commemorandi sunt codices auctioris collectionis Hispanice, qui soli hoc decretum Hormisde tribuunt. In tabula titulorum codicis uat. 1341 collectionis Hispane num. 102 habetur: Decreta Romane sedis de recipiendis et non recipiendis: qui titulus tabule ultimus cum non inter Gelasii, sed post S. Gregorii titulos subiiciatur, addititius agnoscitur. Enimuero hoc decretum licet indicatum in tabula, in corpore ipsius codicis, qui certe non est mutilus, nuspiam inuenimus. Immo tabula eiusdem collectionis, quam ex aliis codicibus profert P. Coustantius in prefatione ad tom. I Epistolarum Rom. pontif. pag. 109, huius decreti titulum ignorat. Porro in codice uat. 4587, quo Io. Baptista Perezius notitiam dedit manuscriptorum auctioris collectionis Hispanice, tabulam ex iisdem exhibuit, in qua num. 103 hic titulus legitur: Decreta Romane sedis de recipiendis et non recipiendis libris ab Hormisda papa edita. Hanc uero notationem affixit: Sic in omnibus mss., licet in  impressis et a Gratiano Gelasio tribuantur. Baluzius in notis ad epist. 132 Lupi Ferrariensis ad Carolum Caluum, et ad dialogos Antonii Augustini de emendatione Gratiani pag. 444, Urgellensis Hispanice Ecclesie exemplar commemorat in quo idem decretum Hormisde tribuitur. Hoc decretum eidem pontifici inscriptum ex ms. Iurensi uulgauit P. Franciscus Chiffletius in notis ad uigilium Tapsensem pag. 149, cum hac inscriptione: Incipit decretale in urbe Rome ab Hormisda papa editum. Et in fine: Explicit decretale editum ab Hormisda papa urbis Romane. P. Harduinus idem decretum Hormisde ascriptum reperit in alio simili codice collegii Parisiensis soc. Iesu, ex quo solam clausulam produxit tom. u Concil., uen. edit. col. 391, not. 1. Hi duo [CLu] codices profecti uidentur ex mss. libris Hispanicis, qui soli hoc decretum Hormisde inscriptum inter additamenta auctioris collectionis Hispanice receperunt. Hoc autem decretum, ut ex Iurensi codice a Chiffletio impressum fuit, secundam formam superius explicatam  et cum uulgato Gelasiano prorsus concinnentem representat. Nam et duas particulas ad CP. aliasque synodos pertinentes exhibet, et apostolorum canones apocryphis interserit. Num uero ceteri codices Hispanici idipsum habeant, aliis quibus huiusmodi librorum copia est conferendum relinquimus.

6. In tanta uarietate codicum quid uel certum uel probabilius nobis uideatur exponendum est. Certum imprimis esse debet primam decreti formam Damaso in Casanatensi codice ascriptam ipsi tribui non posse, saltem pro ea parte que de libris recipiendis uel non recipiendis statuit; cum preter synodos Ephesinam et Chalcedonensem inter eosdem libros recenseantur plures auctorum qui multo post Damasum floruere. Num uero eius sit ea pars que de Spiritu sancto, de Scripturis canonicis, ac de tribus sedibus agit, uti hec sola ipsi ascribitur in mss. Additionum Dionysii, non leuis est questio. Prima quidem particula, que  de Spiritu sancto disserit, eidem competere potest. Equidem idem Damasus aduersus Macedonii errores Spiritus sancti diuinitatem constituit. Hac de re duo fragmenta supersunt, que Holstenius subiecta inuenit epistole Romane synodi sub Damaso ad Orientales cum titulo singulis fragmentis prefixo, Item ex parte decreti, queque nos similiter nacti sumus in uetustissimo ms. 55 capituli ueronensis. uide supra cap. 9, n. 3. Forte igitur eiusdem decreti pars est etiam hec particula Damaso inscripta qua de eodem Spiritu sancto decernitur. Hanc quidem Gelasio restituendam esse, et ad illam synodum Romanam in qua iste papa decretum de libris edidit, pertinere, preuio in hoc ipsum Gelasii decretum monito sese demonstraturum P. Coustantius pollicitus est tom. I Epistolarum Rom. pont., pag. 495. Tomus uero secundus, cui hoc monitum cum Gelasii epistolis inserendum erat, nondum prodiit. Cum uero quotquot codices hactenus nancisci potuimus hanc decreti particulam Damaso,  nullus autem Gelasio ascribat, nullaque peculiaris ratio, quod sciamus, Gelasio pontifici fuerit ob quam de Spiritu sancto decerneret, quemadmodum Damaso fuit; haud intelligimus quibus argumentis uel documentis illud demonstrare potuerit.

7. Dubitari potest de catalogo Scripturarum qui decreto de Spiritu sancto in laudatis codicibus Damasum preferentibus  subiicitur. Ne autem Damasum huius catalogi credamus auctorem, illa plane euincunt que proemii loco ei catalogo in iisdem mss. premittuntur. Item dictum est. Nunc uero de Scripturis diuinis agendum est, quid uniuersalis catholica recipiat Ecclesia, et QUID uITARE DEBEAT. Hec postrema uerba euidenter indicant decretum de libris non recipiendis, seu de apocryphis, quod Scripturarum catalogo erat subiiciendum; hecque prefatiuncula unum eumdemque tum catalogi Scripturarum, tum decreti de apocryphis auctorem esse significat. Sicut autem decretum  de apocryphis Damaso, ut uidimus, ascribi nequit, ita nec Scripturarum catalogus, neque hec prefatiuncula, que tum catalogum tum decretum presumit. Hinc porro tria consequuntur: 1o in mss. Additionum Dionysii mutilum et imperfectum esse illud caput quo post laudatum proemium catalogus Scripturarum subiicitur sine decreto de apocryphis; 2o eumdem catalogum ibidem cum eo proemio addititium esse antecedenti decreto de Spiritu sancto, si hoc ad Damasum pertinere probabilius credatur; rectiusque hoc unicum decretum Damaso inscriptum exhiberi in ms. Florentino S. Marci; 3o addititiam in iisdem codicibus multo magis esse, ac Damaso perperam attributam eam partem catalogo Scripturarum subnexam, que de tribus precipuis sedibus Romana, Alexandrina et Antiochena, paucis disserit: eam siquidem Gelasio certissime referendam mox uidebimus.

8. De Gelasio itaque ut statuamus, decretum de libris  ipsi et Patribus synodi quam hac de causa habuit, non autem Hormisde esse asserendum, dubitare non licet. Explorate enim Hormisda hoc decretum a Patribus iam antea conditum indicat in epist. 70 ad Possessorem. Scribens enim de operibus [CLuI] Fausti Regensis, que in eo decreto reiiciuntur, neque illum recipi affirmat, neque quemquam, quos in auctoritate Patrum non recipit examen catholice fidei: ubi auctoritas Patrum decretum de apocryphis innuit. Et post nonnulla idem decretum apertius respiciens ait: Non improuide ueneranda Patrum sapientia fideli potestati que essent catholica dogmata definiit; certa librorum etiam ueterum in auctoritatem recipienda sancto Spiritu instruente prefigens. His utique decretum non absise, sed a predecessoribus suis in aliqua Patrum synodo constitutum significat. Cum porro Damaso ex dictis tribui nequeat, reliquum est ut Gelasio uindicetur, cui sane ipsum plereque collectiones et codices asserunt. Hinc eidem Gelasio adiudicanda  est etiam commemoratio de precipuis sedibus, que initio decreti de libris breui perstringitur.

9. Solum ambigi potest num secunda huius decreti forma, que catalogum Scripturarum premittit, an uero tertia tantum, que eodem catalogo caret, Gelasio ascribenda sit. uetustiores quidem codices et collectiones hanc tertiam preferunt. Inter has collectionis Lucano-Colbertine origo a Gelasio non multum distat. Collectio Additionum Dionysii, que seculo uIII compacta fuit, ex antiquioribus collectionibus dimanat. Codex uat. Palat. 493 originis Gallicane summam antiquitatem presefert. Ipse Isidorus Mercator, qui ineunte seculo IX suam collectionem digessit, non aliud Gelasii exemplum reperit. Cum his codicibus et collectionibus comparandi non uidentur illi qui secundam decreti formam, id est Scripturarum etiam catalogum Gelasio inscribunt: inter quos unus collegii Parisiensis ab Harduino laudatus tom. u Concil., col. 385, dum hanc epigraphen exhibet:  Notitia sacrarum Scripturarum, seu librorum canonicorum cum descriptione uel annotatione Gelasii pape, solam annotationem  a Gelasio scriptam significare uidetur. Alia quoque collectio Additionum Isidori, que catalogum Scripturarum Gelasio inscriptum preferunt, hunc ab eodem quibusdam indiciis abiudicant. Huius enim collectionis codices post descriptum uno capitulo catalogum Scripturarum cum titulo, Ordo ueteris Testamenti . . . digestus a Gelasio papa cum 70 episcopis, non statim eodem capitulo subiiciunt decretum de libris cum initio, quod premissum catalogum respicit: Post HAS OMNES propheticas, et euangelicas, atque apostolicas Scripturas, uti habetur in ceteris libris qui ex utraque parte unum decretum conficiunt; sed in alio capitulo hanc epigraphen prefigunt. Incipiunt decreta Gelasii pape. Decretum cum 70 episcopis habitum de apocryphis scripturis, cui hoc initium est: Post propheticas et euangelicas, etc. Notetur uerbum Incipiunt, et initium Post propheticas, uti in exemplis que canonicas  Scripturas non premiserunt. Difficultas que ad abiudicandum a Gelasio ipsum decretum de libris nonnullos mouebat, ex chronica notatione pendet, nimirum ex consulatu Asterii atque Presidii anni 494, quo anno posteriores sunt quidam libri in eodem decreto recensiti. Hanc autem consularem notam cum in nulla collectione, in codice nullo nacti simus, perperam affixam nichil ambigimus; ac propterea iure P. Coustantius  quinto loco probandum sibi proposuerat, expungendam, que tot hactenus rixis locum dedit, chronologicam notam, utpote nulla satis firma auctoritate nixam, immo temere ex alia Gelasii epistola aduectam.

10. Quid porro dicendum sit de mss. libris collectionis Hispanice, qui hoc decretum Hormisde asserunt, paucis indicabimus. Hoc decretum non ad primeuam collectionem Hispanicam, sed ad auctiorem et ad posteriora eiusdem additamenta pertinet, ut superius monuimus. Cum porro sincera sint que  huic collectioni auctiori addita fuere, hoc decretum Hispanorum causa repetitum fuisse ab Hormisda, et in Hispanias missum, coniiciendum uidetur. Hinc in solis mss. libris Hispanicis, uel qui ab Hispanicis aliqua sumpserunt, Hormisde nomen huic decreto prefigitur. Forte etiam hic pontifex catalogum Scripturarum premisit, siquidem in Gelasiano decreto defuisse credatur. Cum porro due sepius memorate particule de synodo Constantinopolitana, et de aliis Patrum conciliis non legantur in pluribus ac uetustioribus diuersarum collectionum mss. decreti Gelasiani antea laudatis, easdem particulas in quibusdam inferioris note exemplaribus Gelasiano decreto insertas putamus. Additamentum [CLuII] quidem elucescit in ms. uat. 3832. Mentio enim Constantinopolitane synodi ibidem extra proprium locum post Chalcedonensem intrusa fuit, ac mox alia particula addita de ceteris synodis, uti suo loco annotauimus. Hec porro additamenta in Hormisde decreto suo loco apte collocata, eumdem pontificem  fortassis habent auctorem; ac ex eius decreto quidam postea eadem adiecere uel extra proprium locum, uel suo loco in exscribendo decreto Gelasii. Cum scilicet Hormisda pontifice pax cum Orientalibus composita fuisset, hi autem Constantinopolitanam synodum inter generalia concilia referrent in professionibus fidei quas ad eumdem Hormisdam direxere, ut patet ex relatione Epiphanii episcopi CP. tom. u Concil., col. 666; forte idem pontifex eam synodum quantum ad symbolum atque definitionem fidei inter generalia primus adiecit, ac exinde sub uigilio, Pelagio atque Gregorio quatuor ecumenicarum synodorum mentio apud Latinos audiri cepit. Quantum ad symbolum diximus atque definitionem fidei qua Macedonius hereticus debitam damnationem accepit, id enim unum in additamento decreti prefertur, ut ne opus sit hoc idem transferre ad canones eiusdem synodi, quos nondum suo euo a Romana Ecclesia receptos S. Gregorius testatur lib. uII, epist. 34. Confer que scripsimus  cap. 1, § 2. Quantum ad alterum uero additamentum, Sed et si qua sunt concilia a SS. Patribus hactenus instituta, etc., obseruandum est nullam certam ac peculiarem synodum quasi in codice canonum a Romana Ecclesia receptam his uerbis indicari, sed conditionate et confuse approbari concilia, si qua sunt a sanctis Patribus instituta. Id forte in gratiam Hispanorum ab Hormisda additum fuit, ne Hispanica concilia, aut Africana, aut alia, que apud ipsos robur habebant, reprobare uideretur. Licet autem hoc decretum, ut initio monuimus, in primeua collectione Hispanica non fuerit, exstitisse tamen eius exemplaria apud eosdem Hispanos, cum hec primeua collectio condita fuit, colligere licet ex prefatione quam auctor eiusdem collectionis prefixit, ac S. Isidorus Hispalensis in libris Originum fere totam descripsit. In hac enim auctor post memoratas quatuor synodos, alia catholicorum Patrum concilia ita recipienda tradit, ut idem decretum pre oculis habuisse ac eadem fere uerba exscripsisse uideatur.  Particula quoque de canonibus apostolorum, qua plerique et prestantiores codices Gelasianum decretum continentes carent, nulli autem carent qui Hormisdam exhibent, inter additamenta huius pontificis, accensenda uideri potest. Cum enim ante uersionem Dionysii iidem canones Latinis non essent cogniti, forte solum post Gelasii decretum a Dionysio Latinitate donati et apud Latinos editi, ab Hormisda apocryphis accensiti fuerunt: et hac de causa auctor laudate collectionis Hispanice, qui omnia documenta Dionysii preter conciliorum canones aliunde haustos in suum codicem transtulit, solos apostolicos canones ex solo Dionysio ipsi cognitos preteriuit, quia auctoritate apostolica, seu Hormisde decreto, inter apocrypha relatos inuenit, ut in fine memorate prefationis non obscure significat. Enimuero si a Gelasio papa iidem canones inter apocrypha fuissent reiecti, Dionysius, qui post eumdem pontificem Rome suam collectionem adornauit, uel non commisisset, ut  quos idem pontifex inter apocrypha reiecerat, suo codici premitteret; uel saltem, dum in prefatione hanc admonitionem inserendam credidit, quibus quia plurimi consensum non prebuere facilem, hoc ipsum uestram noluimus ignorare sanctitatem, multo magis notasset eos a Gelasio, quem in epistola ad Iulianum presbyterum summis laudibus commendat, inter apocrypha fuisse censitos. Post editum ergo Dionysii codicem Hormisda eius uerbis edoc us quod plurimi inter ipsos Grecos iisdem canonibus non assentirentur, eos apocryphis adiiciendos putauit. Ex his uero Gelasio pape asserenda uidetur ea tantum tertia decreti forma, que in uetustioribus mss. collectionibus preterit duas particulas de CP. concilio et de aliis Patrum synodis, canonesque apostolorum inter apocrypha nequaquam refert.



CLuIII] CAPUT XII. De ms. collectione Auellana. Due antea inedite epistole Hormisde, et quedam fragmenta ex hac collectione producta.


1. Accuratiorem descriptionem requirit hec maxime insignis nec satis nota collectio ex qua una plura pontificia et prestantissima ecclesiastica documenta prodiere. Hinc enim, ut notauit P. Constantius, uulgata fuerunt de Bonifacii I electione, deque schismate Ursini monimenta complura. Hinc de Pelagii Celestiique causa singulares quedam Innocentii ac Zosimi littere, Paulini diaconi aduersus Celestium libellus, epistole quinque S. Leonis post eiectum e sede Alexandrina Timotheum Aelurum, in eamque euectum Timotheum Solofaciolum date. Hinc etiam plures Simplicii et Felicis, ac bene multe, quas de componendo Acacii schismate Hormisda uel dedit ipse, uel ab aliis accepit: itemque Ioannis I, Agapeti, ac uigilii nonnulle: que scripta omnia quanti sint, norunt qui bonas litteras callent. Breuius, omnia documenta sunt 246. Inter hec autem  ducentis et amplius careremus, si ab hac collectione nobis conseruata non fuissent. Ea uero ipsa, que aliunde edita sunt uel edi potuissent, partim in hac collectione additamenta preferunt genuina et insignia, que in ceteris mss. libris non inueniuntur; partim uero non reperiuntur in libris olim uulgatis, sed in nonnullis rarissimis exemplaribus, que uel posteriora sunt, uel collectori nostro ignota fuerunt. Id enim consilium ipsi propositum fuisse uidetur, ut ea describeret que in aliis sibi cognitis collectionibus nequaquam inuenit. Nullum huius collectionis documentum quod Latinam originem habeat apocryphum est. Octo tantummodo epistole ad Petrum Fullonem supposititie e Greco reddite inseruntur, quas ab aliquo scriptore Greco confictas ante synodum u precedenti capite ostendimus § 3.

2. Documenta in hac collectione non ita chronologice disposita sunt uti fecere Dionysius et auctor collectionis Hispanice. Ordo perturbatus, quo uetustiora  non pauca postponuntur recentioribus, et unius eiusdemque pontificis epistole hinc et hinc disiuncte inueniuntur, palam facit collectorem descripsisse documenta prout illa in manus eius uenerunt: quod aliarum quoque antiquiorum collectionum auctoribus commune est. Perspicuum uero fit eumdem collectorem optimis fontibus usum. Documenta presertim Hormisde, aut ad Hormisdam pertinentia, que plurima sunt, e Romanis scriniis educta uideri possunt. Hinc forte post ipsius pontificis epistolam ad synodum CP. hec notatio legitur: Gesta in causa Abundantii episcopi Traianopolitani in scrinio habemus. Cum enim hec notatio nichil commune habeat nec cum precedenti nec cum subsequenti epistola Hormisde, in quibus de Abundantio nichil agitur, a collectore apposita uidetur ut indicaret se in scriniis Romanis ea gesta reperisse, que tamen sue collectioni inserenda non credidit. Recentiores huius collectionis littere sunt uigilii: ac idcirco eadem  collectio sub medium seculum sextum lucubrata dicenda est.

3. Huius prestantissime collectionis mss. codices aliquot sunt in Italia, extra quam nulli, quod sciamus, inueniuntur. Quare Italica collectio dicenda est, et Rome quidem digesta, si presertim e Romanis scriniis collector Hormisde saltem epistolas hausit. Quatuor exemplaria inuenimus in bibliotheca uaticana. Duo uetustiora signantur num. 3787 et 4961, duo uero alia horum apographa notantur num. 3786 et 4903. Alia duo item recentia Rome exstant, unum in bibliotheca Angelica PP. Eremitanorum S. Augustini, quod distinguitur his notis 5 III 9, alterum in Corsiniana num. 817. Duo quoque deprehendimus in bibliotheca ueneta S. Marci num. 171 et 172, quorum unum iubente cardinali Bessarione Rome descriptum fuit anno 1469, et forte ex uat. ms. 3787 seculi XII, cum alius codex 4961, ut mox patebit, multo post Bessarionem Romam allatus, in uaticanam  bibliothecam transierit. Cum uero omnium celeberrimus et antiquissimus sit iste codex uat. 4961, qui olim fuit monasterii S. Crucis Fontis Auellane, hinc huiusmodi collectionem, ut [CLIX] ab aliis proprio aliquo nomine discerneretur, Auellanam appellauimus. In ultima nimirum pagina eiusdem codicis hec notatio legitur: Iste liber est monasterii S. Crucis Fontis Auellane Eugubine diecesis. Hunc librum acquisiuit Domn. Damianus S. +. Hinc codicem acquisitum agnoscimus a S. Petro Damiano, sanctitate uite et scriptis celebri, qui monasticam uitam in eo monasterio iniit, et sub medium circiter seculum XI eidem prefuit. Quare codicis etas septingentorum saltem annorum certissima fit. Idem postea codex ex Auellano monasterio in manus uenit cardinalis Marcelli Ceruini Eugubini episcopi, qui postea fuit summus pontifex Marcellus II. Id colligimus ex notatiuncula que ipsius manuscripta est in pagina secunda eiusdem codicis, in quam notationem ibidem minutiori charactere hec annotata fuerunt: Illa uerba fuerunt  addita a Marcelo II cum esset adhuc presbyter cardinalis Romanus. Dein idem codex pertinuit ad cardinalem Sirletum, ex cuius mss. emptus, in bibliothecam uaticanam tandem peruenit, uti nos admonuit hec nota pagine prime: Emptum ex libris cardinalis Sirleti. Eminentissimus Baronius ad. an. 417 num. 16 editurus documentum 48, cum Sirleti codicem laudat, hunc laudat qui nondum in uaticanam transierat. In ceteris uero dum allegat codicem uaticanam, exemplum uat. 3787 allegare uidetur.

4. Nunc series ac ordo documentorum exacte proponendus, ut huius collectionis notitia hactenus obscura, omnibus explorata sit. Cum documenta antea inedita uulgata fuerint partim ab editoribus Romanis Epistolarum Romanorum pontificum an. 1591, partim a P. Sirmondo suis Operibus inserta, partim a cardinali Baronio in Annalibus Ecclesiasticis, unum uero, quod adhuc edendum uidebatur, nouissime prodierit studio Petri Francisci Fogginii , modo unam, modo aliam editionem laudabimus. Cum uero pleraque traducta fuerint in Conciliorum editiones, nouissimam uenetam, que magis est obuia, frequentius indicaturi sumus. In laudato codice uat. 4961, post premissam tabulam capitum tituli loco hec leguntur: In hoc codice continentur epistole 243 .

I. Gesta inter Liberium et Felicem episcopos, et quedam epistola schismaticorum. Temporibus Constantini, etc. Tom. I Sirmondi, nouissime edit. uenete pag. 133. Hoc et sequens documentum inuenitur etiam in duobus aliis mss. libris Colbertino et Remigiano, quos editores Operum Sirmondi laudant. Num autem Sirmondus ex his codicibus, an ex aliquo presentis collectionis quem Rome uiderit, eadem impresserit, incertum est.

II. Marcellini et Faustini presbyterorum preces oblate ualentiniano et Theodosio. Deprecamur, etc.  Ibid., pag. 137.

III. ualentiniani, Theodosii et Arcadii impp. epistola ad Salustium prefectum Urbis, de constructione basilice S. Pauli. Desiderantibus nobis, etc. Apud Baronium ad an. 386, n. 30.

Iu. Epistola eorumdem gratulatoria de ordinatione Siricii pape ad Pinianum prefectum Urbis. Habe, Piniane carissime, etc. Idem Baron. an. 385, n. 6.

u. Epistola eorumdem, ubi Ursinus et qui cum eo sunt ab exsilio relaxantur, ad Pretextatum pr. Urbis. Habe, Pretextate carissime, etc. Idem an. 368, n. 4.

uI. ualentinianus, ualens et Gratianus Pretextato, ubi redditur basilica Siciniani. Dissensiones auctore, etc. Ibid., n. 2.

uII. Idem eidem de expellendis sociis Ursini extra Romam. Ea nobis est innata, etc. Ibid., n. 3.

uIII. Idem Olibrio pretori. Tu quidem, sicut proxime, etc. Idem an. 369, n. 3. In ms. uat. 4961 huic  epistole prefigitur titulus de Debaptizatoribus, quem melius cum mss. uenetis et uat. 3787 ad numerum XIII transtulimus. Similiter titulus etiam numeri sequentis cum eisdem codicibus transferendus fuit ad num. 14.

IX. Idem Aginario uicario. Omnem his dissensionibus, etc. Ibid., num. 4.

X. Idem Olibrio pr. Cum nichil possit esse iucundius, etc. Ibid., n. 5.

[CLX] XI. Ampelio pr. Iure mansuetudinis nostre, etc. Baron. ad an. 371, n. 1.

XII. Maximino uicario urbis Rome. Est istud diuinitus institutum, etc. Ibid., n. 3.

XIII. De rebaptizatoribus. Gratianus et ualentinianus Aquilino uicario. Ordinariorum sententiam iudicum, e c. Baron. an. 381, n. 2, et tom. II Concil., col. 1190.

XIu. De gestis inter Bonifacium et Eulalium, quando utrique episcopatum Romane urbis peruaserunt  ambitu contentionis. Exemplum relationis Symmachi pr. Urbis ad Honorium. Quecunque in urbe Roma geruntur, etc. Baron. an. 418, n. 79.

Xu. Sacre littere in ea causa ad Symmachum. Gestis omnibus recensitis, etc. Idem an. 419, n. 2.

XuI. Relatio alia Symmachi ad imperatorem. Ubi primum sacer sermo, etc. Ibid., n. 5.

XuII. Preces presbyterorum pro Bonifacio ad Honorium et Theodosium. Post abscessum S. Zosimi pape, etc. Ibid., n. 8.

XuIII. Rescriptum sacrum pro presbyteris ad Symmachum. Post relationem sublimitatis tue, etc. Ibid., n. 11.

XIX. Alia relatio Symmachi. Cum uir clarissimus Aphtonius, etc. Ibid., num. 12.

XX. Exemplum sacrarum litterarum ad synodum. Omnia quidem clementia nostra, etc. Ibid., n. 14. Sequitur hec notatio: Hec synodus inter se dissentiens, presentem causam terminare non potuit; unde uenerabilis imperator Honorius ad maius concilium hoc credidit  negotium deferendum: et interim propter dies qui imminebant sancte Pasche utrosque, Bonifacium scilicet et Eulalium, ab urbe ista abscedere, et Spolitanum episcopum Achileum nomine sacra iussit mysteria celebrare, Symmacho prefecto Urbi hoc idem suis scriptis insinuans. Hanc notationem dedit etiam Baronius an. 419, n. 15, ubi pro ad maius concilium legit ad Maias kalendas. Sed nostram lectionem confirmat edictum ad populum, de quo infra num. 24.

XXI. Sacra ad Symmachum, ubi imperator Bonifacium et Eulalium ab Urbe iussit discedere, et interim Spoletinum episcopum sacra mysteria celebrare. Hunc titulum, qui ob premissam notationem omissus fuit in corpore huius collectionis, ex tabula ipsi collectioni premissa recepimus. Incipit autem hec epistola: Magnarum deliberationum, etc. Baron. an. 419, n. 15.

XXII. Exemplum sacrarum litterarum ad Achileum. Quoniam de Romano sacerdotio, etc. Ibid., n. 16.

 XXIII. Principis oratio ad senatum. Scimus, Patres conspicui, etc. Ibid., n. 17.

XXIu. Eiusdem principis edictum ad populum. Fidei curam, Quirites optimi, etc. Ibid. n. 48.

XXu. Eiusdem principis epistola ad Paulinum episcopum Nolanum. Tam fuit apud nos certa sententia, etc. Ibid., n. 20.

XXuI. Item eiusdem principis ad episcopos Afros. Serenitas nostra cum in omnibus causis, etc. Ibid., n. 21.

XXuII. Principis eiusdem epistola ad Aurelium Carthaginensem episcopum de eadem re. Aliam quidem uidende uenerationis tue causam, etc. Ibid., n. 22.

XXuIII. Eiusdem epistola ad Augustinum, Alypium. Euodium, Donatianum, Siluanum, Nouatum et Deutherium uniformis. Peruenisse ad uenerationem tuam, etc. Ibid., n. 23. Deutherium cum nostris codicibus scripsimus, cum quibus concordat etiam collatio Carthaginensis anni 411, ubi nominatur Deutherius episcopus Cesariensis in Mauritania.

 XXIX. Relatio Symmachi ad Constantium. Quecunque subito, etc. Idem Baron. an. 419, n. 26.

XXX. Epistola Constantii comitis ad Symmachum. Ut certa possimus, etc. Ibid., n. 29.

XXXI. Exemplo sacrarum litterarum ad Symmachum. Cum ad sanandum, etc. Ibid., n. 30.

XXXII. Epistola Symmachi ad Constantium. Ubi primum, etc. Ibid., n. 32.

[CLXI] XXXIII. Exemplum sacrarum litterarum Symmacho. Moderatione precipua, etc. Ibid., n. 33.

XXXIu. Relatio Symmachi de ingressu Bonifacii. Quecunque Deo auctore, etc. Ibid., n. 84.

XXXu. Sacre littere ad Largum proconsulem Africe. Inter omnes curas, etc. Ibid., n. 36.

XXXuI. Largi proconsulis ad Aurilium Carthaginensem. De merito sacerdotis, etc. Ibid., n. 37.

XXXuII. Sacre ad Bonifacium, quibus statuitur ut deinceps si duo per ambitum certarint de episcopatu Romano, nullus eorum sit sacerdos; sed illum solum in  sede apostolica permansurum quem ex numero clericorum noua ordinatione diuinum iudicium et uniuersitatis consensus elegerit. Scripta beatitudinis tue, etc. Ibid., n. 41. Hec uero sacra una cum ipsius Bonifacii litteris ad imperatorem, quibus isthec constitutio petita fuit, in aliis quoque collectionibus inuenitur.

XXXuIII. Honorii epistola ad Arcadium de persona S. Ioannis episcopi CP. Quamuis super imaginem, etc. Baron. an. 404, n. 80.

XXXIX. Maximi tyranni ad ualentinianum iuniorem contra Arianos et Manicheos. Nisi clementie nostre, etc. Tom. II Concil., col. 1228.

XL. uictor Magnus Maximus Siricio parenti. Accepimus litteras tuas, etc. Ibid., col. 1227.

XLI. Innocentii epistola ad Aurelium, Alypium, Augustinum, etc. Fraternitatis uestre litteras, etc. Exstat in collectione hoc tomo edenda cap. 11, et olim ex Isidoro edita.

XLII. Innocentius Hieronymo presbytero. Nunquam boni aliquid, etc. Tom. III Conc., col. 75.

 XLIII. Idem Ioanni fratri. Direptiones, cedes, incendia, etc. Ibid.

XLIu. Idem Aurelio. Piissimum etiam, etc. Ibid. col. 76.

XLu. Zosimus Aurelio et ceteris Afris in defensionem Celestii. Magnum pondus, etc. Ibid. col. 401.

XLuI. Idem Zosimus Aurelio et ceteris. Posteaquam a nobis Celestius, etc. Ibid. col. 803.

XLuII. Libellus Paulini diaconi aduersus Celestium Zosimo episcopo datus. Beatitudinis tue iustitiam, etc. Ibid. col. 429.

XLuIII. Epistola Augustini ad suprascripta rescribentis per Albinum acolytum et Firmum presbyterum. ad Xystum presbyterum. Ex quo Hipponem, etc. Ex aliis codicibus inter Augustini epistolas impressa est epist. 191, al. 104.

XLIX. Eusebii epistola ad Cyrillum episcopum. In Christo gratias egi, etc. Baron. an. 417, n. 15.

L. Zosimus Aurelio et ceteris in concilio Carthaginensi.  Quamuis Patrum traditio, etc. Tom. III Concil., col. 416.

LI. Leo Leoni augusto. Est epist. 169 tom. I nostre editionis col. 1431.

LII. Idem Gennadio CP. Ibid. epist. 170, col. 1433.

LIII. Idem Timotheo episcopo Alexandrino. Ibid., epist. 171, col. 1435.

LIu. Idem presbyteris et diaconibus Alexandrinis. Ibid. epist. 172, col. 1436.

Lu. Idem Theophilo et aliis episcopis Aegyptiis. Ibid. epist. 173, col. 1437.

LuI. Simplicii pape ad Zenonem augustum. Cuperem quidem, etc. Tom. u Conc., col. 96, ubi notatur hanc epistolam inueniri etiam in ms. uirdunensi Basilisco inscriptam. uide caput precedens, § 3, n. 4.

LuII. Eiusdem ad Acacium. Cum filii nostri, etc. Ibid. col. 101.

LuIII. Ad eumdem alia. Quantum presbyterorum, etc. Ibid. col. 99.

LIX. Ad Constantinopolitanos. Per filium nostrum  laudabilem uirum Epiphanium, etc. Ibid. col. 101.

LX. Ad Zenonem augustum. Inter opera, etc. Ibid. col. 103.

LXI. Ad Acacium. Quam sit efficax, etc. Ibid. col. 105.

LXII. Ad Zenonem augustum. Per Petrum uirum spectabilem, etc. Ibid. col. 106.

LXIII. Ad Acacium. Quantos et quam uberes, etc. Ibid. col. 107.

[CLXII] LXIu. Ad Zenonem augustum. Proxime quidem cum ad Urbem, etc. Ibid. col. 108.

LXu. Ad Acacium. Proxime quidem dilectioni tue, etc. Ibid.

LXuI. Ad Zenonem aug. De Ecclesia Antiochena, etc. Ibid. col. 109.

LXuII. Ad Acacium, ordinato ab eo Calendione Antiocheno episcopo. Clementissimi principis litteris, etc. Ibid. col. 110.

 LXuIII. Ad eumdem. Miramur pariter, etc. Ibid. col. 113.

LXIX. Ad eumdem. Antiocheni exordium sacerdotis, etc. Ibid. col. 112.

LXX. Synodus Rome apud S. Petrum Constantinopolitanis et Bythinie constitutis. Olim nobis atque ab initio, etc. Ibid. col. 247.

LXXI. Felicis pape ad Petrum Antiochenum. Quoniam pestiferis doctrinis, etc. Post hanc epistolam hec notatio apponitur. Explicit epistola pape Felicis ad Petrum Antiochenum damnans eum: que epistola ante damnationem Acacii, quantum eius textus indicat, comperitur scripta. Sed quia cum aliorum litteris ad eumdem Petrum directis in Greco uolumine inuenimus de Latino translatas, quas nunc iterum de Greco in Latinum necessitate compulsi transferentes descripsimus propter hereticorum insidias, et supradictis epistolis eiusdem pape connectimus. Hanc notationem uidit Anastasius, uti monuimus capite precedenti, § 3, n. 2, ubi hasce litteras cum septem sequentibus olim  a Greco scriptore confictas ostendimus. In editione Conciliorum ipse Grecus textus septem epistolarum prodiit tom. u , col. 159, 219, 226, 234, 235, 239 et 241. Ex nostre autem collectionis interpretatione hec tantum epistola Felicis legitur tomo I Epistolarum Romanorum pontificum editionis Romane an. 1591.

LXXII. Quintiani episcopi Asculani ad Petrum Antiochenum. Multifarie multisque modis, etc. Tom. u Conc., col. 219.

LXXIII. Iustini episcopi Sicilie ad eumdem Petrum Antiochenum. Oportet armari militem aduersus hostem, etc. Alia uersio est ibidem, col. 226.

LXXIu. Antheonis episcopi Arsene ad eumdem. ualde contestatus sum super te, etc. Ibidem ex alia uersione, col. 234.

LXXu. Faustini episcopi Apolloniadis ad eumdem. Quoniam permissum est pulsari priores postremis, etc. Alia translatio ibidem col. 235, ubi Fausti pro Faustini  scribitur.

LXXuI. Pamphili episcopi Accidorum  ad eumdem. Multa contritio meorum, dilectissime, filiorum, etc. Ibidem ex alia interpretatione col. 239.

LXXuII. Flactiani  episcopi Rodope ad eumdem Petrum. uenatores bestiarum iracundia non terrentur, etc. Huius epistole Grecus textus desideratur, et sola hec nostre collectionis uersio post Baronium edita fuit tom. u Concil., col. 227.

LXXuIII. Asclepiadis episcopi Citralensis  ad eumdem. Ecce, carissime, repletus est mundus scandalo expositionis tue, etc. Ibidem ex alia uersione, col. 241. Hactenus epistole supposititie Latine reddite ex Greco textu, qui ante nostrum collectorem confictus fuerat.

LXXIX. Gelasius Dardanie episcopis, sicut etiam cunctis fratribus per Dalmatias destinata est. Ubi primum  respirare fas est, etc. Tom. u Conc., col. 292.

LXXX. Dardani episcopi ad Gelasium. Saluberrima apostolatus uestri precepta, etc. Ibid. col. 291.

LXXXI. Gelasius Laurentio de Lignido. In prolixitate epistole, etc. Ibidem col. 289.

LXXXII. Agapitus Iustiniano augusto. Gratulamur, uenerabilis imperator, quod tanto, etc. Ibid. col. 937.

LXXXIII. uigilius Iustiniano. Inter innumeras sollicitudines, etc. Ibid. col. 1317.

LXXXIu. Ioannes episcopus Iustiniano augusto. Inter claras sapientie, etc. Ibid. col. 890. Exstat etiam in codice Iustinianeo l. uIII de summa Trinitate.

LXXXu. Reparatus et ceteri 217 episcopi apud Iustinianam Carthaginem [CLXIII] in concilio ad Ioannem papam. Optimam consuetudinem. etc. Ibid. col. 900.

LXXXuI. Agapitus Reparato et ceteris Afris. Iamdudum quidem, fratres amantissimi, etc. Ibid. col. 939.

 LXXXuII. Idem Reparato Carthaginensi. Fraternitatis tue litteris, etc. Ibid., col. 940.

LXXXuIII. Idem Iustiniano aug. Licet de sacerdotii mei primitiis, etc. Ibid., col. 941.

LXXXIX. Libellus Iustiniani imperatoris quem dedit Agapito Constantinopoli. In nomine Domini, etc. Prima salus est recte fidei regulam custodire, etc. Ibid. col. 947, ubi ex nostris codd. corrigenda est chronica nota sic: Dat. XuII kalendarum Aprilium P. C.  Belisarii u. c.

XC. Libellus Menne presbyteri ac xenodochi, qui factus est episcopus Constantinopolitanus sub die III idus Martias iterum post consulatum Paulini iunioris u. c. Prima salus est recte fidei, etc., ut in precedenti tom. u, col. 947, usque ad uerba, que ab ea statuta sunt predicamus. Clauditur subscriptione ipsius Menne: Mennas misericordia Dei presbyter et xenodochus suscipio, etc.

XCI. Agapitus Iustiniano. Gratulamur, uenerabilis  imperator, etc. Huic epistole edite tom. u Conc, col. 937 inserta est epistola Iustiniani ad Agapitum incipiens: Ante tempus, etc., que legitur ibidem col. 936, cuique inserte sunt alie littere eiusdem imperatoris ad Ioannem papam, quarum initium: Reddentes honorem, ut in eadem col. 936. His autem insertis prosequitur prior Iustiniani epistola ad Agapitum: Quamobrem petimus, uti eodem tomo, col. 937, in fine; ac tandem concluditur Agapiti epistola: Huic igitur, ut predictum est, etc., ibid. col. 938. Chronice note duarum epistolarum Agapiti ad Iustinianum, et Iustiniani ad Agapitum, que in iisdem uulgatis erant uitiate, post cardinalem Norisium ex uaticano codice huius collectionis emendate fuerunt a P. Antonio Pagio, uti in ueneta Conciliorum editione notatur eadem col. 938, num. 2 et 3.

XCII. uigilius Iustiniano. Litteras clementie uestre, etc. Ibid. col. 1295.

XCIII. uigilius Menne. Licet uniuersa, etc. Ibid. col. 1298.

 XCIu. Gelasius Picenis episcopis contra heresim Pelagianam. Barbaricis hactenus, etc. Ibid. col 301.

XCu. Idem ad Dardanos. ualde mirati sumus, etc. Ibid. col. 324. Hec epistola auctior est quam in aliis collectionibus; hecque additamenta secundis ipsius Gelasii curis tribuenda probauimus capite precedenti § 4.

XCuI. Idem Honorio episcopo. Miramur dilectionem tuam, etc. Ibid. col. 300.

XCuII. Eiusdem Gelasii dicta aduersus Pelagianam heresim. Incipit: De Pelagianis quidem sensibus, etc. Ibid. col. 365.

XCuIII. Idem Honorio episcopo. Licet inter uarias temporum difficultates, etc. Ibid. col. 298.

XCIX. Incipit in causa fidei christiane, cui ab exordio sui nunquam defuisse probantur inimici, etc. Est illud opusculum quod tomo u Conciliorum col. 173 uulgatum est cum titulo: Breuiculus historie Eutychianistarum. Ex hac nostra collectione primo impressum  ante S. Leonis epistolas in editione Romana Epistolarum Romanorum pontificum anni 1591, tom I pag. 142. Tum uero Sirmondus uelut ineditum ex alia collectione edidit, ac ex ipso Conciliis insertum. uerum in hoc Sirmondi exemplo deest ultima periodus, et fragmentum epistole Felicis III que ex sola nostra collectione et exinde in laudata editione Romana leguntur. Hoc opusculum scilicet triplici forma uulgatum, duo additamenta ab ipso auctore recepisse coniecimus annot. 1 in cap. 43 collectionis hoc tomo edende col. 308. Auctorem uero esse ipsum Gelasium, inter cuius epistolas refertur, probabiliter statuisse uidemur not. 4 in Obseruationes Quesnelli ad epist. 28 S. Leonis tom. II, col. 1414. Nunc ultimam illam periodum et fragmentum litterarum Felicis III que in uulgatis Conciliorum desunt, hic appendenda credimus. Itaque post ultima editorum uerba ad Antiochenam misit Ecclesiam, hec addenda sunt: Postquam Ioannes superuenit  episcopus, quem Romana suscepit Ecclesia, S. papa Felix [CLXIu] legationem, ut dictum est, sicut oportuit ordinauit, que apud predictos omnes quidquid est hostilitatis experta est. Nam detrusa in custodiam, perditis chartis, cum grandi uix remeauit opprobrio, episcopatum Petri, ad quem expellendum missa fuerat, firmatum reportans, quem Romana anathematizaret Ecclesia. Ita Felix papa episcopis per Aegyptum, Thebaidem, Libyam, et Pentapolim constitutis post alia: Petrus uero, qui se ab Ecclesie unitate sub beate recordationis Proterio separauit, et in mortem ipsius parricide Timotheo se ad persequendos iunxit orthodoxos, nulla tanti nominis aut honoris permittimus societate letari, quanto in creatoribus propriis non dissimilibus ipso sui exordio caducum, quod se estimat, reperitur. Est ergo prefatus cunctis anathema, nec ab Ecclesia catholica credatur unquam recipi, qui post cercitionem sepissimi  et per tot annorum spatia in  peruersitate propria perseuerans, locum satisfactionis amisit.

C. Incipit eiusdem pape Gelasii aduersus Andromachum senatorem et ceteros Romanos, qui Lupercalia secundum morem pristinum colenda constituebant. Sedent quidam in domibus suis, etc., tom. u Concil., col. 359.

CI. Gelasii Dardanis et per Illyricum. Audientes orthodoxam, etc. Ibid. col. 322.

CII. Libellus quem dederunt apocrisiarii Alexandrine Ecclesie legatis ab urbe Roma Constantinopolim destinatis. Gloriosissimo atque excellentissimo patricio Festo, etc. Ibid. col. 412. Post hunc libellum Anastasio pontifice scriptum hec notatio maiusculis litteris exarata legitur in cod. uat. 4961, pag. 63. Dionysius Exiguus Roma de Greco conuerti. Binius laudato tomo u, col. 403, not. a, hanc notationem perperam refert ad sequens documentum, quod cum scriptum fuerit Latine, a Dionysio e Greco uertendum non fuit.

 CIII. Exemplar gestorum de absolutione Miseni. Flauio uiatore u. c. sub III idus Maiarum in basilica B. Petri. Residente in synodo uenerabili uiro papa Gelasio, etc. Ibid. col. 397. Ex hac collectione hec synodus primo uulgata ab editoribus Romanis epistolarum Romanorum pontificum, tum uero a card. Baronio ad an. 395, n. 6, cum emendationibus ex ms. uirdunensi, cuius lectiones a P. Frontone Duceo acceperat.

CIu. Symmachi uniuersis per Illyrium et Dardaniam, etc. Quod plane fieri, etc. Ibid. col. 431.

Cu. Dorotheus Hormisde. Ait quodam loco, etc. Ibid. col. 563.

CuI. Hormisda Dorotheo. Ubi caritatis interest, etc, Ibid. col. 564.

CuII. Anastasius imperator Hormisde. Beatitudini uestre non putamus ignotum, etc. Ibid. col. 561.

CuIII. Hormisda Anastasio. Gratias superne uirtuti, etc. Ibid. col. 562.

 CIX. Anastasius Hormisde. Omnibus negotiis, etc. Ibid. col. 565.

CX. Hormisda Anastasio. Bene clementia uestra, etc. Ibid.

CXI. Anastasius Hormisde. Omnia que benignitas, etc. Ibid. col. 573.

CXII. Hormisda Anastasio. Sollicitari animum tuum, etc. Ibid. col. 574.

CXIII. Anastasius senatui urbis Rome. Si uos liberique uestri ualetis, etc. Ibid. col. 575.

CXIu. Rescriptum senatus ad eumdem. Si prima semper est, etc. Ibid. col. 576.

CXu. Hormisda Anastasio. Bene atque utiliter, etc. Ibid. col. 570.

CXuI. Indiculus qui datus est Ennodio et Fortunato episcopis, etc. Cum Dei adiutorio, etc. Ibid. col. 566.

CXuII. Item capitula singularum causarum, ut S. synodus Chalcedonensis, etc. Ibid. col. 569.

CXuIII. Exemplum relationis Ioannis episcopi Nicopolitani  per Rufinum diaconum eiusdem. Domino meo, etc. Ibid. col. 577.

CXIX. Hormisda Ioanni. Gauisi sumus, etc. Ibid. col. 578.

CXX. Synodus ueteris Epiri. Ioannes et alii episcopi Hormisde. Si dignis premiis, etc. Ibid. col. 579.

CXXI. Responsio Hormisde ad hanc synodum, Benedictus Deus, etc. Ibid. col. 580.

[CLXu] CXXII. Hormisda Ioanni Nicopolitano. Litterarum quam direxistis, etc. Ibid. col. 582.

CXXIII. Indiculus per Pullionem subdiaconum. Cum Dei adiutorio, etc. Ibid. col. 583.

CXXIu. Hormisda eidem Ioanni et synodo. Optaremus, dilectissimi, etc. Ibid. col. 595.

CXXu. Eidem Ioanni. Remeante Pullione, etc. Ibidem.

CXXuI. Sacra Anastasii Augusti Hormisde. Gratias omnipotenti Deo, etc. Ibid. col. 572.

 CXXuII. Hormisda Anastasio. Dudum legatis, etc. Ibidem. col. 586.

CXXuIII. Eidem alia. Dum sapientie uestre, etc. Col. 594.

CXXIX. Timotheo CP. Non mirabitur, etc. Ibid. col. 58[.....].

CXXX. Hormisda episcopis Orientis. Etsi admonitionis mee, etc. Ibid. col. 589.

CXXXI. Idem episcopis orthodoxis. Est quidem fidelium, etc. Ibid. col. 590.

CXXXII. Possessori episcopo. Optimam uestre caritatis, etc. Ibid. col. 592.

CXXXIII. Constantinopolitanis. Si is qui calicem, etc. Ibidem.

CXXXIu. Dorotheo Thessalonicensi. Ioannis frater et cepiscopus meus, etc. Ibid. col. 596.

CXXXu. Ennodio et Peregrino. Postquam profecta est, etc. Ibid. col. 593.

CXXXuI. Eisdem. In nomine Patris, et Filii, et Spiritus sancti, intercedentibus, etc. Ibid. col. 594.

 CXXXuII. Exemplum relationis Auiti episcopi Galli ad Hormisdam. Dum religionis statui, etc. Ibid. col. 583.

CXXXuIII. Hormisda Auito et ceteris episcopis uiennensis prouincie. Qui de his que ad disciplinam, etc. Ibid. col. 584.

CXXXIX. Anastasius Hormisde. Etsi magnum aliquid, etc. Ibid. col. 597.

CXL. Exemplum relationis minimorum archimandritarum et ceterorum monachorum secunde Syrie sanctissimo et beatissimo uniuerse orbis terre patriarche Hormisde continenti sedem principis apostolorum Petri, etc. Ibid. col. 598.

CXLI. Responsio Hormisde. Lectis litteris dilectionis uestre, etc. Ibid. col. 692, et una cum uersione Greca col. 1111. Solum initium huius epistole exstat in Hadriana collectione.

CXLII. Iustinus imperator Hormisde. Dei beneficia,  etc. Ibid. col. 606.

CXLIII. Hormisda Iustino. uenerabilis regni uestri primitiis, etc. Ibidem.

CXLIu. Iustinus Hormisde. Ioannis uir beatissimus huius regie urbis antistes, etc. Ibid. col. 607.

CXLu. Hormisda Iustino. Sumptum de imperii uestri ortu, etc. Ibidem.

CXLuI. Hormisda Ioanni CP. Spiritale gaudium, etc. Ibid. col, 609.

CXLuII. Exemplum relationis Ioannis episcopi CP. ad Hormisdam. Saluto uestram sanctitatem, etc. Ibid. col. 608.

CXLuIII. Exemplum epistole Iustiniani. Desiderabile tempus, etc. Col. 610.

CXLIX. Hormisda Iustiniano. Litterarum uestrarum serie, etc. ibid. col. 612.

CL. Hormisda Iustino aug. In tantum pro gratia Diuinitatis, etc. Ibid. col. 614.

CLI. Idem Ioanni CP. Reddidimus quidem, etc. Ibid. col. 616.

CLII. Idem eidem. Ea que caritas tua, etc. Col. 617.

 CLIII. Idem Celeri et Patricio a pari. Quamuis pro loci nostri consideratione, etc. Ibid. col. 619.

CLIu. Idem prefecto pretorio Thessalonicensi, et ceteris illustribus a pari. Licet pro causa ecclesiastica, etc. Ibidem.

CLu. Hormisda Iustiniano. Magnitudinis uestre litteras, etc. Ibid. col. 618.

CLuI. Theodosio archidiacono CP. et ceteris catholicis a pari. Gratias misericordie diuine, etc. Ibid.

CLuII. Idem Epiphanie auguste, Ecclesiarum pax, etc. Ibid. col. 615.

CLuIII. Anastasie et Palmatie a pari. Bone uoluntatis iudicium, etc. Ibid. col. 619.

CLIX. Indiculus quem acceperunt legati nostri qui supra. Cum Deo propitio, etc. Ibid. col. 612.

[CLXuI] CLX. Exemplum libelli Ioannis CP. ad Hormisdam. Redditis mihi litteris, etc. Ibid. col. 621. Est etiam in collectione Hispanica.

 CLXI. Iustinus Aug. Hormisde. Scias effectas, etc. Ibid. col. 626 et in eadem collectione.

CLXII. Relatio Ioannis CP. Hormisde. Quando Deus propria, etc. Ibidem.

CLXIII. Exemplum epistole Iustiniani comitis ad Hormisdam. uenerande sanctitatis uestre. Ib. col. 627.

CLXIu. Pompeii ad Hormisdam. Sanctis beatitudinis uestre, etc. Ibid. col. 628.

CLXu. Iuliane Anicie ad eumdem. Precibus uestre beatitudinis, etc. Ibidem.

CLXuI. Anastasie ad Hormisdam. Diuini muneris illuxisse, etc. Ibidem.

CLXuII. Theodoriti episcopi Litanidensis , etc. Tom. u Conc., col. 629.

CLXuIII. Suggestio Dioscori diaconi per Pullionem subdiaconum. Ineffabilis Dei omnipotentis, etc. Ibid. col. 624.

CLXIX. Hormisda Iustino Augusto. Lectis clementie uestre paginis, etc. Ibid. col. 630.

 CLXX. Idem Ioanni CP. Consideranti mihi, etc. Ibid. col. 632.

CLXXI. Germano et Ioanni episcopis. De his que acta caritatis uestre relatio, etc. Ibid. col. 636.

CLXXII. Ioanni episcopo et Dioscoro diacono. Reperimus Thomatem et Nicostratum, etc. Ibid. col. 638.

CLXXIII. Ad Thomam et Nicostratum. Animum nostrum pro negotio uestro, etc. Ibidem.

CLXXIu. Alia cui prenotatur Deest inscriptio, incipit autem: De laboris tui, quem, etc. Ibid. col. 637, litt. A.

CLXXu. Hormisda Pompeio. Ita deuotionis nostre animum, etc. Ibid. col. 634.

CLXXuI. Dioscoro diacono. De laboris tui quidem, quem Dei omnipotentis iuuamine, etc. Ibid. col. 637, litt. D.

CLXXuII. Iustiniano. Benedicimus ineffabile, etc.  Ibid. col. 633.

CLXXuIII. Alia Hormisde, quam nullibi editam nacti, hic describimus. Hormisda. Cum necesse fuerit scripta Domino filio nostro clementissimo principi destinari, amplitudinem uestram silentio preterire nequimus. Et ideo salutationis honorificentiam preloquentes, eos qui in rem destinati sunt commendamus, postulantes ut Domino nostro auctore sub uestra dispositione celeriter ut  destinata perueniant, ut sacratissimus et religiosissimus imperator meritorum suorum gloriam possit sine dilatione cognoscere.

CLXXIX. Grato ill. Hormisda. Contristauit nos, etc. Tom. u Conc., col. 634.

CLXXX. Hormisda Iuliane Anicie. Litteris amplitudinis uestre, etc. Ibidem.

CLXXXI. Anastasie. Postquam Deus noster, etc. Ibidem.

CLXXXII. Iustinus Aug. Hormisde. Quanto flagramus studio, etc. Ibid. col. 653.

CLXXXIII. Exemplar relationis episcopi CP. ad Hormisdam. Quemadmodum puro corde, etc. Ibidem.

 CLXXXIu. Alia eiusdem relatio. Quantam alacritatem, etc. Ibid. col. 676.

CLXXXu. Alia eiusdem item ad Hormisdam. Paulinus uestre sedis defensor, etc. Ibid. col. 677.

CLXXXuI. Suggestio Germani episcopi, Felicis et Dioscori diaconorum, et Blandi presbyteri. Reuerenda uestri apostolatus alloquia, etc. Ibid. col. 654.

CLXXXuII. Indiculus qui directus est a Ioanne episcopo, uel ab Epiphanio presbytero de Thessalonica. Si pro peccatis nostris, etc. Ibid. col. 655.

CLXXXuIII. Iustinianus Hormisde. Propitia Diuinitate, etc. Col. 649.

CLXXXIX. Alia Iustiniani. Ut plenissima fidei, etc. Ibid. col. 650.

[CLXuII] CXC. Hormisda Iustiniano illustri. Eulogio u. c. filio nostro, etc. Ibid. col. 651.

CXCI. Eidem. Ita magnificentie nostre, etc. Ibidem.

 CXCII. Iustiniani epistola. Per fratrem Premtoris quidquid est cautius, etc. Ibid. col. 650.

CXCIII. Iustinus Aug. Hormisde. Summa quidem habenda, etc. Ibid. col. 659.

CXCIu. Iustinus Hormisde. Cum in animo nobis sit, etc. ibid. col. 658.

CXCu. Euphimia Hormisde. Beatitudinis tue litteras, etc. Ibid. col. 659.

CXCuI. Relatio Epiphani CP. ad Hormisdam. Deus, qui in alto habitat, etc. Tom. u Conc., col. 666.

CXCuII. Iustiniani illustris epistola. Domino nostro Iesu Christo fauente, etc. Ibid. col. 667.

CXCuIII. Celeris illustris ad Hormisdam. Maxima nobis gratulationis causa, etc. Ibid. col. 660.

CXCIX. Iuliane Anicie ad Hormisdam. Que prima sunt, etc. Ibidem.

CC. Iustinus Aug. ad eumdem. Cum beatissimum Germanum, etc. Ibid. col. 670.

CCI. Exemplum epistole Iustiniani cons. . Quanta reuerentia, etc. Ibid. col. 677.

CCII. Hormisda Iustino aug. Benedicta Trinitas Deus noster, etc. Ibid. col. 671.

CCIII. Eidem. Gloriosis clementie uestre laboribus, etc. Ibid. col. 639.

CCIu. Euphemie aug. Orare nos, etc. Ibidem.

CCu. Epiphanio CP. Oportuerat quidem, etc. Ibid. col. 665.

CCuI. Eidem. Diu nos nuntiata, etc. Ibidem.

CCuII. Hormisda Iustiniano ill. Quod celsitudo uestra, etc. Ibid. col. 679.

CCuIII. Eidem. Studium uestrum, etc. Ibid. col. 640.

CCIX. Relatio Dorothei episcopi Thessalonicensis ad Hormisdam. Propositi nostri, etc. Ibid. col. 670.

CCX. Hormisda Dorotheo. Considerantes tue fraternitatis Ecclesiam, etc. Ibid. col. 671.

CCXI. Elie, Thome, et Nicostrato episcopis. Quanto mens nostra, etc. Ibid. col. 641.

 CCXII. Germano illustrissimo. Excubantibus uobis, etc. Ibidem.

CCXIII. Hanc nondum editam integram damus. Iustinus augustus Hormisde. Illustrem uirum episcopum R. grato suscepimus animo, non pro honore tantum qui debetur sacerdotibus, uerum etiam pro affectu uestre sanctitudinis. Nam quicunque tuo comprobatus iudicio fuerit, est apud nos etiam iudicatus probatissimus. De opera tamen et fauore qui sacrosanctis inferendus est Ecclesiis, tunc demum opportunius statuetur, cum legati quos nuper ad regem magnificum Trasamundum destinasse noscimus, reuersi propitia Diuinitate responsum nobis detulerint. uestra autem beatitudo supernum nobis presidium indefessis orationibus postulare dignetur. Data Xu kal. Decembris Constantinopoli, domino Iustino perpetuo augusto . Accepta XI kal. Iunii Rusticio cos., id est an. 520.

CCXIu. Suggestio Germani et Ioannis episcoporum,  Felicis et Dioscori diaconorum, et Blandi presbyteri. Inciuitate Aulonitana, etc. Tom. u Concil., col. 620.

CCXu. Item suggestio quorum supra. In alia epistola, etc. Ibid. col. 621.

CCXuI. Exemplum relationis Andree episcopi Preualitani ad Hormisdam. Commendans me, etc. Ibidem.

CCXuII. Suggestio Dioscori diaconi. uerum est nulla esse gaudia, etc. Ibid. col. 646.

CCXuIII. Item suggestio Germani et aliorum quorum supra. Cum Dei misericordia, etc. Ibid. col. 647.

CCXIX. Item suggestio quorum supra. Filius uester magnificus uir, etc. Ibid. col. 648.

[CLXuIII] CCXX. Hormisda Germano et aliis quorum supra. Opinionum diuersitas, etc. Ibid. col. 629.

CCXXI. Iisdem. Animus noster, etc. Ibid. col. 630.

CCXXII. Iisdem. Necesse est, etc. Ibidem.

CCXXIII. Suggestio Dioscori diaconi. Erat optabile, etc. Ibid. col. 656.

 CCXXIu. Item suggestio Germani et aliorum quorum supra. Non miramur, etc. Ibid. col. 623.

CCXXu. Suggestio Dioscori diaconi. Per Eulogium u. c. litteras, etc. Ibid. col. 651.

CCXXuI. Suggestio Germani et aliorum quorum supra. Magna misericordie Dei est, etc. Col. 642.

CCXXuII. Hormisda Germano et aliis quibus supra. Cum nos ecclesiastice prosperitatis gaudia, etc. Ibid. col. 641.

CCXXuIII. Eisdem. Grauiter nos, etc. Col. 644.

CCXXIX. Eisdem. Ita nos incolumitatis, etc. Col. 661.

CCXXX. Iisdem. Animos nostros, etc. Ibidem.

CCXXXI. Exemplum relationis Possessoris episcopi Afri ad Hormisdam. Decet et expedit, etc. Ibidem.

CCXXXII. Hormisda Possessori. Sicut rationi congruit, etc. Ibid. col. 662.

CCXXXIII. Iustinus Hormisde. Quo fuimus semper,  etc. Ibid. col. 672. Est etiam in collectione Hadriana.

CCXXXIu. Exemplum precum Hierosolymitanorum, Antiochensium, et secunde Syrie clericorum, abbatum, etc., ad Iustinum. Haurite aquam cum letitia, etc. Ibid. col. 673. Exstat etiam in eadem Hadriana.

CCXXXu. Relatio Epiphanii episcopi CP. ad Hormisdam. Quantam habuimus alacritatem, etc. Ibid. col. 668.

CCXXXuI. Relatio synodi CP. de ordinatione Epiphanii ad Hormisdam. Innumerabilem et inuestigatam, etc. Ibid. col. 656.

CCXXXuII. Iustiniani epistola ad Hormisdam. Quantam uenerationem, etc. Col. 678.

CCXXXuIII. Hormisda Iustino aug. Inter ea que ad unitatem, etc. Ibid. col. 682. Est etiam in collectione Hadriana, nec non in Hispanica.

CCXXXIX. Hormisda Epiphanio CP. Multo gaudio  sum repletus, etc. Ibid. col. 685. Exstat etiam in collectione Hispanica.

CCXL. Hormisda Iustino. Scio quidem, etc. Col. 680.

CCXLI. Hormisda Epiphanio CP. Benedicimus Dominum, etc. Col. 676.

CCXLII. Idem synodo CP. Fratrem et cepiscopum nostrum Epiphanium, etc. Col. 675. Postea hec notatio legitur: Gesta in causa Abundantii episcopi Traianopolitani in scrinio habemus.

CCXLIII. Iustinus aug. Hormisde pape. Ut quod in Paulo, etc. Tom. u Conc., col. 685.

CCXLIu. Exemplar relationis Epiphanii episcopi CP. ad Hormisdam. Frequentiores quidem, etc. Ibidem.

CCXLu. Exemplum epistole Iustiniani u. ill. Diligenter apostolatus uester cognoscit, etc. Ibid. col. 679.

CCXLuI. Epiphanius Diodoro episcopo. Gratiam prestans potius quam sumens, etc. Est antiqua uersio,  sed in fine mutila, libri S. Epiphanii de duodecim Gemmis rationalis summi sacerdotis Hebreorum, nouissime edita et illustrata a Petro Francisco Fogginio Rome an. 1743. In hoc opusculo collectio desinit, omnesque codices etiam ueneti illud eque mutilum exhibentes, in iisdem uerbis desinunt.



[CLXIX] CAPUT XIII. De collectionibus Thessalonicensi et Arelatensi.

1. Etsi instituti nostri non sit eas collectiones explicare que non generales, sed proprie fuerunt alicuius Ecclesie, due tamen inter has ita sunt celebres, et ita multa uetusta ac sincera, atque prestantissima aliunde fere incognita documenta suppeditarunt, ut omitti non possint. Prima est collectio Ecclesie Thessalonicensis, que gestis Romane synodi anni 531 sub Bonifacio II tota inserta fuit. Continet plures Romanorum precipue antistitum epistolas, quibus apostolice sedis in Illyrico uices Thessalonicensi  episcopo commisse uel confirmate fuerunt. Huic collectioni occasionem dedit causa Stephani episcopi Larisseni et Metropolite Thessalie in eodem Illyrico, qui depositus ab Epiphanio CP. aliisque episcopis cum eo considentibus, Romam confugit; ubi coacta Romana synodo, Theodosius episcopus Echiniensis ab eo missus, ut incompetens Epiphanii iudicium probaret, Romanos pontifices specialiter gubernationi sue Illyrici  Ecclesias uindicasse pluribus documentis in medium productis ostendit. Cum uero idem Theodosius institisset ut ea legerentur, et iisdem fides conciliaretur ex scrinio apostolico, Bonifacius pontifex iussit: Prolate epistole recitentur, et scriptorum fides in sedis apostolice requiratur scrinio : quod ad earum authenticitatem commendandam maxime confert. Epistole autem sex et uiginti eiusdem synodi gestis inueniuntur inserte hoc ordine, due Damasi, una Siricii, due Innocentii, quinque Bonifacii I; una imperatoris Honorii  ad Theodosium augustum, huius rescriptum ad eumdem Honorium, Celestini una, quatuor Xysti III, una Marciani imperatoris ad Leonem papam, tres huius pontificis, dein una Anatolii CP. ad eumdem, et quatuor alie eiusdem Leonis, ut uidere est tom. u Concil., uen. edit. col. 843 et seqq. Hactenus codex Barbe inus 3386, ex quo hec insignis collectio, seu hec Romana synodus tam pretiosa documenta actis inserta preferens, a Luca Holstenio edita fuit. Etsi uero hic Barberinus codex recentior sit, ipsius tamen Holstenii cura diligenter exscriptus fuit ex duobus antiquioribus uaticanis tunc signatis num. 5751, fol. 55, et 6339, fol. 12, qui in prima Barberini exempli pagina eiusdem Holstenii manu indicantur. Alterum ex his Leo Allatius antea adhibuerat, cum in Concordia Ecclesie Orientalis cum Occidentali, pag. 1370 et 1371, aliquot earum epistolarum fragmenta que aliunde non suppetunt, ex uaticano uetustissimo exemplo recitauit. Quantalibet autem diligentia usi simus, nullum ex iisdem codicibus inter uaticanos  reperire potuimus; ac propterea solum Barberinum codicem in Leoninis epistolis conferre licuit. Pluribus quidem erroribus scatet, quos Holstenius in editione emendauit; et lacunis etiam aliquot inficitur, quas ille apte suppleuit. Sed uaticanum quoque exemplum ex quo Barberinus codex exscriptus fuit, eque luxatum atque mendosum Leo Allatius testatur: et Barberini quidem codicis menda ex mendis exempli uaticani proficisci nonnullis certis indiciis deteximus. uide prefationem ad epistolas S. Leonis § 17, tom. I, pag. 535.

2. Porro in his mss. ea Romana synodus integra inuenta non est, et desinit in epistola perperam inscripta Leonis nomine ad Anastasium Thessalonicensem, quam ex contextu et consulari nota Holstenius iure restituit Bonifacio I ad Rufum episcopum Thessalonice. Hinc cum ipsa documentorum Thessalonicensium collectio que gestis eiusdem synodi erat inserta, post laudatam epistolam abrumpa  ur , quot alia documenta ad eamdem collectionem pertinentia deinceps sequerentur incertum est. Plura quidem intercidisse innuunt non obscure Nicolai I uerba in epist. 2 ad Michelem imperatorem. uicem, inquit, quam nostra sedes per episcopos uestris in partibus constitutos habuit, uidelicet Thessalonicensem [locus mendosus uel luxatus], qui Romane sedis uicem per Epirum ueterem, Epirumque nouam, atque Illyricum, Macedoniam, Thessaliam, [CLXX] Achaiam, Daciam Ripensem, Daciamque Mediterraneam, Mesiam, Dardaniam, Preualim, B. Petro apostolorum principi contradicere nullus presumat; que antecessorum nostrorum temporibus, scilicet Damasi, Siricii, Innocentii, Bonifacii, Celestini, Xisti, Leonis, Hilari, Simplicii, Felicis, atque Hormisde sanctorum pontificum sacris dispositionibus augebatur. Quorum denique  institutiones ab eis illis in partibus destinatas per nostros missos, ut rei ueritatem cognoscere queatis, uestre augustali potentie dirigere curauimus. In memoratis synodi Romane gestis que supersunt, nobis conseruata fuerunt documenta a Damaso ad Leonem usque, ita tamen ut ignoremus num alia aliqua etiam Leonis subiicerentur, que desint. Certe autem desiderantur epistole Hilari, Simplicii, Felicis atque Hormisde, quas ante Bonifacii II, synodum scriptas iisdem procul dubio gestis insertas fuisse dubitare non licet. Cum Leo Allatius in laudato opere Concordia, pag. 1371, ex uaticano quo usus est exemplo quedam uerba recitet litterarum Leonis ad Anastasium Thessalonicensem, que in uulgatis Leoninis non inueniuntur, nemo suspicetur, hoc esse fragmentum epistole Leonis quam uaticanus codex preferret, Barberini uero apographi librarius omiserit. Ea enim uerba reipsa sunt memorate epistole Bonifacii ad Rufum que in uaticano codice  Leoni ad Anastasium eque perperam inscripta erat ac in Barberino inscribitur.

3. Laudatum Nicolai I testimonium, si nichil aliunde presto esset, satis esse deberet ne quis tam rara documenta que ex Barberino codice sunt impressa, antiquis ignota fuisse suspicetur. Alia uero non desunt testimonia ipso Nicolao uetustiora. Nam epistolam Anatolii ad Leonem, que ex hac sola collectione prodiit, laudat Gelasius in epistola ad Dardanos, uti ostendimus not. 9 in epist. 132. Eamdem quoque allegat etiam Facundus Hermianensis lib. u. Hadrianus I totum exordium epistole Bonifacii que incipit Institutio. ac ex eadem collectione tantum edita fuit, transcripsit in epist. 97 codicis Carolini, editionis Gretseri pag. 322. Adde quod nonnulle epistole huius collectionis in aliis probe note codicibus inuente sunt. Ita ex nouem eiusdem collectionis epistolis sub Leone tres ante editionem Holstenii ex aliis mss. edite fuerant. Nos unam preterea reperimus in prestantissimo codice Ratisponensi, et  Quesnellus in Grimanico: epistolam uero 100 Marciani ad S. Leonem Arnoldus Grece scriptam in Bodleiano exemplo nactus est, nos in uat. Greco 1455. Confer prefationem in Leonis epistolas loco citato. Cum autem hec omnia sinceritatem documentorum huius collectionis etiam atque etiam confirment, audax nimium a quibusque iudicabitur Quesnelli censura, qua epistolam Bonifacii I ad episcopos Thessalie ex hac collectione uulgatam in notatione ad caput 1 collectionis hoc tomo edende suppositionis aut interpolationis accusauit. uide nostram annot. 32 in laudatum caput primum, col. 51, ubi Quesnelli uerba referentur et perstringentur.

4. Altera collectio est Arelatensis Ecclesie, ea documenta complectens quibus eiusdem Ecclesie priuilegia ac iura probantur. Hanc collectionem pre oculis habuisse uidentur Patres synodi Francofordiensis anni 794, cum eas pontificias epistolas recitatas tradunt que in eadem collectione continentur, et nonnulle  nonnisi in ea hactenus inueniri potuerunt. Inquiunt enim can. 8: De altercatione Ursionis uiennensis episcopi, et aduocato Elifanti Arelatensis episcopi lecte sunt epistole B. Gregorii, Zosimi, Leonis et Symmachi, que definierunt eo quod uiennensis Ecclesia quatuor suffraganeas habere sedes deberet quibus illa quinta preemineret; et Arelatensis Ecclesia nouem suffraganeas habere deberet, quibus ipsa preemineret . Certe tres Leonis epistole, que in nostra editione sunt 40, 42 et 66, hac una collectione opitulante ad nos peruenerunt. Idem est de epistolis Zosimi aliisque nonnullis. Que uero in aliis quoque collectionibus inuente sunt, uti Gregorii littere ad uirgilium Arelatensem, que exstant in Regesto eiusdem pontificis, ceteris fidem conciliant; cum presertim posteriores antecedentium faciant mentionem, et alie aliis testimonium prestent.

5. Huius collectionis laudantur tres antiqui codices,  duo in Colbertina bibliotheca, unus in Regia, isque seculo nono exaratus traditur a P. Coustantio in prefatione ad tom. I Epistolarum Rom. pontif., num. 165. Nos recentiorem [CLXXI] quidem Rome uidimus in bibliotheca uallicellana signatum G 99, qui tamen ex uetusto ms. tunc Arelatensis Ecclesie, postea Colbertine accurate exscriptus, a Nicolao Fabro missus fuit ad cardinalem Baronium. Ne quid uero allucinationis obrepat, duo huius collectionis exemplaria Colbertina distinguenda sunt, quorum alterum distinctionis gratia P. Coustantius Arelatensem, alterum Colbertinum appellat in monito ad epist. 1 Zosimi col. 933. Ibi autem indicat apographum uallicellanum missum ad Baronium sumptum fuisse ex ms. Colbertino Arelatensi; sed ex altero Colbertino exscriptum pluribus indiciis deteximus. Non solum enim aliquot lectiones uallicellani a lectionibus ms. Arelatensis discrepant, uti colligere licet ex not. 6 in Leonis epist. 66, tom. I, col. 998, uerum etiam uallicellanus aliquot documentis caret  que in ms. Arelatensi inueniuntur, ut ex dicendis palam fiet. Codex Regius 3989, duobus Colbertinis antiquior, teste eodem Coustantio documenta profert ad Pelagium usque. Quo autem perueniat Colbertinus Arelatensis signatus num. 1951 ignoramus. Ex indiciis a P. Coustantio productis certum uidetur eum progredi saltem usque ad S. Gregorium Magnum. uallicellanus uero codex ex altero Colbertino descriptus locupletior est, quippe qui nonnulla monumenta posteriora recepit. Que autem in hoc exhibentur sunt hec.

I. Zosimi epistola ad episcopos per Gallias et septem prouincias constitutos. Exstat tom. III Concil., uen. edit., epist. 5, col. 409.

II. Eiusdem Aurelio et episcopis Africe, episcopis Galliarum et septem prouinciarum, et episcopis Hispanie a pari. Ibidem epist. 6, col. 411.

III. Eiusdem episcopis uiennensis et Narbonensis secunde. Ibid. epist. 7, col. 413.

 Iu. Eiusdem Hilario Narbonensi. Ibid. epist. 8, col. 414.

u. Eiusdem Patroclo Arelatensi, Ibid. epist. 9, col. 415.

uI. Eiusdem ad eumdem. Ibid. epist. 11, col. 417.

uII. Eiusdem clero et ordini et plebi constitutis Massilie. Ibid. epist. 12.

uIII. Leonis Constantio aliisque episcopis Galliarum. In nostra editione est epist. 4.

IX. Rauennio Arelatensi. Ibid. epist. 42.

X. Preces episcoporum Gallie ad Leonem. Ibid. epist. 65.

XI. Rescriptum Leonis. Ibid. epist. 66.

XII. Preceptum Hilari pape de Ecclesia Diensi, ubi episcopus indebite a uiennensi episcopo ordinatus est. Epist. 11 eiusdem pontificis tom. u Concil., col. 69.

XIII. Gelasii Aeonio Arelatensi. Est epist. 12 Gelasii ibid. col. 324.

 XIu. Symmachi eidem Aeonio. Est epist. 1 huius pontificis ibid. col. 421.

Xu. Eiusdem ad episcopos Galliarum. Epist 9, ibid. col. 438.

XuI. Eiusdem Cesario Arelatensi. Epist. 5, ibid. col. 424. Hec epistola exstat etiam in collectionibus Hisp. et Isid. ac aliis nonnullis.

XuII. Hormisde ad Cesarium. Epist. 30, ibid. col. 610.

XuIII. Ioannis II ad episcopos Gallie. Epist. 4, ibid. col. 899.

XIX. Eiusdem presbyteris, diaconibus, et cuncto clero Ecclesie in qua fuit Contumeliosus episcopus. Epist. 5, ibid. col. 900

XX. Agapiti Cesario. Epist. 6, ibid. 6 col. 945.

XXI. Eiusdem eidem. Epist. 7, col. 946.

XXII. uigilii ad eumdem Cesarium, Epist. 3, ibid. col. 1294.

 XXIII. Eiusdem Auxanio Arelatensi. Epist. 6, ibid. col. 1299.

XXIu. Eiusdem ad eumdem. Epist. 7, col. 1300.

XXu. Alia eiusdem ad eumdem. Epist. 8, col. 1301.

XXuI. Eiusdem ad episcopos Gallie. Epist. 9, col. 1302.

XXuII. Eiusdem ad eosdem. Epist. 11, col. 1306.

XXuIII. Eiusdem ad Aurelianum Arelatensem. Epist. 10, col. 1305.

XXIX. Eiusdem ad eumdem. Epist. 13, col. 1308. Exstat etiam in collatione 7 synodi u.

XXX. Pelagii I Sapaudo Arelatensi. Epist. 8, tom. uI Concil., col. 472.

[CLXXII] XXXI. Eiusdem eidem. Epist. 9, col. 473.

XXXII. Eiusdem Childeberto regi. Epist. 10, ibidem.

XXXIII. Eiusdem Sapaudo. Epist. 11, col. 476.

XXXIu. Eiusdem eidem. Epist. 12, ibidem.

XXXu. Eiusdem Childeberto regi. Epist. 13, col. 477.

 XXXuI. Eiusdem eidem regi. Epist. 14, col. 478.

XXXuII. Eiusdem Sapaudo. Epist. 15, ibidem.

XXXuIII. Eiusdem Childeberto regi, cui annexa fides pape Pelagii. Epist. 16, col. 479.

XXXIX. Eiusdem ad episcopos Tuscie Annonarie. Epist. 6, col. 470.

XL. Eiusdem ad uniuersum populum Dei. Epist. 7, col. 471. He tres epistole ad Arelatensem Ecclesiam non spectant. Cum uero omnes de eodem fidei argumento agant de quo sermo est in precedenti epist. 15 ad Sapaudum Arelatensem, collector has quoque illi subnectendas putauit.

XLI. Manasse Remensi Gregorius. Hec epistola premissa Gregorii Magni litteris non est ipsius, sed Gregorii uII, legiturque in huius Regesto lib. uI epist. 2, data XI kal. Septembris anni 1077. Inserta autem fuit in hac collectione, quia S. Gregorii ac aliorum uetustiorum pontificum epistolas pro sede Arelatensi scriptas commemorat.

 XLII. S. Gregorii sententie ad Augustinum episcopum Anglie. Est fragmentum epistole eiusdem pontificis ad interrogationem nonam S. Augustini, in quo Arelatensis metropolita laudatur.

XLIII. Eiusdem uirgilio Arelatensi. Epist. 53, lib. u editionis Maurine.

XLIu. Eiusdem episcopis Galliarum. Ibidem epist. 54.

XLu. Eiusdem Childeberto regi. Ibidem, epist. 55.

XLuI. Nicolai I epistola ad Rotlandum archiepiscopum Arelatensem. Incipit: Susceptis sanctitudinis tue epistolis, etc. uide tom. IX Concil., col. 1510 e.

Subiiciuntur synodi Arelatensis I, II et III, ex Isidori collectione, uel Hispanica excerpte, ac postea fragmentum concilii Taurinensis usque ad canonem secundum, in quo de controuersia agitur inter Ecclesias uiennensem atque Arelatensem. Mox adduntur iuramenta ab episcopis prestita Ecclesie Arelatensi, dum Anno, Pontius, et Raimbaldus hanc sedem tenerent: Anno quidem ab an. 981 usque ad an.  994: Pontius, Annonis successor usque ad annum 1030; Raimbaldus uero ab an. 1031 usque ad an. 1065. Hinc eiusmodi iuramenta data fuerunt sub finem seculi X et seculo XI, quo hec additamenta una cum memorata Gregorii uII epistola huic collectioni inserta noscuntur. Etsi uero quedam ex iisdem iuramentis sparsim edita sint, hic tamen singula, ut in nostro codice describuntur, appendere rebus pluribus utile futurum confidimus.

Ego Pontius S. Marie Aquensis sedis nunc ordinandus episcopus debitam subiectionem et reuerentiam et obedientiam a SS. Patribus constitutam secundum precepta canonum S. sedi Arelatensis Ecclesie, rectoribusque eius in presentia domni archiepiscopi Raimbaldi perpetuo exhibiturum promitto, et super sanctum altare propria manu firmo.

Ego frater Rostagnus S. Aquensis Ecclesie ordinandus episcopus debitum, etc., ut supra.

 Ego Stephanus uendacensis Ecclesie uocatus episcopus promitto coram Deo et sanctis eius omnem subiectionem et obedientiam canonicam et fidelitatem Ecclesie S. Stephani sedis Arelatensis, ubi corpus B. Trophimi confessoris quiescit, et Annoni presenti archiepiscopo, et successoribus eius, si eum superuixero.

Ego Arnulphus uinciensis Ecclesie uocatus episcopus, etc., ut in precedenti. Solum pro Annoni presenti archiepiscopo habet Pontioni presenti archiepiscopo.

Ego Bertrandus S. sedis Ecclesie Foroiuliensis nunc ordinandus episcopus, etc., ut supra in iuramento Pontii Aquensis.

Ego Bertrandus Regensis Ecclesie episcopus uocatus profiteor me deinceps [CLXXIII] sub ditione Arelatensis metropolite consistere, et eius iussionibus obtemperare.

Ego Agelricus sancte Regensis Ecclesie nunc ordinandus episcopus, etc., ut in iuramento Pontii Aquensis.

 Ego Adilricus Arausicensis Ecclesie uocatus episcopus, etc., ut in iuramento Stephani uendacensis.

Ego Adilricus Arausicensis et Tricastrinensis uocatus  episcopus, etc., ut in iuramento eiusdem Stephani. Solum pro Annoni habet Raimbaldo.

Ego Petrus Ecclesie Auenione uocatus episcopus profiteor me, etc., ut in iuramento Bertrandi Regensis.

Ego Benedictus Auenionensis Ecclesie uocatus episcopus iuro coram Deo et sanctis eius omnem subiectionem et obedientiam canonicam et fidelitatem Ecclesie S. Stephani sedis Arelatensis, ubi corpus almi Trophimi apostolici quiescit, et Raimbaldo presenti archiepiscopo, et successoribus eius, si eum superuixero.

Duo documenta in uallicellano apographo et in exemplo Colbertino desiderantur, que in aliis duobus eiusdem collectionis Arelatensis codicibus inuenta fuerunt. 1o Factum  ad uirum illustrem Agricolam prefectum Galliarum augustorum Honorii et Theodosii, editum apud P. Coustantium tom. I Epist. Rom. pontif., col. 977, quod exstat in mss. Colb. Arelatensi 1951 et Regio 3989. 2o Synodi Arelatensis epistola ad Siluestrum papam, que in uno ms. Colb.  Arelatensi 1951 conseruata, legitur apud laudatum Coustantium col. 345. uide eius monitum col. 341, in fine.



PARS TERTIA. De collectionibus Dionysiana et ceteris que a Dionysio profecerunt.



CLXXIu] CAPUT PRIMUM. De collectione Dionysii Exigui.



§ 1. Cassiodorii testimonium de Dionysio. Collectionis Dionysiane partes due, earumque descriptio. De continuata numerorum serie in canonibus Grecis. Iustelli editio duo additamenta a Dionysio aliena in secunda parte recepit. Puri Dionysii codices rari, et cum Hadrianeis non confundendi.

1. Quis esset Dionysius Exiguus, quantaque eius  esset in Grecis Latinisque litteris peritia, ac in studio totius sacre eruditionis celebritas, satis exposuit Cassiodorius, qui eo familiariter usus, post eiusdem mortem, circa annum 556, hoc insigne de eo testimonium inseruit libro de Diuinis Lectionibus, cap. 23: Generat etiam hodieque catholica Ecclesia uiros illustres probabilium dogmatum decore fulgentes. Fuit enim nostris temporibus et Dionysius monachus, Scytha natione, sed moribus omnino Romanus, in utraque lingua ualde doctissimus, reddens actionibus suis quam in libris Domini legerat equitatem: qui Scripturas diuinus tanta curiositate discusserat atque intellexerat, ut undecunque interrogatus fuisset, paratum haberet competens sine aliqua dilatione responsum: qui mecum dialecticam legit, et in exemplo gloriosi magisterii plurimos annos uitam suam Domino prestante transegit. Pudet me de consorte dicere quod in me nequeo reperire. Fuit enim in illo cum sapientia magna simplicitas, cum doctrina humilitas, cum facundia loquendi parcitas: ut in nullo se uel extremis famulis anteferret, cum dignus  esset regum sine dubitatione colloquiis. Interueniat pro nobis, qui nobiscum orare consueuerat, ut cuius hic sumus oratione suffulti, eius possimus nunc meritis adiuuari. Qui petitus a Stephano episcopo Salonitano, ex Grecis exemplaribus canones ecclesiasticos moribus suis, ut erat planus atque disertus, magne eloquentie luce composuit, quos hodie usu celeberrimo Ecclesia Romana complectitur. Hos etiam oportet uos assidue legere, ne uideamini tam salutares ecclesiasticas regulas culpabiliter ignorare. Alia quoque multa ex Greco transtulit in Latinum, que utilitati possunt Ecclesie conuenire. Qui tanta Latinitatis et Grecitatis peritia fungebatur, ut quo cunque libros Grecos in manibus acciperet, Latine sine offensione transcurreret; iterumque Latinos Attico sermone legeret, ut crederes hoc esse  conscriptum, quod os eius inoffensa uelocitate fundebat Longum est de illo uiro cuncta retexere: et prosequitur alia de eius uirtutibus disserens.

2. Celeberrimum in rem nostram Dionysii opus est Collectio Canonum et Constitutionum sedis apostolice, que ab auctoris nomine Dionysiana uocatur. [CLXXu] Hec distinguitur in partes duas: quarum altera synodorum canones, altera Romanorum pontificum epistolas complectitur. Non uno, sed distincto tempore separatim digeste et edite; ac propterea distinctis nuncupatoriis litteris in puris Dionysianis exemplaribus discernuntur. Primo collectioni canonum  operam dedit. Cum nimirum Romam accessisset post Gelasii mortem, quem se presentia corporali non uidisse testatur, ibidemque plura dedisset sue peritie in Grecis ac Latinis litteris argumenta; Laurentius confusione prisce translationis offensus, assidua et familiari cohortatione ab eo flagitauit ut Grecarum synodorum canones accuratiore et nitidiore interpretatione Latine redderet. Priscam translationem, que Laurentium offenderat, illam esse quam hoc tomo edituri sumus, alibi probabilius coniecimus. Laurentius porro, quem fratrem nostrum Dionysius appellat, forte fuit aliquis Romane Ecclesie presbyter, quo nomine duo subscripti inueniuntur concilio Romano sub Symmacho an. 499. Ingestum autem a Laurentio laborem non suscepit Dionysius, nisi postquam Stephani episcopi Salonitani preces accessissent, uti partim ex epistola ad ipsum Stephanum, partim ex Cassiodorii testimonio colligimus.

3. In principio itaque canones qui dicuntur Apostolorum,  de Greco, inquit in epistola ad Stephanum, transtulimus, quibus quia plurimi consensum non prebuere facilem, hoc ipsum uestram noluimus ignorare sanctitatem. Deinde regulas Nicene synodi, et deinceps omnium conciliorum, siue que ante eam. siue que postmodum facta sunt, usque ad synodum 150 pontificum, qui apud Constantinopolim conuenerunt sub ordine numerorum, id est a primo capite usque ad centesimum sexagesimum quintum, sicut habetur in Greca auctoritate, digessimus. Greca auctoritas Grecum quo utebatur codicem indicat. In hoc series numerorum ita continuata erat, ut in eo codice fuit, qui in nonnullis synodi Chalcedonensis actionibus Antiochenos canones eadem fere numerorum serie notatos preferebat. Confer que in hanc rem obseruauimus part. I, cap. 6. Idem uero Grecus Dionysii codex solos continebat  Nicenos canones 20, Ancyranos 24, Neocesarienses 14, Gangrenses 20, Antiochenos 25, Laodicenos 59, et Constantinopolitanos 3, qui canones 165 conficiunt. Cum autem in eo codice deessent canones Chalcedonenses 27, eos ex alio Greco exemplo Dionysius Latinitate donatos adiecit, qui Grecarum synodorum statuta claudebant. Tum uero ex Latinis exemplis subtexuit statuta Sardicensis concilii atque Africani, que Latine sunt edita. Sardicenses siquidem canones, quos duplici originali exemplo tum Grece, tum Latine editos probauimus part. I, cap. 5, non reddidit ex Greco, sed ex Latino originali exemplo eque ac Africanos sumpsit. uide que de hoc peliari Sardicensium exemplo annotauimus part. II, c. 1, num. 17. Concludit porro Dionysius epistolam nuncupatoriam hac monitione: Uniuersarum uero definitionum titulos post hanc prefationem strictius ordinantes, ea que in singulis sparsim sunt promulgata conciliis, sub uno aspectu locauimus, ut ad inquisitionem cuiusque rei compendium aliquod attulisse uideamur.  Indicat titulos canonum exactius lucubratos, et in premissa tabula descriptos, quos postea suo cuiusque canoni iterum prefixit. Hinc ergo prime partis series hec est. Prefationis locum obtinet epistola ad Stephanum. Tum sequitur tabula titulorum. Dein canones apostolorum 50. Postea sub una numerorum serie Niceni, Ancyrani, Neocesarienses, Gangrenses, Antiocheni, Laodiceni et Constantinopolitani. Deinde Chalcedonenses, quos omnes noua uersione e Greco Latine transtulit. His subiecti ex originali Latino Sardicenses 21 ac tandem Africani distincti in numeros 138. Priores scilicet numeri 33 sunt canones concilii Carthaginensis anni 419. In quo cum postea lecta et inserta fuerint decreta precedentium synodorum Africe sub Aurelio, hec a num. 34 perueniunt usque ad num. 127. Tum sequuntur sex alii canones eiusdem concilii anni 419 a num. 128 usque ad 133. Dein epistola eiusdem synodi ad Bonifacium pontificem, alia Cyrilli Alexandrini ad  Africanos, alia Attici CP. ad eosdem cum symbolo Niceno, et postremo epistola posterioris synodi Africane ad Celestinum: que omnia inchoant a num. 134 ac desinunt in num. 138. Eam porro continuatam numerorum seriem, quam in Grecis canonibus se expressisse [CLXXuI] testatus est, nulli codices exhibent, et ne illi quidem quos puros Dionysianos inferius memorabimus. Neque eam seriem preferebat ille codex quo Cresconius usus est. Fuisse tamen initio aliquos codices cum huiusmodi serie, patet ex titulis subiectis epistole Ioannis II ad Cesarium Arelatensem, in quibus ex Dionysio canon Neocesariensis iuxta eam numerorum seriem describitur. uide que in hanc rem ex ms. uat. Palat. 574 annotauimus part. II, c. 10, § 2, n. 12. Cum porro in iisdem titulis Ioannis II duo alii canones Antiocheni, non iuxta seriem memoratam, sed propriis numeris allegentur, perspicuum fit Dionysianum eiusdem pontificis exemplum duplici numerorum ordine fuisse distinctum, nimirum tum ea continua serie que ex Greco a Dionysio  recepta fuit, tum peculiari canonum cuiusque synodi numero, quem si non a Dionysio, certe a quibusdam librariis olim appositum ex hac ipsa Ioannis II epistola suspicatus est P. Coustantius in prefatione ad tom. I Epist. Rom. pont., num. 109, ubi preterea non improbabiliter coniecit idcirco in codicibus qui ad nos peruenere nuspiam inueniri eam continuam numerorum seriem, quia librarii deinde consecuti, omissis Dionysii numeris, alios retinuere utpote magis uulgares magisque ad distinctionem rerum accommodatos. Ea uero numerorum series, qua in Bibliotheca iuris canonici, uello et Iustello curantibus, Dionysii editio prodiit, non ex aliquo puriori Dionysii codice, qualem non fuisse Iustellianum ex defectibus eiusdem editionis a puro Dionysiano codice alienis inferius patebit, sed ex ipsa Dionysii epistola, qua eamdem seriem a se custoditam testatur, originem ducit.

4. Hec prima Dionysiane collectionis pars cum  omnium plausu, ac presertim Iuliani tituli S. Anastasie presbyteri fuisset excepta, hic ipsi Dionysio auctor fuit ut apostolice quoque sedis constituta que ad ecclesiasticam disciplinam pertinent pari studio colligeret. Citius morem illi gerens, ea  qua ualui cura diligentiaque collegi, et in quemdam redigens ordinem, titulis distinxi compositis: ita duntaxat ut singulorum pontificum quotquot a me precepta reperta sunt, sub una numerorum serie terminarem, omnesque titulos huic prefationi subnecterem, eo modo quo dudum de Greco sermone Patrum transferens canones ordinaram. In hac parte una numerorum series in singulorum pontificum decretis, non autem in toto corpore a primo pontifice ad ultimum uisitur. Chronologicum uero pontificum ordinem, qui in aliis anterioribus collectionibus perturbatus inuenitur, Dionysius exacte secutus est. Premittitur epistola ad Iulianum, que prefationis uicem gerit. Sequitur tabula titulorum.

Tum profertur epistola Siricii ad Himerium Tarraconensem  in 15 numeros distincta, que in uulgatis Conciliorum tom. II est epist. 1.

Subduntur Innocentii epistole 22, que dispertiuntur in numeros, 57, nimirum:

I. Ad Decentium Eugubinum, unde priores num. 8. Est tom. III Concil. epist. 1.

II. Ad uictricium Rothomagensem, ex qua sequentes numeri 12. Est epist. 2.

III. Ad Exsuperium Tolosanum aliis numeris 7, a 21 ad 27. Est epist. 3.

Iu. Ad Felicem Nucerinum, secta in numeros 5, a 28 ad 32. Est epist. 4.

u. Ad Maximum et Seuerum episcopos per Brutios sub unico numero 33. Est epist. 5.

uI. Ad Agapitum, Macedonium, et Marianum episcopos Apulie, unico numero 34. Est epist. 6.

uII. Ad Rufum, Gerontium, et alios Macedones, item unico numero 35. Est epist. 7.

uIII. Ad Florentium Tiburtinensem numero 36.  Est epist. 8.

IX. Ad Probum numero 37. Est epist. 9.

X. Ad Aurelium et Augustinum num. 38. Est epist. 10.

XI. Ad Iulianum num. 39. Est epist. 13.

XII. Ad Aurelium num. 40. Est epist. 11.

XIII. Ad Bonifacium presbyterum numero 41. Est epist. 14.

[CLXXuII] XIu. Ad Alexandrum Antiochenum num. 42. Est epist. 15.

Xu. Ad Maximianum episcopum num. 43. Est epist. 16.

XuI. Item ad Alexandrum Antiochenum num. 44. Est epist. 17.

XuII. Item ad eumdem tribus num. 45, 46, et 47. Est epist. 18.

XuIII. Ad Acacium episcopum Bereensem num. 48. Est epist. 19.

XIX. Ad Laurentium Seniensem num. 49. Est epist. 20.

 XX. Ad Marcianum episcopum Naissitanum, num. 50. Est epist. 21.

XXI. Ad Rufum, Eusebium, et ceteros episcopos Macedones, reliquis septem numeris, a 51 ad 57. Est epist. 22.

Zosimi epistola ad Hesychium Salonitanum in tres numeros distributa. Est in editione Conciliorum huius pontificis epist. 1.

Bonifacii I pape decreta quatuor numeris comprehensa, quorum 1 est epistola eiusdem ad Honorium augustum, 2 est rescriptum Honorii, 3 epistola eiusdem pontificis ad Patroclum, Remigium aliosque episcopos Gallicanos, 4 alia epistola ad Hilarium Narbonensem. Sunt in Conciliis epistole 1, 2 et 3, et rescriptum Honorii post epist. 1.

Celestini tres epistole distribute in numeros 22.

I. Epistola ad uenerium, Marinum et ceteros Galliarum episcopos, additis preteritorum sedis apostolice  episcoporum auctoritatibus de gratia Dei et libero uoluntatis arbitrio. Diuiditur in numeros 13. Est in conciliis epist. 1.

II. Ad episcopos per uiennensem et Narbonensem prouincias constitutos, a num. 14 ad 19. Est epist. 2.

III. Ad episcopos per Apuliam et Calabriam reliquis tribus numeris 20 21 et 22. Est epist. 3.

Leonis epistole septem distincte in numeros 48.

I. Ad episcopos Campanie, etc., numeris quinque. Est in nostra editione epist. 4.

II. Ad Italos unico numero 6. Est epist. 7.

III. Ad Siculos a num. 7 ad 13. Est epist. 15.

Iu. Ad Ianuarium Aquileiensem num. 14. Est epist. 18.

u. Ad Rusticum Narbonensem a num. 15 ad 30. Est epist. 167.

uI. Ad Anastasium Thessalonicensem a num. 31 ad 41. Est epist. 14.

uII. Ad Nicetam Aquileiensem a num. 42 ad  48.

Gelasii decreta de constitutis ecclesiasticis in numeros 28. Exstant in collectione hoc tomo edita cap. 58.

Tandem epistola Anastasii II ad Anastasium augustum in numeros octo diuisa. Est tom. u Conciliorum epist. 1.

5. Hec pure Dionysiane collectionis integra descriptio est. Nemo autem opponat Christophori Iustelli editionem a Gullielmo uello, et Henrico Iustello eius filio insertam Bibliothece iuris canonici tomo primo, in qua inter recensita secunde partis documenta duo alia preferuntur: nimirum decretis Zosimi annectitur eiusdem epistola ad presbyteros legatos Rauenne, que numerum 4 conficit; decretis autem Leonis subditur epistola eiusdem ad Africanos, que numerum adiicit 49. Has enim duas epistolas codices puri Dionysii ignorant, quales hactenus inuenti sunt duo, Regius Parisiensis 3887 et uaticanus 5845.  Ceteri qui easdem epistolas referunt, uti a Iustello prodierunt corpori ipsius collectionis inserte, non puri Dionysiani codices sunt, sed Hadrianei, qui hec et alia preter Dionysium additamenta recepere, uti capite sequenti pluribus explicabimus. Quod si in tabula titulorum premissa codici uaticano 5845 earumdem epistolarum tituli referuntur; cum ipse epistole desint in corpore collectionis, et solum post ipsum collectionis corpus una cum ceteris additamentis separatim in eodem codice describantur; iidem tituli in ipsam tabulam perperam irrepsisse noscuntur. Enimuero in eadem tabula initio titulorum Leonis habetur: Incipiunt tituli decretorum pape Leonis num. 48, non uero 49, ac propterea titulus 49 ipsi tabule in fine titulorum Leonis adiectus perspicitur. Adde quod tituli memoratarum epistolarum Zosimi ac Leonis ab aliis titulis Dionysianis maxime abhorrent, uti Quesnellus animaduertit in notis ad epist. 12 eiusdem pontificis tom. II, col. 1338. Adde quod iidem duo tituli in codice Regio non  [CLXXuIII] solum in corpore, sed etiam in titulorum tabula non leguntur, uti colligere licet ex P. Coustantio, qui not. c in epist. 14 Zosimi, col. 969: Neque cam, inquit, etiam genuinum Dionysiane collectionis exemplum regium aut in generali titulorum indice memorat, nec in ipso operis corpore exhibet. Accedit tandem hasce duas epistolas nec allegari in collectione Cresconii, nec in Hispanica, in quibus cum omnia Dionysiane collectionis documenta recepta fuerint, he quoque epistole fuissent in ipsis descripte, si eas Cresconius et Hispanice collectionis auctor in suo cuiusque Dionysiano codice nacti fuissent. Hinc porro a Iustelliana editione, ut purum referat Dionysii codicem, he due epistole tum in tabula titulorum, tum in corpore canonum precidende sunt, ac inter alia eiusdem additamenta reiiciende. Hic autem addemus delenda quoque esse in epigraphe Antiochenorum canonum uerba in enceniis, que a  puris Dionysii codicibus abesse animaduertimus part. I, cap. 4, § 2, ubi duos codices puri Dionysii quos inspicere licuit laudauimus: uat. 5845, qui totam Dionysii collectionem continet, et uat. Palat. 577, qui solos conciliorum canones exhibet. Descriptionem prioris codicis, qui preter integrum Dionysium qualem hactenus explicauimus, plura additamenta complectitur, dabimus capite tertio, ubi de Dionysianis additionibus erit sermo. De altero autem ms. uat. Palat. 577 pluribus agemus hoc ipso capite, § 3.



§ 2. De Dionysiane collectionis prestantia. Num Dionysius primus collegerit decretales Romanorum pontificum. Animaduersiones in eamdem collectionem. Quantum hec propagata fuerit. De tempore quo condita fuit.

6. Dubitari non potest quin Dionysii collectio ceteris antiquioribus et distinctione canonum a decretis pontificum, et perspicuitate uersionis canonum  Grecorum, et documentorum ordine, et titulis aptioribus, non modicum prestet, nec non ipsa omnium decretorum sinceritate, que nichil apocryphum recepit, exceptis canonibus apostolicis, quos tamen Dionysius non sine peculiari admonitione a ceteris genuinis canonibus distinguendos putauit. Neque uero dicendum est cum nonnullis Dionysium primum fuisse qui apostolice sedis decreta collegerit. Fuit quidem ille primus qui ea tomo separato a canonibus conciliorum seiunxit ordinatimque recensuit; cum in anterioribus collectionibus una cum synodorum decretis, uel inter se confuse permiscerentur, uti cernere est in collectionibus quas antecedenti parte descripsimus. Qui uero hac Dionysiani codicis distinctione utuntur, perinde ac si ante Dionysium soli canones, non uero apostolica constituta auctoritatem obtinerent, nimium falluntur. Etsi enim uerum esset  uetustiores Dionysio codices qui ad nos non peruenere, solos canones Grecorum conciliorum  Latine redditos pretulisse, quid inde? Cum hi priuati essent codices, nullus autem publicus, ut alibi ostendimus; cumque inter canones Grecarum synodorum soli Niceni cum Sardicensibus olim essent apud Latinos recepti, quemadmodum probauimus part. II, cap. 1, nichil ex his codicibus ad auctoritatem astruendam uel adimendam decretis Romanorum presulum elici potest. Apostolicis certe constitutionibus satis per sese manebat auctoritas, siue ee essent priuatis illis codicibus inserte, siue non essent. Perspicua sunt testimonia Celestini I in epistola ad episcopos Apulie et Calabrie, nec non Leonis epist. 4 ad episcopos Campanie, in quibus non canonum tantum, uerum etiam decretalium auctoritas commendatur. Auctor uite S. Hilarii Arelatensis cap. 16 accusatum tradit Celidonium episcopum ac si uiduam olim duxisset uxorem, quod apostolice sedis auctoritas, et canonum prohibent statuta: ubi perspicitur et canones, et apostolicas constitutiones apud Gallicanos uiguisse. Confer ea que animaduertemus  not. 11 in caput 2 dissertationis 12. Quesnelli huic tomo inserende col. 697. Ex epistola ipsa Dionysii decretalium collectioni premissa manifestum fit eum idcirco a Iuliano fuisse excitatum ad colligenda preter canones, apostolice sedis decreta, quia non soli [CLXXIX] canones, sed hec etiam decreta ad ecclesiasticam disciplinam regendam pertinebant. Id enim satis indicant hec eiusdem epistole uerba: Sanctitatis uestre piis excitatus studiis, quibus nichil prorsus eorum que ad ecclesiasticam disciplinam pertinent omittit inquirere, preteritorum sedis apostolice presulum constituta qua ualui cura diligentiaque collegi. Hinc et canones et hec decreta simul in aliis anterioribus collectionibus descripta. Cum uero Dionysius priori parte solos canones dedisset, Iuliani suasionibus, ne quid discipline ecclesiastice studiosis deesset, apostolicas quoque epistolas altera parte collegit et edidit.

 7. Etsi uero hec collectio Dionysii ceteras antecellit, non tamen usquequaque perfecta est. Prima pars, que ad canones conciliorum pertinet, aliquot defectibus laborat. In Nicenis enim symbolum et catalogus episcoporum desiderantur. Subscriptiones quoque seu nomina episcoporum desunt in canonibus Ancyranis, Neocesariensibus, Gangrensibus, Antiochenis, et Constantinopolitanis; nec non due synodice Gangrensis et Antiocheni concilii: que omnia ex aliis uetustis collectionibus suppetunt. Id unum Dionysio excusationi esse potest, Grecum codicem quo ille usus est his omnibus caruisse. Canones Africanos sumpsit ex codice qui continebat integra gesta synodi Carthaginensis anni 419. Huic autem cum omnes anteriores synodi sub Aurelio inserte fuerint, plura in eo erant quam que Dionysius transcripsit. Is enim breuitati consulens, in referendis quibusdam conciliis nonnulla se omisisse testatur, que Africanorum more in aliqua siue anteriori siue posteriori  synodo repetita deprehendit; et in aliis nonnullis compendio uti maluit quam ipsa uerba aut gesta describere: et dum ita se gereret, quosdam etiam canones non repetitos inaduertenter transcurrit, quos ex aliis fontibus expiscari opus fuit. uide que in hanc rem obseruauimus part. II cap. 3. Quantum ad decretales epistolas Romanorum pontificum, nonnullis persuasum est Dionysium, qui Rome collectionem lucubrauit, eas quas collegit ex apostolicis scriniis eduxisse. Id autem omnino improbabile, immo etiam falsum credimus. Multa in eo desiderantur pontificia constituta celeberrima, que in aliis uetustioribus collectionibus passim leguntur; dedisset autem preter hec alia multo plura, si apostolica scrinia consuluisset. Nonne uel in solo Leone plures maximi momenti epistole ad disciplinam pertinentes ab eo omisse fuerunt, nimirum epist. 1 ad Aquileiensem episcopum, 9 ad Dioscorum, 10 ad uiennenses, 12 ad Africanos, 15 ad Turribium, 19 ad Dorum Beneuentanum, 108 ad Theodorum Foroiuliensem,  119 ad Maximum Antiochenum, 166 ad Neonem Rauennatem, et 168 ad episcopos Campanie? Quid quod in epist. 167 ad Rusticum Narbonensem, quam descripsit, ob titulos cuique capiti ab eo prefixos pretermisse fuerunt ipsius Rustici inquisitiones, que ad probe intelligenda Leonis responsa necessarie sunt? uide prefationem ad Leonis epistolas num. 13 tom. I col. 517. Lectiones tandem Dionysii non semper meliores esse, in edendis Leonis epistolis et Codice canonum euidenter deprehendimus: unde aliarum collectionum textum identidem preferendum putauimus. Hinc licet Dionysius in epistola ad Iulianum omnem qua ualuit in colligendis apostolicis epistolis curam ac diligentiam se adhibuisse significet, aliarum tamen uetustiorum collectionum, que multa ab eo omissa preferunt, notitiam ipsi defuisse manifestum est. Idem in prefatione ad uersionem epistole S. Cyrilli ad Nestorium, se primum eius interpretem qui eam epistolam Latinis dederit, indicat his uerbis: Opportunum prorsus hoc tempore  existimans, quo tanti doctoris apostolica fides Grecis iamdudum bene comperta, sed IGNORATA LATINIS HACTENUS innotescat . Due autem erant anteriores uersiones, una Marii Mercatoris, alia inserta interpretationi antique synodi Ephesine, quas Dionysius ignorasse dicendus est. uideant igitur quam leue sit illud nonnullorum argumentum, quo ex silentio uel pretermissione Dionysii in dubium uocare non dubitant quedam pontificia documenta, que aliis ex fontibus in lucem producta, nisi quid grauius aliunde opponatur, satis in tuto sunt.

8. Ille autem preclare collectionis Dionysiane dotes, quas paulo ante recensuimus, adeo perstrinxerunt et rapuerunt oculos omnium, ut statim a cunctis [CLXXX] passim exquiri eius exemplaria, ac ipsa in Urbe mox in usum induci ceperint, presertim ob uersionem Grecorum canonum, que priscam translationem  inconcinnam, prius ibidem cognitam, antiquauit. Hinc paucorum annorum spatio ita passim adhibebatur, ut sub medium seculum uI Cassiodorius scripserit: Quos  hodie usu celeberrimo Ecclesia Romana complectitur. De solo usu loquitur qui ei collectioni nullam auctoritatem publicam uindicauit, nec eam publicum Romane Ecclesie codicem reddidit. Hunc quidem Romane Ecclesie usum demonstrant inter ceteros duo eiusdem seculi pontifices Ioannes II atque uigilius. In titulis canonum quos Ioannes II ad Cesarium Arelatensem direxit, duo canones apostolici, unus Neocesariensis, ac duo Antiocheni ex Dionysii interpretatione, atque cum iisdem Dionysianis titulis descripti fuerunt, uti ex ms. uat. Palat. 574 probauimus part. II, c. 10, § 2, num. 12. uigilius papa in damnationis sententia aduersus Rusticum et Sebastianum, que inserta legitur collationi uII concilii quinti, tom. uI Concil. edit. uen., col. 187 c, recitat canonem 29 synodi Carthaginensis cum eo titulo qui  Dionysiane collectionis proprius est. Hec de ea Dionysii parte que conciliorum canones exhibet. Unum uero quantum ad decretales exemplum nacti sumus laudati Ioannis II, qui in memoratis canonum titulis ad Cesarium Arelatensem directis textum retulit epistole Siricii ad Himerium cum titulo: Ex epistola Siricii pape urbis Rome Himerio episcopo Tarraconensi inter cetera ad locum capitulo 7. Cum diuisio epistolarum decretalium in capitula non sit propria originalium, sed collectionum; in collectionibus autem alia atque alia diuisio inueniatur; relatus textus a Ioanne II ex eadem Dionysiana collectione ex qua ceteri canones, sumptus uidetur: in ea enim capitulo quidem septimo descriptus legitur. Hoc autem exemplum Romanorum pontificum singulare. Alii enim pontifices apostolicas constitutiones ex Romanis scriniis allegare solebant, nec preter Ioannem II ex Dionysio eas quisquam retulisse deprehenditur, nisi post seculum uII, uti mox uidebimus. E Romana  autem urbe exempla huius collectionis citius in alias regiones diuulgata. Auctor collectionis Hispanice ex ea omnes apostolicas constitutiones cum iisdem Dionysii titulis recepit. In Africa Cresconius ex solo Dionysio suam collectionem in locos communes distributam digessit. Apud ipsos Grecos cum deesset notitia canonum Africanorum sub Aurelio, ex Dionysio iidem canones Grece redditi sunt ante synodum Trullanam, in qua ex Greca uersione ipsi canones Greco codici iam inserti laudantur c. 2 . In Galliis quoque et Britanniis eamdem collectionem uulgatam ante Caroli Magni etatem probabimus in Obseruationibus ad dissert. 16 Quesnelli, cap. 1. Adeo uero hec Dionysiana collectio et canonum presertim Grecorum uersio omnibus placuit, ut nonnunquam amanuenses in exscribendis aliis collectionibus alias interpretationes alicubi ad Dionysianam exegerint. In ms. Lucano 88, ubi canones Chalcedonenses describuntur ex uersione prisca, canones 6 et 7 ex Dionysiana emendantur; et  canonis 16 postremum membrum e Dionysio sumitur. Similiter in ms. uat. 1342, qui eamdem interpretationem priscam in iisdem canonibus exhibet, canon 18 totus Dionysianus est. Codex Barb. 2888 canones Neocesarienses et Gangrenses uersionis Isidoriane cum Dionysianis lectionibus alicubi prefert: et codex Thuaneus Colbertinus 932 in canonibus Chalcedonensibus translationis prisce aliquot particulas ex Dionysio sumptas recepit canone 10. Similia in aliis codicibus et collectionibus obseruare licebit. Ex his autem patet qua licentia usi sint quidam librarii ut ne facile tribuende sint antiquo interpreti quedam lectiones que, a plerisque mss. discrepantes, ex quorumdam amanuensium arbitrio originem ducunt. Celebrior tandem hec Dionysii collectio euasit, postquam paucis quibusdam additamentis aucta, ab Hadriano pontifice in Gallicanarum Ecclesiarum usum Carolo Magno tradita fuit. Tunc enim fere  ubique passim recepta, Codex canonum uocari cepit.

9. Superest ut nonnulla dicamus de tempore quo Dionysius hanc collectionem digessit. Is in epistola paschali prima ad Petronium scripta anno 525, Antiochenum canonem recitat: In sanctis canonibus sub titulo 79, qui primus est Antiocheni concilii, his uerbis inuenitur expressum: Omnes, qui [CLXXXI] ausi fuerint, etc. Hic canon sumptus est ex uersionis Dionysiane codice. Ex hoc eodem codice capitula de gratia et libero arbitrio Celestini litteris subiecta allegarunt Petrus diaconus et ceteri monachi Scythe in epistola quam ad episcopos Africanos in Sardinia exsules Rome scripserant an. 520, uti probauimus in Obseruationibus ad dissert. 3 Quesnelli, tom. II, col. 719. Ante hoc ergo tempus ea collectio edita fuerat. Porro Dionysius, qui Gelasium non uidit, cum Anastasio II pontifice Romam accesserit; sub hoc, ut uidetur, Latine reddidit eum libellum apocrisiariorum Alexandrine Ecclesie eidem Anastasio offerendum,  cui hec notatio in ms. uat. 4961 collectionis Auellane subiicitur: Dionysius Exiguus Rome de Greco conuerti. uide part. II, cap. 12, num. 102. Forte etiam idem Dionysius auctor quoque fuit Latine uersionis aliquot aliorum Grece originis documentorum; que eidem collectioni inserta, ad Hormisde pontificatum pertinent. Quesnellus, dissert. 16, num. 13, Dionysii collectionem lucubratam contendit post synodum Agathensem anni 506. Unum tantummodo satis probabiliter astruit, secundam partem collectionis epistolarum Romanorum pontificum compactam non fuisse uiuente Anastasio II. Cum enim, inquit, non nisi preteritorum sedis apostolice presulum constituta, ut ipse scribit Dionysius, hoc est eorum qui iam uiuere desierant, collegerit, et tamen Anastasii II epistolam referat; consequens est ut non ante 16 diem Nouembris anni 498, quo obiit Anastasius, opus istud inchoauerit. Igitur hanc partem secundam digessit uel sub Symmacho, uel sub Hormisda.  Quod si Ennodius in Apologia pro concilio Romano anni 501, que non multo post scripta fuit, dum aduersariis opponit Carthaginense concilium, quod apostolice sedis per Faustinum episcopum, qui tunc ab ea missus interfuit, approbauit auctoritas ; licet more suo liberius uerba recitet canonum 129, 130 et 131, Dionysii tamen collectionem pre oculis habuisse credatur: iam certum fieret priorem saltem partem ad canones pertinentem sub Symmacho uulgatam fuisse, et forte etiam sub Anastasio II. Cumque pars altera epistolarum desinat in Anastasio et nichil habeat ex Symmacho, eam sub Symmacho compactam probabilius credimus, cum presertim Iulianus presbyter tituli S. Anastasie, quo petente hanc partem composuit, subscriptus inueniatur synodo Romane anni 499, sub eodem pontifice.



§ 3. Descriptio codicis uat. Palatini 577, qui solam primam partem Dionysiane collectionis, seu potius primum eius fetum continet. Discrimen eiusdem non exiguum ab ea quam Dionysius secundis curis digessit.


10. Codex uat. Palat. 577 maxime insignis et notus quantum ad Gallicana documenta que ex eodem uel edita uel emendata fuere: at quantum ad primam partem collectionis Dionysiane in eo contentam ignotus. Est forme quadrate, ex quo cum nonnulla exscripsisset Lucas Holstenius, ex eius schedis quedam ad P. Labbeum misit P. Possinus: hocque ex iisdem schedis de eo codice testimonium dedit idem Labbeus tom. uIII Conciliorum, col. 269, in margine concilii Germanici anni 742: Huius concilii et sequentis Liptinensis canones habentur descripti in uetustissimo codice Palatino bibliothece uaticane antiquo charactere Francico exarato, unde nonnulla annotauit Holstenius. Gallicanum quidem codicem demonstrant documenta que partim initio describuntur  ante collectionem Dionysii, partim uero ipsi subiiciuntur. Initio legitur laudatum concilium Germanicum, et dein canones Liptinenses. Tum proferuntur nomina episcoporum qui missi sunt a Romana urbe ad predicandum in Galliam. Que autem subduntur nomina, eadem sunt ac illa que apud Gregorium Turonensem recensentur. Dein sequitur: Nomina episcoporum seu abbatum qui apud uillam publicam Attiniacum, etc., uti ex hoc codice edita sunt tom. uIII Concil., col. 861. Est synodus anni 765. Postea habetur: Abrenuntiatio diaboli operumque eius et superstitionum: que lingua Theotisca ueteri postea descripta ex hoc eodem codice prodiit laudato tomo, col. 278, ubi per errorem numerus codicis notatur 542. Deinde: Ex Clemente [CLXXXII] ad Iacobum precepta S. Petri, que hoc tomo inter antiqui iuris canonici documenta edidimus. Hec collectioni Dionysiane premittuntur. In fine autem alio charactere habetur hoc documentum: Sufficerent quidem priscorum Patrum regule, etc. Est concilium uernense  sub Pippino celebratum anno 755, cui ex nostro codice uariantes addite sunt in margine tomi uIII Concil., col. 417. Hec autem omnia documenta cum codicem Gallicanum probant, tum uero ante Caroli Magni etatem exaratum demonstrant: adeo ut Dionysii collectionem ante Carolum Magnum in Gallias delatam hic quoque codex confirmet.

11. Sola uero prima Dionysiane collectionis pars in eo continetur, que pag. 11 incipit cum ipsius Dionysii epistola hic omnino inserenda, cum non uno nomine a uulgata discrepet. Primum enim non Stephano, sed Petronio episcopo inscribitur. Dein uero breuior est multo, et non exiguam uarietatem in fine exhibet.

Domino uenerando mihi patri Petronio episcopo Dionysius Exiquus in Domino salutem.

Quamuis carissimus frater noster Laurentius assidua et familiari cohortatione paruitatem nostram regulas ecclesiasticas de Greco transferre pepulerit, imperitia,  credo, prisce translationis offensus; nichilominus tamen ingestum laborem tue beatitudinis consideratione suscepi, cui Christus omnipotens Deus, solita populis pietate prospiciens, summi sacerdotii contulit dignitatem. Ut inter plurima uirtutis ornamenta quibus Ecclesiam Domini morum sanctitate condecoras, etiam sacratissima iura, pontificalibus per Dei gratiam digesta conuentibus, intemerata conseruans, perfecto regimine clerum plebemque modereris: nullatenus nostri seculi more contentus, quo pronius desideramus recta nosse quam facere; sed diuino iunctus auxilio, que fieri precipis, ante perficias, ut efficacissimo fidelibus prosis exemplo. Magna est siquidem iubentis auctoritas, eadem primitus iussa complentis, quatenus inconuulsa ecclesiastici ordinis disciplina seruata, ad capessendam perennem beatitudinem et preuiis cuncti illustrentur officiis, et spiritualibus populi locupletentur augmentis. Incolumem beatitudinem uestram et orantem pro nobis gratia diuina custodiat. Explicit prologus.

Desunt hac in epistola illa omnia quibus Dionysius  sue collectionis methodum et documentorum seriem describit. Hec eadem breuior epistola cum iisdem lectionibus et clausula legitur etiam in alio uetusto ms. codice uat. Palat. 574, qui pariter Gallicanus est. Solum in hoc omittitur inscriptio Dionysii ad Petronium, eiusque loco habetur titulus a librario prefixus: Prefatio Dionysii Exigui ad Stephanum.

12. Alia porro in ipsa canonum collectione tum quantum ad numerum, tum quantum ad ordinem canonum a ceteris puris Dionysii codicibus discrepant. Tabula capitulorum duplex distinguitur. Prima exhibet capitula canonum apostolorum, cui ipsi canones subiiciuntur. Altera est generalis ceterorum conciliorum; sed non exiguum in aliquot titulis uerborum discrimen ab aliorum codicum textu. Sequuntur canones Niceni, Ancyrani et Neocesarienses, quibus postremis hec notatio apponitur: Et hi canones post  eos quidem probantur esse qui apud Ancyram  constituti sunt; sed Nicenis regulis anteriores existunt. Tum Gangrenses cum hac notatione: He Gangrenses regule post Nicenam synodum probantur exposite. Dein Antiocheni, Laodiceni et Constantinopolitani. His non subduntur canones Chalcedonenses, ut in aliis mss. Dionysii; sed Sardicenses, qui sunt 20, non 21: omittitur enim canon quartus incipiens Gaudentius, et pars precedentis, qui desinit in uerbis sancti Petri memoriam honoremus. Hinc quintus canon aliorum codicum in hoc ms. quartus efficitur, et similiter ceteri uno numero deficiunt. Hic uero quarti canonis defectus et mutilatio tertii ex aliquo librariorum saltu fortassis originem ducunt. Hi autem omnes canones lectiones preferunt que in puris Dionysianis codicibus deprehenduntur, nec illa additamenta recipiunt que in Hadrianeis mss. accessere. Sequuntur acta concilii Carthaginensis anni 419, canonibus premissa, uti in aliis mss. Dionysii et in uulgatis leguntur  usque ad illa de hoc in sequenti tractabimus. Dein subditur: Daniel notarius Niceni concilii professionem fidei, [CLXXXIII] uel eius statuta recitauit in concilio Africano: que nos cum rescriptis episcoporum Alexandrini et Constantinopolitani conscripsimus. Omissis autem ceteris que sunt in uulgato, sequuntur tantum priores eiusdem concilii canones 33; qui etsi in premissa tabula sint pariter 33, in corpore tamen ob diuersam diuisionem sunt 35, ac desinunt in uerbis, nec presbytero rem tituli sui usurpare. Omittuntur porro omnia que ex aliis synodis lecta fuerunt in eodem concilio, nec non canones secunde actionis, id est, omnia post canonem 33 uulgatum usque ad canonem 133. Sequitur autem: Aurelius episcopus dixit: Iuxta statuta totius concilii, etc., cum subscriptionibus Patrum, ut in uulgato post canonem 133. Dein epistola ipsius concilii ad Bonifacium. Postea epistole Cyrilli et Attici ad Africanos. Tum subditur professio fidei Nicene cum canonibus  item Nicenis, quibus hic titulus preponitur: Incipiunt constituta Patrum in magna et sancta synodo apud Niceam ciuitatem Bithynie, que de Greco translata sunt a Philone Euares ad Constantinopolitanos: lege Euaristo Constantinopolitano, uel, ut alii malunt, et Euaristo Constantinopolitanis. Cum in mss. et uulgatis Dionysii solum symbolum ex hac uersione proferatur, loco huius tituli et canonum, qui omittuntur, quedam notatio substituitur qua ipsa omissio indicatur. Nicenos canones excipit epistola Africanorum ad Celestinum papam. Tandem concluditur cum canonibus Chalcedonensibus, quos Dionysius Latine reddidit; finisque indicatur his uerbis: Deo gratias, fiat, fiat.

13. Hoc tantum huius partis discrimen a puris Dionysii codicibus, et a uulgatis hunc primum eiusdem fetum fuisse dubitare non sinit. Ordo quo ille canones sui Greci codicis primum Latine redditos dedit, dein Sardicenses et Africanos ex originali Latino, ac tandem uersionem Chalcedonensium, chronologicam  seriem Dionysium sibi initio proposuisse indicare uidetur. Secundis autem curis Chalcedonenses canones ceteris Grecis synodis subnectendos credidit. In canonibus uero Africanis preter gesta prime actionis concilii Carthaginensis anni 419, solos initio exhibuit canones 33, nulla mentione facta ceterarum synodorum que in eodem concilio recitate et inserte fuerant. Cumque describendam constituisset integram uersionem symboli et canonum Nicenorum quam Philo et Euaristus lucubrauerant, hinc in notatione triginta tribus canonibus premissa, post uerba Daniel notarius Niceni concilii professionem fidei, uel eius statuta recitauit in concilio Africano, hec adiecit: Que nos cum rescriptis episcoporum Alexandrini et Constantinopolitani conscripsimus. Hec additio pretermissa fuit curis secundis, quibus mutato consilio canones eiusdem uersionis preteriuit. Hac autem in re illud suspicamur, Dionysio primum  ob oculos fuisse codicem eiusdem synodi Africane, in quo sola gesta prime actionis cum canonibus 33 et sola rescripta episcoporum cum integra uersione Philonis et Euaristi continerentur. Simili quidem codice usi uidentur alii collectores, qui ea gesta et canones eosdem 33, alia diuisione dissectos in canones 40, nec non episcoporum rescripta exhibuerunt. Confer admonitionem in documenta infra col. 629, n. 1. Dum uero Dionysius secundis curis suam collectionem adornauit, alium codicem nactus uidetur, in quo integrum illud concilium anni 419 comprehendebatur: cumque recitatos et insertos in eo aliarum Africe synodorum canones exscribendos duxerit, uersionem laudatam canonum Nicenorum suppressit, aliasque notationes substituit que primo fetui non congruebant. Hinc in epistola ad Stephanum ea adiecit que secundis curis conueniunt. Illa uero breuior primi fetus epistola Petronio inscripta indicare potest eum Petronium episcopum cui Dionysius unam ex Paschalibus dedit anno 525.  Cum autem eadem breuior epistola in alio cod. uat. Palat. 574 Stephano data dicatur, de errore aliquo librarii in Petronii nomine suspicandum uidetur.



[CLXXXIu] CAPUT II. De collectione quam Hadrianus papa I Carolo Magno tradidit.

1. Hadriana uocari solet collectio quam Hadrianus I pontifex Carolo Magno Francorum regi Rome tradidit. Cum is Hadriano I pontifice ter in Urbem uenerit, nimirum, ut notauit Sirmondus, anno 774, cum Papiam obsideret; iterum anno 781, cum eius filii Pippinus Longobardie, et Ludouicus Aquitanie reges ab eodem pontifice inuncti fuerunt; ac tandem anno 787, cum inde Capuam quoque ac Beneuentum aduersus Grimoaldum ducem profectus est: hunc codicem ad primam profectionem potius pertinere iure coniecit P. Constantius ex his epistole codici  prefixe uerbis, quibus Carolum Hadrianus alloquitur: Illesus cum tuis uictor manebis, nempe per ipsos  qui aditum petunt urbis Papie te ingredi uictorem, nefa perfidi Regis calcabis Desiderii colla. Hec autem collectio Dionysianam cum aliquot additamentis complectitur, ita ut ob hec additamenta a Dionysiana discrepet. Neque uero Hadrianus I huius collectionis auctor credatur, ac si ipse ea additamenta Dionysiane collectioni inseruerit. Zacarias enim pontifex in epistola ad Pippinum et episcopos atque abbates regni Francorum scripta anno 745, canones aliquot recitat ex concilio Africano, alios uero ex concilio Carthaginensi: que Africanorum canonum distinctio et inscriptio Hadriane collectionis, ut uidebimus, propria est. Etsi priores canones 33 a posterioribus numeris centum distinguat Cresconius ex aliquo codice Dionysiano, in quem ea numerorum distinctio induci ceperat, omnes tamen Carthaginensi concilio inscriptos prefert; adeo ut concilio Africano posteriores centum canones  ascribere solius Hadriane collectionis sit proprium, quam proinde sub Zacaria pontifice inductam manifeste cognoscimus. Additamenta porro documentorum que in hac collectione suo loco Dionysianis inserta leguntur, iamdiu ante Hadrianum et Zacariam Dionysiane collectioni duplici tempore fuisse subiecta liquet ex ms. uat. 5845, de quo dicemus paulo post. Quandonam uero hec additamenta, quorum recentiora ad Gregorium II pertinent, iuxta chronologicum ordinem suo loco inserta fuerint, inopia documentorum ignoratur.

2. Cum Hadriane collectionis a Dionysiana discrimen ex additamentis potissimum pendeat, de his singillatim et distincte agendum. Sola documentorum additamenta alii animaduerterunt que ad secundam collectionis partem, seu ad Romanorum pontificum epistolas, spectant. uerum alias additiones non leues etiam in prima parte canonum deprehendimus, de  quibus imprimis dicendum est. In Niceno concilio additum fuit symbolum cum notatione temporis, nec non catalogus episcoporum peculiaris uersionis, de qua diximus part. I, c. 3, § I. Ancyrani et Neocesarienses canones nomina episcoporum exhibent. In Gangrensibus legitur synodica epistola ad Armenos ex interpretatione, uti uocant, Isidoriana cum nominibus episcoporum. Antiocheni receperunt in titulo additionem uocum in enceniis; ac in puris huius collectionis exemplaribus sola episcoporum nomina addita preferunt ratione peculiari, de qua confer part. I, c. 4, § 2. Synodica autem eiusdem concilii in Wendelstini et Pithei editionibus descripta ex Isidoriana interpretatione accessit. In Constantinopolitanis adiecti sunt symbolum et episcoporum catalogus: in Chalcedonensibus definitio fidei cum catalogo episcoporum, quem eumdem esse animaduertimus qui ex uetustissimo Maffeiano codice a Sirmondo exscriptus, et a Labbeo editus fuit tom. Iu Concil. uen. edit., col. 1710 et seqq. Sardicenses clausulam habent a  Dionysiana collectione diuersam: Omnis synodus dixit: Uniuersa que constituta sunt catholica Ecclesia in uniuerso orbe diffusa custodiet: catalogumque episcoporum preterea recipiunt qui ex antiquiore Italica collectione Barb. 2888 uel alia simili transcriptus fuit. Canones Africani apud Dionysium continua numerorum serie distributi in numeros 138, hoc uno titulo inscribuntur: Synodus apud Carthaginem Africanorum, que constituit canones 138. In Hadriana uero collectione duplicem seriem [CLXXXu] proferunt cum duplici inscriptione. Priores enim canones 33 hanc epigraphen exhibent: Incipiunt canones Carthaginensis concilii, et concluduntur hac clausula: Expliciunt canones concilii Carthaginensis. Dein alii canones 105 noua numerorum serie describuntur cum hac inscriptione: Incipiunt canones conciliorum diuersorum Africane prouincie numero 105, eisdemque hec clausula apponitur: Explicit Africani concilii. Aliud huius partis discrimen addemus, quod  loco prefationis Dionysii ad Stephanum Salonitanum in primeuo exemplo Hadriani substituta fuit alia ipsius pontificis prefatio ad Carolum Magnum uersibus digesta, quorum prime littere hanc inscriptionem referunt: Domino Eccl. filio Carulo Hadrianus papa. Hec prefatio nobis conseruata fuit  a uetustissimo ms. exemplo Sangermanensi, quod ipso Carolo imperante scriptum fuit anno 805, e ceteris uero quos uidimus eiusdem collectionis codicibus excidit. Quod si in quibusdam eiusmodi mss. libris Dionysii epistola ad Stephanum exhibetur, hos ab illis uetustioribus exemplaribus exscriptos, que hanc collectionem ante Hadrianum, uti coniecimus, digestam continebant, suspicari licet: neque enim ueri Hadrianei codices eam epistolam Dionysii, sed aliam Hadriani prefationem recipiebant.

3. Additiones partis secunde, que apostolice sedis constituta continet, antequam eidem collectioni insererentur,  appendicis loco subiecte erant pure collectioni Dionysii. Id didicimus ex antiquissimo codice uat. 5845, qui purum Dionysium continet. Post descriptam enim Dionysii collectionem eodem charactere appendix subiicitur in qua, chronologico ordine neglecto, prius referuntur tria concilia sub Symmacho, unum anni 501, alterum anni 502, ac tertio loco illud anni 499. Dein tituli sex decretorum Hilari pape, duo Simplicii, et unus Felicis: ac post titulos ipsa istorum decreta recitantur. Tum describitur Leonis epistola ad episcopos Mauros cum titulo: In causa Lupicini episcopi. Leo uniuersis episcopis per Cesariensem Mauritaniam constitutis. Ipsa autem epistola caret tribus capitibus 6, 7 et 8, que in integra eiusdem epistole editione exhibuimus: de qua forma uide que latius disseruimus in admonitione ad epist. 12, tom. I, col. 645, n. 3. Postea subiicitur epistola Zosimi ad presbyteros Rauenne directa. Zosimi commonitorium presbyteris et diaconibus qui Rauenne sunt. Ex relatione,  etc. He due epistole inter additamenta Dionysiana recensende, in Bibliotheca iuris canonici perperam inserte fuerunt collectioni Dionysii. Tandem post hec omnia in eodem codice quasi noua appendix subditur cum tabula capitum 79, ac totidem documenta post tabulam describuntur, quorum quinque priora in rem nostram hec sunt.

I. Iustinus augustus Hormisde. Quo fuimus semper, etc. Exstat hec epistola tom. u, col. 672.

II. Exemplar precum a clericis et monachis Antiochenis, Hierosolymitanis, etc., ad Iustinum. Haurite aquam cum letitia, etc. Ibid., col. 473.

III. Hormisda Iustino. Inter ea que ad unitatem, etc. Ibid., col. 682.

Iu. Hormisda presbyteris, diaconibus, et archimandritis secunde Syrie. Lectis litteris, etc.; que epistola, ibidem maxima sui parte truncata, uix initium retinet, ac desinit in uerbis tom. u Concil., col. 1114 a, laboresque considerans propheta.

u. Incipit constituta pape Gregorii Iunioris. In nomine  Domini, etc. Est concilium anni 721, tom. uIII Conc., col. 185.

Priora illa documenta, que precedunt tabulam capitulorum 79; paulo post Symmachi mortem Dionysiano codici adiecta, posteriora uero, seu quinque ista capita Gregorii II euo aut paulo post accessisse coniecimus in memorata admonitione ad epist. 12 S. Leonis, num. 11. Hec autem omnia, nimirum tum illa priora, tum hec quinque documenta, nec plura nec pauciora Hadriane collectioni suo loco in chronologicam seriem inserta leguntur. Adeo uero ex aliquo codice simili predicto uaticano 5845 sumpta et inserta fuere, ut non solum eosdem titulos, lectiones easdem laudati codicis in Hadrianis exemplaribus exhibeant, uerum etiam epistola Leonis ad Mauros indicatis tribus capitibus careat, et epistola Hormisde ad secunde Syrie presbyteros, diaconos et archimandritas, similiter detruncata, solum initium retineat. Cur [CLXXXuI] porro alia quoque capita que  in eo ms. uaticano post illa quinque describuntur, Hadriane collectioni adiecta non fuerint, nulla alia ratio probabilis nobis uidetur, nisi quia eadem Dionysiane collectionis appendici postea accessere. Ea autem documenta Hadriane collectioni hoc ordine inseruntur. Epistole Zosimi ad Hesychium subditur alia ad presbyteros Rauenne num 4. In fine autem epistolarum Leonis num. 49 refertur huius epistola ad Mauros. Dein adduntur sex decreta Hilari pape, nimirum concilium eiusdem anni 465 cum duabus epistolis ipsius pontificis in eo lectis; duo decreta Simplicii, seu due eiusdem epistole, altera ad Ioannem Rauennatem, altera ad Florentium, Equitium, et Seuerum; unum Felicis, seu concilium eiusdem anni 487. Tum concilium sub Symmacho anni 499, aliud anni 501, ac aliud anni 502. Tandem quinque alia documenta, que superius indicauimus, quatuor sub Hormisda, et unum sub Gregorio Iuniore.

4. Quo ex tempore hec collectio ab Hadriano papa  Carolo Magno tradita fuit, apostolicam quamdam auctoritatem obtinuit, et Codex canonum passim appellari cepit. Hinc inductas subinde supposititias Isidori epistolas, reiiciendas duxerunt nonnulli, quia in Codice canonum non habentur ascripte, ut palam fit ex epistola 42 Nicolai I, num. 5. Hoc autem nomine Codicis canonum intelligi Hadrianam collectionem patet ex Hincmaro Remensi, qui Isidorianas merces repudians, affirmat eis solis canonibus utendum quos apostolica sedes . . . . et omnis catholica Ecclesia CANONES appellant, quique in nostris, inquit, codicibus, quos ab apostolica sede maiores nostri acceperunt sequendos, continentur. Ex quibus palam est, ut notauit P. Coustantius , eum quem Hadrianum codicem uocamus, ab Hincmaro Gallicanisque antistitibus Codicem canonum nuncupatum fuisse, idque ex usu et consuetudine sermonis apud Romanos et Gallos recepti.

5. Frequentes sunt huius collectionis mss. codices  qui Dionysiani uulgo creduntur. Multos Rome inspeximus, inter quos antiquiores et memoratu digni sunt uat. 4969, uat. Palat. 578, uat. Regine 1021 et 1043, uallicellani duo A, 5 et 18. In his codex uat. Regine 1021 initio peculiarem indicem, seu potius breuiarium ineditum prefert eorum que in eadem collectione continentur. Exstitisse autem nonnullos codices, qui Hadrianam collectionem duobus aliis additamentis auctiorem exhiberent, liquet ex Codice canonum, quem Leo Iu in epistola ad Britannos describit et approbat his uerbis a Gratiano recitatis dist. 20, c. 1: De libellis et commentariis aliorum non conuenit aliquem iudicare, et sanctorum conciliorum canones relinquere, uel decretalium regulas, id est, que habentur apud nos simul cum canonibus. Quibus autem in omnibus ecclesiasticis utimur iudiciis, sunt canones apostolorum, Nicenorum, Ancyranorum, Neocesariensium, Gangrensium, Antiochensium, Laodicensium, Constantinopolitanorum, Ephesinorum, Chalcedonensium,  Sardicensium, Africanensium, Carthaginensium; et cum illis regule presulum Romanorum Siluestri, Siricii, Innocentii, Zosimi, Celestini, Leonis, Gelasii, Hilari, Symmachi, Hormisde, Simplicii, et Gregorii Iunioris. Isti omnino sunt et per quos iudicant episcopi, et per quos episcopi simul iudicantur et clerici. Ex hac descriptione manifestum fit huius pontificis etate Romano codici qui Hadrianam collectionem preferebat, duo additamenta iam accessisse. Unum in conciliis, nimirum canones Ephesinos, quo nomine due Cyrilli epistole ad Nestorium cum duodecim anathematismis significantur; hucque traducte fuerunt ex collectione Hispanica, in qua similiter Ephesini concilii titulo inscripte, eamdem uersionem preferunt. Alterum additamentum in decretalibus, uidelicet. Siluestri concilium apocryphum, quod ex antiquioribus collectionibus in Hadrianam irrepsisse discimus etiam ex Annotatione de decretalibus apostolicorum, que legitur  in ms. uat. 3833, premissa collectioni cardinalis Deusdedit, et in duobus codicibus uetustioris collectionis Sorbonico-Mutinensis, ex qua illam Annotationem edidit Franciscus Salmon in Gallico opere inscripto Traité de l'Etude des conciles, pag. 258 editionis Lipsiensis anni 1726. Hec enim Annotatio Hadriane collectionis seriem proferens, que cum Leonis Iu codice omnino concinit, ante Siricii decreta concilium S. Siluestri commemorat.

[CLXXXuII] 6. Nunc exemplum uat. 1337 pretermittendum non est, eo quod licet Hadrianum sit, quedam tamen peculiaria in prima canonum parte contineat. Hic precipue codex Romanis correctoribus usui fuit in editione Gratiani, qui eum Codicem canonum nominant. Id elicitur ex notatione c in cap. 8 dist. 19, ubi quoddam caput epistole Anastasii II ad Anastasium augustum haberi testantur in Codice canonum, fol. 156; hoc autem folio memorati uaticani manuscripti eadem sane Anastasii epistola describitur.  In hoc autem codice omittuntur canones apostolici: quatuor uero generalium conciliorum canones premittuntur ceteris hoc ordine, Niceni, Constantinopolitani, Ephesini, et Chalcedonenses. Niceno symbolo subiicitur sine ullo titulo: Post concilium Nicenum in urbe Roma concilium congregatum est, etc., ut in collectione hoc tomo edenda cap. 55, in quod uide not. 1 col. 396, et not. 11 col. 400. Ephesini concilii nomine proferuntur due Cyrilli epistole ad Nestorium, ut in Leonis Iu codice numero precedenti obseruauimus. Post canones Chalcedonenses sequuntur Ancyrani, Neocesarienses, Gangrenses, Antiocheni, Laodiceni, Carthaginenses 33, Sardicenses, et reliqui Africani 105. In secunda parte, que pontificum constituta complectitur, nichil  hic codex discrepat a puris Hadrianis. Post hanc uero partem describitur breuis annotatio de sex synodis generalibus, et alia pauca subnectuntur. Tandem recentiori charactere, sed uetusto seculi circiter XI, due annotationes leguntur, que ad canones Latinos, Sardicenses et Africanos prime parti insertos pertinent. Aliquid simile occurrit quidem in Epitome, uti appellant, Hadrianea, impressa tom. uIII Conciliorum, col. 574; sed cum in nostro codice ee annotationes uberiores sint, hic appendende uidentur. Prima de canonibus concilii Carthaginensis anni 419.

Sunt etiam regule ecclesiastice, que in Africanis regionibus frequentissimo synodali concilio conscripte sunt, que quoniam multipliciter et diuersis modis  inueniuntur; si ad manus cuiuscunque catholicorum uenerint, salua et incolumi fide  catholica, que apud Niceam Bithynie a 318 Patribus exposita est, et postea iterum in urbe Roma de Spiritu sancto ab episcopis catholicis salubriter adiectum est; si quid in his rationabiliter reperit, quod tamen a sancta atque catholica Ecclesia Romana non discrepet, sequi debet.

Secunda annotatio de canonibus Sardicensibus his uerbis exprimitur:

Preterea sunt alie 40 regule, que per Osium episcopum Cordubensem currunt, que titulantur tanquam 20 episcoporum apud Sardicam, que tamen non apud Grecos, sed apud Latinos magis inueniuntur.  Sed quoniam Osii prefati mentio facta est, necessarie omnibus catholicis intimandum est hunc eumdem apud Niceam Bithynie inter sanctissimos 318 Patres fuisse honorabilem, atque ab apostolica sede cum uincentio et uictore presbyteris destinatum: quique in Hispaniis usque ad tempus Constantii principis in corpore mansit. Nam memoratus Constantius  apud Ariminum Italie numerosam utriusque orbis synodum episcopalem collegit, et aduersus fidem catholicam, uel 318 Patrum definitionem Arii cupiens uenena reuoluere, Ecclesiam Dei tyrannica usurpatione turbauit. Denique coacti uel metu principis, uel Tauri presentia, cui exsecutio taliter fuerat delegata, ut si maior pars concilii in Arianorum perfidiam consentiret, ipse consulatus insignia mereretur, pene omnes qui ibidem fuerunt episcopi subscripserunt. Sed postea iterum, diuino  inspirante presidio, quamplurimi agentes penitentiam, datis quoque libellis, ad sanctam Ecclesiam catholicam, de qua plus necessitate quam uoluntate discesserant, redierunt. Unde et in eternum ab omnibus catholicis Ariminensi concilio recte dicitur [CLXXXuIII] anathema: quod si quis dicere neglexerit, catholicus non est. Hunc ergo Osium, sicut  predictus Sulpicius refert, in longa synodi disceptatione, quoniam, ut supra memoratum est, adhuc Constantii temporibus erat in corpore, placuit missa episcopali legatione debere perquiri utrum in sancta et uenerabili Nicena congregatione, in qua presens fuerat, omousion, sicut nos catholici recte confitemur, id est unius cum Patre substantie Filium, an certe, sicut Ariani contendunt, omeusion, quod est similis cum Patre substantie Filium, quod  omousion 318 Patres nostri confiteri decreuissent. Qui siue per longam etatem desipiens, siue certe per assentationem principis huiusmodi responsum dedisse perhibetur: utramque partem recte intendere, siue omousion, siue omeusion. Cuius sententia quoniam stulte prolata est, ab omnibus catholicis, etiam ab Arianis, uno ore irrisa, atque refutata est. Denique in ciuitate Corduba, in qua episcopatum tenuit, post hanc consultationem siue responsum nomen eius inter catholicos episcopos antecessores uel decessores eius minime recitatur.

Sunt he regule, que per supradictum Osium et 20 episcopos currunt, salua et incolumi fide catholica, que apud eamdem Niceam Bithynie a 318 Patribus exposita est, et post iterum in urbe Roma, etc., ut in prima annotatione. Subduntur autem uiginti canones Sardicenses abbreuiati, et rursum iidem fuse descripti.

7. Hadriane collectionis editionem primus dedit Ioannes Wendelstinus Moguntie an. 1525, cum hac  inscriptione: Canones apostolorum, ueterum conciliorum constitutiones, decreta pontificum antiquiora; de primatu Romane Ecclesie ex tribus uetustissimis exemplaribus transcripta. Duo ex iisdem codicibus omnino equales puri erant Hadrianei; ex tertio autem tria Wendelstinus adiecit, que Hadrianea non sunt: 1o duas memoratas S. Cyrilli epistolas ad Nestorium nomine concilii Ephesini; 2o annotationem peculiarem Sardicensibus canonibus premissam, quam antea ex ms. uat. 1337 exhibuimus; 3o tractatum de primatu Romane Ecclesie, qui recusus est tom. I Conciliorum, col. 65. Alteram editionem curauit Franciscus Pitheus Parisiis anno 1609, cui hunc titulum prefixit: Codex canonum uetus Ecclesie Romane. Est repetitio prime editionis Moguntine cum tribus aliis additamentis, nimirum Breuiationis Ferrandi, Breuiarii Cresconiani, et epistole Dionysii ad Stephanum. Tertia editio, multo prestantior, nouis eiusdem Pithei curis adornata, post ipsius mortem  producta fuit hoc titulo: Codex canonum uetus Ecclesie Romane a Francisco Pitheo ad ueteres mss. codices restitutus et notis illustratus. Parisiis an 1687, in-fol. Preter additamenta autem anterioris editionis alia opuscula huius appendicem augent.

8. Hoc caput concludemus breui animaduersione in illam epitomem canonum, que edita Ingolstadii tom. uI antiquarum Lectionum, et dein in conciliorum editiones traducta fuit, atque Hadriano attributa. Scite nimirum notauit Sirmondus : Atqui Carolo constat oblatam fuisse non epitomem, sed integram collectionem tum canonum ex quibus epitome illa deinceps conflata est, tum decretorum etiam pontificum a Siricio ad Gregorium Iuniorem.



CAPUT III. De collectione Additionum Dionysii.

1. Additiones Dionysii appellamus documenta que Dionysiane collectioni accesserunt. Duo eiusmodi  additionum genera in ms. puri Dionysii uat. 5845 probe distinguuntur. Primo enim post epistolam Anastasii II, in qua Dionysiana collectio desinit, ueluti appendix proferuntur tres synodi sub [CLXXXIX] Symmacho, decreta Hilari pape sex, Simplicii duo, et unum Felicis, epistola Leonis ad Mauros, et alia Zosimi ad presbyteros Rauenne. Tum uero sequitur tabula capitulorum 79, quibus totidem documenta subnectuntur. Quinque priora ex his documentis antecedenti capite indicauimus: hec enim una cum illis Anastasii II epistole subiectis in Hadrianam collectionem transierunt, ut ibidem fusius ostendimus. Nunc de ceteris documentis 74 dicendum, que cum non legantur in collectione Hadriani, Additionum Dionysianarum nomine distinguenda credidimus.

2. He Additiones preter puri Dionysii codicem uaticanum 5845, ex quo eas Dionysianas appellauimus,  a nobis inuente sunt etiam subnexe ipsi collectioni Hadriane in tribus codicibus, nimirum in uallicellano A 5, in uat. 1353, qui ex antiquiori Bergomate exscriptus anno 1441 Petro Barbo cardinali, postea Paulo II pontifici oblatus fuit; ac tandem in uno perantiquo uercellensis capituli, quem Attoni episcopo sub medium seculum X usui fuisse deprehendimus. Hi omnes Italici codices hanc Additionum collectionem Italicam astruunt. Hinc Italicum fuisse credimus etiam codicem puri Dionysii uat. 5845. Hic codex Longobardicus uetustissimus ab Holstenio uocatur apud Labbeum tom. u Concil., col. 792 A, cum eo charactere scriptus sit qui Longobardicus appellari solet. Initio mutilus partem Breuiarii Cresconiani Dionysio premittit incipientem a cap. 245. Postea iterum quedam folia desunt, et ipsa tabula titulorum prime partis Dionysiane a tit. 16 Nicenorum initium sumit. Ob hunc autem foliorum defectum una cum titulis 15 deest etiam epistola Dionysii ad Stephanum, quam ita prime parti fuisse  prefixam credimus, uti parti secunde premittitur eiusdem epistola ad Iulianum. Canones conciliorum non eam continuam numerorum seriem preferunt quam Dionysius ex Greco codice sese recepisse testatur, sed solos numeros cuiusque concilii proprios exhibent. In Africanis tantum series numerorum 138 custoditur, non uero ea diuisio quam Hadriani codices induxerunt. Preter Additiones Dionysianas, que aliis mss. sunt communes, tria in fine adduntur, quorum unum Caroli Magni tempore codicis ipsius etatem indicare uidetur. Serius hic codex in bibliothecam uaticanam peruenit; nam hec notatio in infima ora prime pagine legitur: Sanctissimo domino nostro Paulo u. D. Constantinus abbas Caietanus D. D. An. Domini 1649 mense Octobri.

3. Plura dicenda de codice uallicellano A 5, cui alii duo uercellensis et uat. 1353 sunt plane similes. Hunc codicem membranaceum folii maximi duabus columnis distinctum, seculo IX, Nicolao I superstite,  scriptum indicat catalogus Romanorum pontificum, qui ad eius usque pontificatum perductus, ipsius nomen primigenio charactere exaratum exhibet; anni uero, menses, ac dies pontificatus eiusdem posteriori manu additi atque notati perspiciuntur. Ipsum catalogum amicus noster u. c. comes Ioseph Garampius inseruit erudite dissertationi de Nummo argenteo Benedicti III, pag. 161. Idem catalogus descriptus quoque legitur in ms. uat. 1353, unde illum edidere Emmanuel Schelestratius in Antiquit. Eccles. illustr. tom. I, pag. 626, et Franciscus Blanchinius in prolegomenis ad tomum II Anastasii, opusculo 6, pag. 18, qui tamen preter Nicolaum I desinit in Hadriano II et Ioanne uIII. Hi uero duo posteriores pontifices in exemplo Bergomate, ex quo idem uaticanus codex transcriptus fuit, addititii noscuntur: annorum enim, mensium ac dierum notis carent, qui in ipso Nicolao I signantur. uallicellanus liber premissum habet indicem eminentissimi Baronii manu exaratum, qui hanc collectionem ipsi usui fuisse demonstrat. Antiquus  character incipit a tabula capitum 141 que cum sit initio detruncata, inchoat a num. 34. Sequitur charactere maiusculo antiquo et rubro inscriptio Breuiarii Cresconiani, tum duodecim sacre imagines librum manu tenentes, dein prefatio Cresconii ad Liberinum de Concordia canonum, quam excipiunt Breuiarii Cresconiani capitula 300. Hoc autem loco animaduertendum est istum codicem uallicellanum a Breuiario Cresconii incipientem, eum esse quem Collectionem Cresconianam laudatus card. Baronius uocauit. Id certo nobis innotuit ex numeris paginarum ab eodem Annalium parente notatis, qui cum huius codicis paginis omnino conueniunt. Eodem titulo Collectionis Cresconiane Romani editores epistolarum [CXC] Romanorum pontificum allegarunt similem codicem uat. 1353. Hac autem notitia cum careret P. Coustantius, qui de hac collectione Cresconiana amicos Rome degentes consuluit, nec tamen  idonea exinde recepit responsa, uariis difficultatibus implicitus fuit, ut uidere est inter cetera in prefatione eiusdem ad tom. I Epistolarum Romanorum pontificum num. 125 et 127. Post Breuiarium Cresconii in ms. uallicellano describitur memoratus catalogus Romanorum presulum. Dein subiicitur tabula canonum conciliorum et decretorum Romanorum pontificum, quam sequuntur ipsi canones atque decreta cum iisdem additamentis que in Hadriana collectione continentur, iisdemque suo loco insertis, ut in eadem collectione. Post hec adduntur alia capitula 74, que huius collectionis peculiaria, Additionum Dionysianarum nomine distinximus. Hec autem capitula 74 continua numerorum serie ita cum precedentibus connectuntur, ut priora illa Hadriane collectionis documenta distributa sint in numeros 68, he uero Additiones 74 incipiant a num. 69 et desinant in num. 141.

4. Cum in ms. uat. 5845 eedem Additiones separatim subiiciantur Dionysio, iuncteque cum quinque  aliis capitulis in Hadrianam collectionem traductis conficiant capita 79, incipiunt a num. 6. Ne quid uero confusionis pariatur, has Additiones describemus premissis numeris codicis uallicellani, qui perfectior est , ita tamen ut numeros ipsius uaticani exempli annotare non omittamus. Obseruauimus autem harum Additionum auctorem pre oculis habuisse collectionem uaticano-Barberinam, de qua diximus part. II, c. 7, et S. Hilarii Fragmenta, seu integrum Hilarii opus ex quo Fragmenta excerpta fuere. Sex enim earum Additionum capitula in iisdem Fragmentis inueniuntur. Quecunque porro in collectione uaticano-Barberina describuntur, in has Additiones collector traduxit, iis tantum exceptis que iam in anterioribus capitulis Hadriane collectionis continentur. Alia uero nouem capitula ex alio ignoto fonte recepit.

5. En modo ordinem earumdem Additionum cum  numeris qui preferuntur in laudato ms. uallicellano A 5.

LXIX. In cod. uat. Dionysii 5845 est num. 6. Precepta S. Petri de sacramentis conseruandis. In collect. uat. Barberina habentur num. 34, proferentur autem hoc tomo inter documenta iuris canonici ueteris num. 5, col. 674.

LXX. In uat. Dion. num. 7. Statuta antiqua Orientis.

LXXI. In uat. Dion. n. 8. Recapitulatio ordinationum officialium Ecclesie. Hi duo numeri in unum iunguntur in collect. uat. Barberina n. 27. Edentur inter laudata documenta num. 3, col. 653.

LXXII. In uat. Dion. n. 9. Epistola canonica, que debeant presbyteri, diaconi, et subdiaconi. Est in coll. uat. Barb. n. 30. Hec pariter inuenietur in documentis n. 4, col. 669.

LXXIII. In uat. Dion. n. 10. Depositio Marcellini pape. Exstat in uat. Barb n. 53.

LXXIu. In uat. Dion. n. 11. Incipit quemadmodum  formata fieri debeat. Factum apud Niceam metropolim Bithynie, etc., uti in coll. uat. Barb. n. 3, quo lectores remittimus.

LXXu. In uat. Dion. n. 12. Epistola directa a synodo Rome, lege Romam. Est epistola supposititia synodi Nicene ad Siluestrum papam que in coll. uat. Barb. exhibetur n. 4.

LXXuI. In uat. Dion. n. 13. Epistola Siluestri ad synodum. Est pariter supposititia, de qua confer coll. uat. Barb. n. 5.

LXXuII. In uat. Dion. n. 14. Canones S. Siluestri episcopi. Sunt tria documenta apocrypha. Primum et tertium apud P. Coustantium et Labbeum uulgata, illa sunt de quibus diximus in eadem coll. uat. Barberina n. 6. Secundum uero, quod eodem refertur, licet omnium maxime suppositionem preferat, cum tamen a memoratis uiris inuentum non fuerit, aliorumque suppositionem magis magisque confirmet,  hic appendimus. Menda ipsius partim impostori, partim librario tribuenda, corrigat quicunque ualet.

Incipit epistola Siluestri episcopi ad concilium Nicenum directa per Abundantium [CXCI] presbyterum et Abundium diaconum consulatu Paulini et Iuliani XII kal. Octobris.

Beatissimis fratribus sanctis et cepiscopis, uel compresbyteris, qui congregati sunt in Niceno concilio, Siluester episcopus presul apostolice et catholice urbis Rome in Domino salutem.

Gloriosissimus atque piissimus filius noster Constantinus augustus cum constitutionibus sanctimonii uestri auribus suis intimata cognosceret, una nobis Domino nostro Iesu Christo iubente cum affectu suscipimus, et fidem rectam atque declaratam uniuerso orbi pandit introitum. Hoc sciret  caritati uestre credidimus intimandum concilium a nobis congregatum in diecesi nostra contra uictorinum episcopum et Hippolytum diaconum, qui claruerunt Manicheorum consortio; et Iobianum, et Calixtum, qui in sua extollentia  dicebant non Pascha uenire die suo, nec mense, sed X kal. Maii custodiri. Quos damnatos et eiectos extra Ecclesiam, et excommunicatos omnis mundus cognoscat. Qui in concilio sedis apostolice cognitione uulgata polluti sensibus suis non recte nosse tacuerunt; et scelesta perpetrare compunctionum innocentum exsecranda pollutione damnatos. Et quia in secessione funesta ipse sibi morte preuenti, ultimo die ausi sunt pollutionem sacerdotii sua ordinatione relinquere, quod infirmari ab hominibus sanctis et consacerdotibus nostra predicatione et apostolicis doctrinis precipimus damnari, contra Photinum, et Sabellium maxime, et Arium anathemate percussus , quasi uestro ore confirmantes damnamus; et quidquid in concilio Niceno ciuitatis Bithynie constituistis, pro ueritis  Ecclesie moderatione pari forma custodimus: libra ponderatione censetis. Data uI kal. Ian. Et alia manu. Dominus noster iehsu Christus uos conseruare dignetur, sancti et  cepiscopi fratres.

LXXuIII. In uat. Dion. desideratur. Regule concilii Niceni 20 episcoporum, que in Greco non habentur, sed in Latino inueniuntur ita. Sunt etiam regule ecclesiastice que in Africanis regionibus, etc., uti ex ms. uat. 1337, integrum hoc capitulum dedimus antecedenti cap. 2, n. 6.

LXXIX. Hoc quoque capitulum in uat. Dion. deest. Lex lata Constantini Augusti de Arii damnatione atque omni scriptura ab eo igni tradenda. Imperator Constantinus augustus episcopis et plebibus. Arius, qui malignos et impios imitatus est, etc. Est inedita antiqua uersio eius legis, que in uulgatis et Grece habetur et Latine tum apud Socratem lib. I, c. 9, tum apud Gelasium Cyzicenum lib. II, c. 36. Exstat et alia uetus interpretatio apud Epiphanium Scholasticum in Hist. Tripart. lib. II, c. 15.

LXXX. In Dion. uat. n. 15. Gesta de Liberio. Sunt in coll. uat. Barb. n. 35, edita uero in Appendice tom. I Epist. Rom. pontificum P. Coustantii, col. 89.

 LXXXI. In uat. Dion. n. 16. Epistola Liberii episcopi uniformis, antequam exsiliaretur. Confessoribus scripsit, id est Eusebio et Dionysio et Lucifero in exsilio constitutis. Quamuis sub imagine, etc., uti apud S. Hilar. fragm. 6, n. 1 et 2.

LXXXII. In uat. Dion. n. 17. Item Liberius, antequam ad exsilium iret, dixit uincentio  Capuensi ad Helianum Spolitanum. Nolo te factum uincentii, etc., ut apud eumdem Hilarium in eodem fragm. 6, n. 3 et 4.

LXXXIII. In uat. Dion. n. 18. Eiusdem scripta ad Orientales episcopos. Dilectissimis fratribus et cepiscopis Orientalibus Liberius salutem. Pro deifico timore, etc. Ibidem, n. 5, 6 et 7.

LXXXIu. In uat. Dion. n. 19. Item Liberius de exsilio scribit Ursatio, ualenti et Germinio. Quia scio uos filios pacis esse, etc. In eodem fragm., n. 10.

LXXXu. In uat. Dion. n. 20. Item de exsilio uincentio  Liberius. Non doceo, sed moneo, etc. Ibidem, n. 10.

In ms. uat. Dion. n. 21 inseritur: Exemplar epistole Sardicensis synodi ad Iulium urbis Rome episcopum. Quod semper credidimus, etc., uti apud Hilarium, fragm. 6, n. 9, ac tom. II Concil., col. 690. In codice autem uallicellano deest hoc loco, et solus titulus sine ipsa epistola profertur n. 102, ut inferius notabitur.

[CXCII] LXXXuI. In uat. Dion. n. 22. Confessio fidei catholice, quam papa Damasus scripsit ad Paulinum Antiochenum episcopum. Post concilium Nicenum, quod in urbe Roma, etc. Exstat in coll. uat. Barb. II. 36, nec non in coll. hoc tomo edenda, cap. 55, in quod uide not. 1 infra, col. 396.

LXXXuII. In uat. Dion. n. 23. Explanatio B. Hieronymi presbyteri ad Damasum papam de tribus hypostasibus. Cum uetusto Oriens inter se populorum furore, etc. Est epist. 15 S. Hieronymi edit. ueron., et apud Coustantium tom. I Epist. Rom. pont., col.  545.

LXXXuIII. In uat. Dion. n. 24. Rescriptum Damasi pape ad petitum Hieronymi ad Paulinum. Dilecto fratri Paulino Damasus. Incipit autem: Et per ipsum filium meum uitalem, etc. Habetur in coll. uat. Barb. n. 37, et in coll. huic tomo inserta, cap. 55.

LXXXIX. In uat. Dion. n. 25. Concilium urbis Rome sub Damaso papa de explanatione fidei. Dictum est prius: Agendum est de Spiritu septiformi, etc., uti ex Holstenio legitur tom. II Concil. uen. edit., col. 1047. Post ultima autem uerba ab Holstenio edita, annuntiabit uobis, in hac collectione canon Scripturarum additur sic: Item dictum est: Nunc uero de Scripturis diuinis agendum est, quid uniuersalis catholica recipit Ecclesia, et quid uitare debeat. Incipit ordo ueteris Testamenti, ac post libros Testamenti ueteris subiiciuntur etiam libri Testamenti noui, ut in uulgato decreto Gelasiano tom. u Conc., col. 385. Additur porro: Item dictum est: Post has omnes propheticas,  et euangelicas, atque apostolicas, quas superius deprompsimus, Scripturas, etc., usque ad ea uerba laudati decreti Gelasiani primum nomen Christianorum nouelle gentis exortum est: quibus uerbis trium precipuarum sedium mentio concluditur. Hoc ultimum fragmentum ex codice Baronius edidit ad an. 382, n. 19. Confer que de his fragmentis fuse disseruimus part. II, c. 11, § 5.

XC. In uat. Dion. n. 26. Epistola pape Siricii per uniuersos episcopos missa. Optarem semper, etc. Exstat in coll. uat. Barb. n. 38, ac in coll. huic tomo inserta, cap. 30.

XCI. In uat. Dion. n. 27. Rescriptum episcoporum. Recognouimus, etc. Legitur in coll. uat. Barb., n. 29, et in collectione subiicienda, c. 31.

XCII. In uat. Dion. n. 28. Epistola concilii Carthaginensis ad Innocentium. Cum ex more, etc. Est in uat. Barb. n. 15, et in coll. edenda, c. 6.

XCIII. In uat. Dion. n. 29. Rescriptio S. pape Innocentii. In requirendis Dei rebus, etc. Habetur in  uat. Barb. n. 16, in coll. edenda, c. 7.

XCIu. In uat. Dion. n. 30. Epistola imperialis ad Aurelium Carthaginensem episcopum. Dudum quidem, etc., ut in uat. Barb. n. 23, et in edenda coll., cap. 16.

XCu. In uat. Dion. n. 31. Epistola Aurelii episcopi ad omnes episcopos per Byzacenam et Arduzitanam prouincias contitutos de damnatione Pelagii atque Celestii. Super Celestii et Pelagii damnatione, etc., uti in uat. Barb. n. 24.

XCuI. In uat. Dion. n. 32. Capitula excerpta de gestis habitis contra Pelagium hereticum, et alia de libellis eius que in Palestina synodo sibi obiecta, ipse damnare compulsus est. Quod ab Ierusalem, etc., ut in uat. Barb. n. 25.

XCuII. In uat. Dion. n. 33. Epistola Celestini pape Ecclesie Romane data ad synodum in Epheso constitutam. Spiritus sancti testatur presentia, etc.

 XCuIII. In uat. Dion. n. 34. Item alia epistola Celestini pape ad Nestorium. Aliquantis diebus, etc.

XCIX. In uat. Dion. n. 35. Epistola exhortatoria eiusdem S. episcopi Celestini Constantinopolim clero et plebibus missa. Ad eos mihi, etc. He tres epistole Celestini editores Romani Epistolarum Romanorum pontificum ex hac collectione, quam Cresconianam uocant, typis dederunt; ac exinde in Conciliis edite tom. III, col. 1143, 903 et 914. uide coll. uat. Barb. num. 47, 48 et 49.

C. In uat. Dion. n. 36. Excerpta antistitum que recitata sunt contra Nestorium in synodo Ephesiorum. Post consulatum D. D. N. N. Theodosii XIII, etc. uide que de hoc atque sequenti capitibus diximus in num. 21 et 22 collectionis uat. Barb., part. II, c. 7.

[CXCIII] CI. In uat. Dion. n. 37. Nestorii blasphemiarum capitula, quibus epistolis ad se missis a S. Celestino Romane urbis, et Cyrillo episcopis, contradicit, et disputatione breuissima resoluendo duodecim  capitula fidei que ad se missa fuerant repellit. Nunc episcopi Cyrilli, etc.

CII. Exemplar epistole Sardicensis ad Iulium urbis Rome episcopum. In ms. uallic. solus hic titulus habetur; ipsa autem epistola in uat. Dion. profertur num. 21, ut superius monuimus post, num. 84.

CIII. In uat. Dion. n. 38. Accusatio Xysti pape

CIu. In uat. Dion. n. 39. De Polycronio. Hec duo apocrypha documenta leguntur in coll. uat. Barb. num. 51 et 52.

Cu. In uat. Dion. n. 40. Sancti Leonis ad Dioscorum nostre editionis epist. 9.

CuI. In uat. Dion. n. 41. Eiusdem ad Turribium epist. 15.

CuII. In uat. Dion. n. 42. Alia ad Ianuarium epist. 18.

CuIII. In uat. Dion. n. 43. Eiusdem ad Septimum epist. 2.

CIX. In uat. Dion. n. 44. Eiusdem ad Theodorum  epist. 108.

CX. In uat. Dion. n. 45. Alia ad Siculos epist. 17.

CXI. In uat. Dion. n. 46. Eiusdem ad Eutychen epist. 20.

CXII. In uat. Dion. n. 47. Exempla gestorum, ubi in CP. synodo a S. Flauiano confessore Eutyches hereticus auditus atque damnatus est. Congregata rursus sancta et magna synodo, etc., uti in coll. uat. Barb. n. 69 et 70.

CXIII. In uat. Dion. n. 48. Epistola Leonis ad Flauianum nostre editionis epist. 23.

CXIu. In uat. Dion. n. 49. Flauiani ad Leonem in nostra edit. epist. 22.

CXu. In uat. Dion. n. 50. Leonis ad Flauianum epist. 28.

CXuI. In uat. Dion. n. 51. Eiusdem ad Iuuenalem epist. 139.

CXuII. In uat. Dion. n. 52. Alia ad Maximum epist. 119.

CXuIII. In uat. Dion. n. 53. Alia ad Anatolium  epist. 80.

CXIX. In uat. Dion. n. 54. Alia ad Leonem augustum epist. 145.

CXX. In uat. Dion. n. 55. Ad eumdem augustum epist. 165.

CXXI. In uat. Dion. n. 56. Incipiunt capitula que directa sunt in synodo 318 Patrum cum epistola pape Leonis ad Leonem augustum. Sunt testimonia Patrum subiecta laudate Leonis epistole 165. Confer ibidem not. 1 t. I, col. 1383.

CXXII. In uat. Dion. n. 57. Item fides S. Hilarii Pictauiensis. Nos enim insistentes, etc.

CXXIII. In uat. Dion. n. 58. Item fides S. Augustini. Credimus in Patrem, etc. Hec duo testimonia addititia dedimus tom. I, not. 88, col. 1400.

CXXIu. In uat. Dion. n. 59. Incipit fides catholice Ecclesie Romane. Credimus in unum Deum Patrem, etc. Est in coll. uat. Barb., n. 90.

 CXXu. In uat. Dion. n. 60. Confessio presbyterorum, seu diaconorum Ecclesie CP. Ego ille CP. Ecclesie diaconus, uel presbyter, etc., ut in eadem coll. uat. Barb., n. 37.

CXXuI. In uat. Dion. n. 61. Epistola Simplicii ad Acacium. Cogitationum ferias, etc., ut in coll. uat. Barb., n. 72.

CXXuII. In uat. Dion. n. 62. Exemplum epistole quam misit Acacius ad Simplicium, ubi damnatum retulit Petrum Alexandrinum. Sollicitudinem omnium Ecclesiarum, etc., ut in coll. uat. Barb., n. 73.

CXXuIII. In uat. Dion. 63. Exemplum epistolarum beatissimi pape Felicis urbis Rome ad Zenonem augustum per uitalem et Misenum episcopos. Decebat profecto, etc., ut in coll. uat. Barb., n. 74.

CXXIX. In uat. Dion. 64. Item eiusdem Felicis ad Acacium episcopum per uitalem et Misenum episcopos. Postquam sancte memorie, etc. Ibid., n. 78.

CXXX. In uat. Dion. n. 65. Item ad imperatorem Zenonem ad libellum episcopi Ioannis Ecclesie Alexandrine.  Cum sibi redditam pacem, etc., ut in uat. Barb., n. 79.

CXXXI. In uat. Dion. n. 66. Item exemplum Felicis episcopi ad Acacium [CXCIu] supradictum CP. urbis episcopum. Episcopali diligentia commonente, etc., ut in eadem collectione, n. 80.

CXXXII. In uat. Dion. n. 67. Item eiusdem pape ad Acacium alia. Cunctarum transgressionum, etc., ut in coll. uat. Barb., n. 81.

CXXXIII. In uat. Dion. n. 68. Incipit decretalis de recipiendis et non recipiendis libris, qui scriptus est a Gelasio papa cum 70 uiris eruditissimis episcopis in sede apostolica urbis Rome. Post propheticas et euangelicas, etc. uide que de hac decreti Gelasiani forma diximus part. II, c. 11, § 5, n. 4.

CXXXIu. In uat. Dion. n. 69 et 70. Incipit sententia pape Gelasii, quod sedes apostolica omnium ligata dissoluere possit, ad episcopos per Dardaniam. Nec plane tacemus, etc. Est fragmentum epistole ad  Dardanos, quod in collectione hoc tomo edenda inuenies, cap. 50, n. 4, col. 351.

CXXXu. In uat. Dion. n. 71. Ex epistola B. pape Gelasii ad Orientales de uitanda communione Acacii, ubi datur intelligi nullum esse uinculum nisi circa illos qui in errore persistunt. Nos non in Acacium ideo sententiam tulimus, etc. Hoc quoque est fragmentum amplioris tractatus ms. ueronensi editi a march. Maffeio, tom. u Concil. edit. uenete, col. 195 a.

CXXXuI. In uat. Dion. n. 72. Constituta S. Gelasii pape, que episcopi in ordinatione sua accipiunt. Papa ill. clero, ordini, plebi consistentibus in ciuitate illa. Probabilibus desideriis, etc. Addita est hec epistola in ms. Barb. 2888 post ultimum ipsius collectionis, cap. 90. uide tom. u Concil., col. 383.

CXXXuII. In uat. Dion. n. 73. Decretum S. Gregorii pape. Regnante in perpetuum D. N. Iesu Christo temporibus piissimi ac serenissimi D. Mauritii, etc. Hoc quoque additamentum est laudate collectionis in solo ms. uat. 1342. uide t. uI Conc., col. 915.

 CXXXuIII. In uallicellano hic numerus per saltum omittitur. Documenta uero cum uat. Dion. concurrunt.

CXXXIX. In uat. Dion. n. 74. Gregorius Sereno episcopo Massiliensi pro imaginibus. Est epistola 13 S. Gregorii, lib. XI. Regesti nouissime editionis Maurine.

CXL. In uat. Dion. n. 75. Synodus Zacarie pape urbis Rome. Est concilium Romanum an. 743, tom. uIII Concil., col. 283.

CXLI. In uat. Dion. n. 76. Incipit liber S. Augustini de ecclesiasticis Regulis, distinctus in cap. 55. Est liber Gennadii perperam Augustino ascriptus, editus autem in Appendice Augustiniana tom. uIII, col. 78.

Hic desinit collectio in ms. uallic. A 5, cui additus est quaternio alius codicis ubi habetur fragmentum concilii Romani sub Ioanne IX una cum canonibus concilii Rauennatis. Incipit: Lectum est quoddam  indiculum, etc., uti ex hoc codice edidit P. Mabillonius tom. I Musei Italici, pag. 86, et ex Mabillonio legitur tom. XI Concil., col. 699. Concilium Rauennas in uulgatis habitum traditur an. 904. At tum hoc concilium, tum illud Romanum celebrata fuisse an. 898 P. Antonius Pagius probe constituit.

Tres alii numeri, seu tria capitula continua serie subduntur in ms. uat. Dion. 5845.

Num. 77. Incipit prefatio que habetur de symbolo fidei in secretario B. Petri apostoli inter domnum Leonem sanctissimum et coangelicum papam urbis Rome, et Bernarium atque Iesse episcopos, seu Adalardum abbatem missos domni Karoli per indictionem secundam. uide tom. IX Concil., col. 278.

Num. 78. Epistola S. Augustini ad Auxilium episcopum pro causa iniuste excommunicationis. uir spectabilis filius noster comes Classianus, etc. Est epist. 250, cui in ms. subiiciuntur alia eiusdem Augustini testimonia de excommunicatione iniusta. Hec epistola cum iisdem testimoniis addita legitur etiam in  fine antiquissimi codicis 60 capituli ueronensis post collectionem Cresconii.

Num. 79. Regulare definitionum B. pape Gregorii Maioris. Precedit tabula titulorum 24, sed in corpore tituli progrediuntur usque ad 32. Est collectio per loca communia ex sententiis epistolarum S. Gregorii, que incipit pag. 306 et prosequitur usque ad pag. 327.

In fine codicis recentiori manu describitur breuo fragmentum synodi Carthaginensis [CXCu] sub Bonifacio, quod ex Holstenio impressum legitur tom. u Concil., col. 792.



CAPUT Iu. De collectione Hispanica.



§ 1. Precipui auctores qui de hac collectione egerunt. Quomodo compacta. De eiusdem codicibus.

1. Aliquot perantiquas, nunc autem deperditas collectiones ab ea diuersas que uocari solet Hispanica,  apud Hispanos olim exstitisse patebit ex dicendis part. Iu, c. 4, ubi de abbreuiatione uetustissima canonum que continetur in ms. 59 capituli ueronensis erit sermo. Idem etiam comprobant due synodi antiquiores collectione Hispanica, in quibus canonum codices producti et lecti traduntur. In Bracarensi I anni 563 habetur: Relecti ex codice coram concilio tam generalium synodorum canones quam localium: et in Hispalensi II anni 619, c. 2, Prolatis canonibus synodalia decreta perlecta sunt. Nunc uero de collectione Hispanica, cuius aliquot supersunt mss. exemplaria, dicendum. Hec post Dionysianam est ceteris ordinatior et locupletior. Primus, qui huius collectionis breuem quidem, sed satis distinctam notitiam prebuit, fuit Antonius Augustinus archiepiscopus Tarraconensis in opusculo de quibusdam ueteribus canonum Collectoribus, cap. 17. Non pauca de eadem prodidit Petrus de Marca in Opusculis, ubi tamen eius originem et usum minus cognitos habuit. Stephanus Baluzius aliique post ipsum eiusdem collectionis  exempla adhibuere: at de iisdem ita pauca indicarunt, ut ex ipsis fere nichil distinctum elici possit. Cum uero Antonii Augustini opera rarissima, et a plerisque inobseruata sint, hec preclara collectio minus nota fuit antequam P. Coustantius in prefatione ad tomum I Epistolarum Romanorum pontificum de eadem latius dissereret § 10, a num. 132 usque ad 152. Etsi uero hic accuratam eius descriptionem dedit, cum tamen plures codices inuenire et conferre nobis licuerit, aliquid amplius, quo hec collectio plenius illustretur, nos proferre posse confidimus.

2. Hec eque ac Dionysiana diuisa est in partes duas, quarum altera conciliorum canones, altera Romanorum pontificum epistolas exhibet. In secunda parte collector ex Dionysio profecit: omnes enim quas in ipso epistolas reperit, cum iisdem titulis ex eodem descripsit, ac sue collectioni inseruit. Alias  uero pontificias epistolas, quas alibi inuenit, suis locis in eamdem Dionysii rationem cum titulis abs se conditis addidit. At quantum ad canones, qui in prima parte continentur, nichil a Dionysio accepit. Cum enim quantum ad Grecos canones obtineret in Hispaniis alia antiquior uersio, que ex hac collectione ab Isidoro Mercatore suscepta, et ex Isidori codicibus edita, Isidoriana uocari solet; noluit nouam Dionysianam translationem tametsi meliorem et castigatiorem recipere, metuens ne Hispanis antique illi uersioni assuetis hac nouitate offensionem pareret. Usum quidem inolitum ueteris eius uersionis apud Ecclesias Hispanicas satis probat concilium Toletanum III anni 589, in quo tres eiusdem uersionis particule referuntur. Simili de causa dicendus est noluisse canones Africanos, etsi apud Dionysium accuratius descriptos, ex eodem mutuari: quia nimirum in Hispanis regionibus inualescebat alia peculiaris canonum Africanorum collectio que ex Hispaniis in Gallias uidetur transisse, et idcirco laudatur in concilio  Turonensi II anni 567, uti probauimus part. II, c. 3, § 2, n. 4, qua ex re etiam collegimus, errores aliquot, quos in recensione Africanorum canonum huius collectionis eodem paragrapho diligenter notauimus, non collectori Hispanico, sed antiquiori eiusdem Africane collectionis auctori esse ascribendos. Id autem saltem in Grecis canonibus beneficii prestitit collector Hispanicus, quod in Dionysii methodum decretis singulis titulos addidit, quos in antiqua uersione initio defuisse ex ms. 58 capituli ueronensis manifestum est. Neque uero solos canones conciliorum Grecie et Africe, qui tantum leguntur apud Dionysium, Hispanicus collector protulit; [CXCuI] sed Gallicanos et Hispanicos adiecit. Magna apud Hispanos fuit Gallicanarum synodorum auctoritas. Hinc uulgate erant apud ipsos eiusmodi synodi, quarum sepe uerbis et sententiis, etiam ubi eos non nominant, canones suos instituunt, et sepe etiam non dissimulanter et nominatim earum sibi exemplum et auctoritatem  sequendam proponunt, uti obseruauit Sirmondus in prefatione ad Concilia Gallie, et indicatis testimoniis confirmat. His ergo peruulgatis Gallicanarum synodorum exemplis Hispanicus collector suum codicem locupletauit. Duos errores apud eumdem in concilio Toletano I deteximus tom. II, col. 1379 ac 1380, not. 5, quorum alterum quatenus collectori obrepserii, congruentiori ratione explicabimus in Obseruationibus ad dissert. 14 Quesnelli, § 2, n. 3. Alium errorem in eo episcoporum catalogo, qui perperam attributus est concilio Arelatensi II, cum ad Arelatense I pertineat, indicauimus in Obseruationibus ad dissert. 5 Quesnelli, tom. II, col. 1018 et 1019, not. 14. Concilia autem Hispanica ex codicibus Ecclesiarum Hispanie colligere perfacile fuit.

3. Antequam uero ipsam collectionem describamus, codicum ex quibus eius descriptio pendet, breuis notitia premittenda est. In Italia rara sunt huius collectionis exempla. Unum reperimus in bibliotheca uaticana signatum num. 1341, quod ex Heduensi seu  Augustodunensi Gallicana Ecclesia traductum manifestat hec professio Theotardi abbatis S. Martini, que paulo post initium recentiori charactere scripta legitur: Ego Theotardus S. Martini cenobii nunc ordinandus abbas subiectionem et reuerentiam a SS. Patribus constitutam, et obedientiam secundum preceptum S. Benedicti S. Dei Heduensis Ecclesie in presentia D. episcopi Aganonis  perpetuo me exhibiturum promitto, et propria manu firmo. Et dein: Istud legat super altare. Duos alios codices uidere licuit, alterum uat. Palat. 575, confusum et mutilum, qui quondam pertinuit ad cenobium S. Martini Moguntie; alterum in bibliotheca eminentissimi card. Passionei qui pariter mutilus seculo X et fortassis etiam IX scriptus uidetur. Omnium uero prestantissimum et uetustissimum exemplum quod in Leonis epistolis conferendum curauimus, est Cesareum uindebonense signatum num.  41, quod Lambecius lib. II Comment. Biblioth. Cesar., c. 8, pag. 932, n. 281, appellat uolumen membranaceum admirande uetustatis in-folio, totum antiquis litteris Gotticis, siue Toletanis anno 736 exaratum. Plura sunt eiusmodi manuscripta in Galliis et in Hispania. Ioannes Baptista Perezius inter multa Hispanica quatuor presertim describit, Lucense, Hispalense, Alueldense, et S. Aemiliani, de quibus inferius plura. Garsias Loaisa in prefatione ad Concilia Hispanie duos alios Toletanos codices laudat; uigilanum autem uocat eum qui Alueldensis a Perezio appellatur, eo quod a uigila presbytero scriptus fuerit. Quem uero Hispalensem nominat, ex notatione anni 962 ac ex documentis in eo contentis eumdem esse cognouimus ac illum quem Perezius S. Aemiliani codicem nuncupauit. Petrus de Marca et Stephanus Baluzius mss. libros Riuipullenses duos, et Urgellensem memorant, nec non Colbertinos, et Lugdunensem, qui cum iisdem Hispanicis exemplis conueniunt. P. Coustantius laudat Hispanicum exemplum  Gerundense, et quatuor Gallicana Laudunense, Nouiomense, Bellouacense, et Suessionense. Indicat etiam Coislinianum, atque unum Colbertinum, que ad huius collectionis codices Hispanice magis quam Gallicane originis uidentur accedere: de quorum discrimine § 5 dicetur.



§ 2. De primigenia huius collectionis editione. Tabula eorum que in ea continebantur. Epistola Innocentii I ad Aurelium a nota suppositionis Isidoriane eximitur.

4. Cum inter tot codices alii aliis locupletiores sunt, tum uero nullus primigenie collectionis exemplum posterioribus additamentis expers representat. Primigenia autem collectio ex indice seu tabula capitulorum colligi solet, ita ut si que capitula preter eamdem tabulam in corpore inueniantur [CXCuII] descripta, ea posteriori additamento accessisse noscantur. Quod si inter tabulas diuersorum codicum  eiusdem collectionis alie pauciora, alie plura capitula preferant; tabula que ex paucioribus capitulis constat, primigenie collectionis indicium exhibet. Inter memoratos autem codices collectionis Hispanice pauciora capitula leguntur in tabula codicum uindebonensis, Hispalensis Perezii, Riuipullensium, uat. 1341, aliorumque Gallicanorum, qui, etsi aliqua capita corpori habeant inserta, nullam tamen additionem in premissa capitulorum tabula receperunt, ut quibusdam aliis Hispanicis exemplaribus accidit. Hinc illorum intacti indices seu tabule ad primigeniam huius collectionis editionem pertinere iure creduntur. Primam igitur ipsius collectionis editionem imprimis descripturi, harum breuiorum tabularum indicio utemur: de additamentis autem que postea accessere, deinceps dicetur.

5. Prime partis tabula in 45 capitula distinguitur. Prefationem huius partis integram premittimus.

Canones generalium conciliorum a temporibus Constantini  ceperunt. In precedentibus namque annis, persecutione feruente, docendarum plebium minime dabatur facultas. Inde Christianitas in diuersas hereses scissa est, quia non erat licentia episcopis in unum conuenire, nisi tempore supradicti imperatoris. Ipse enim dedit facultatem Christianis libere congregari. Sub hoc etiam SS. Patres in concilio Niceno de omni orbe terrarum conuenientes, iuxta fidem euangelicam et apostolicam secundum post apostolos symbolum tradiderunt. Quatuor autem principalia esse concilia ex quibus plenissimam fidei doctrinam tenet Ecclesia tam de Patris, et Filii, et Spiritus sancti diuinitate, quam de predicti Filii et Saluatoris nostri incarnatione. Prior harum Nicena synodus est 318 episcoporum Constantino augusto imperante peracta, in qua Ariane perfidie blasphemia condemnata, qua inequalitatem  sancte Trinitatis idem Arius asserebat. Ita consubstantialem Deo Patri Deum Filium  eadem sancta synodus per symbolum definiuit. Secunda est 150 Patrum sub Theodosio seniore Constantinopolim congregata, que Macedonium, sanctum Spiritum Deum esse negantem, condemnans, consubstantialem Patri et Filio eumdem Paraclitum demonstrauit: quam tota Grecia et Latinitas in Ecclesiis predicat. Tertia synodus Ephesina 200 episcoporum sub iuniore Theodosio augusto edita, que Nestorium duas personas in Christo asserentem iusto anathemate condemnauit, ostendens manere in duabus naturis unam Domini Iesu Christi personam. Quarta est synodus Chalcedonensis 630 sacerdotum sub Marciano principe habita, in qua Eutychen CP. abbatem, uerbi Dei et carnis unum naturam pronuntiantem, et eius defensorem Dioscorum quondam Alexandrinum episcopum, et ipsum rursum Nestorium cum reliquis hereticis una Patrum sententia predamnauit, predicans eadem synodus Christum Deum sic natum de uirgine, ut unam personam et diuine et humane confiteamur nature. He sunt, ut prediximus, quatuor principales et uenerabiles synodi totam fidem  catholicam complectentes. Sed et si qua sunt concilia que SS. Patres Spiritu Dei pleni sanxerunt, post istorum quatuor auctoritatem omni manent stabilita uigore, quorum etiam gesta in hoc corpore condita continentur. In principio autem huius uoluminis Nicenam synodum constituimus pro auctoritate eiusdem magni concilii. Deinceps diuersorum conciliorum Grecorum ac Latinorum, siue que antea, siue que postmodum facta sunt, sub ordine numerorum ac temporum capitulis suis distincta sub huius uoluminis aspectu locauimus. Subiicientes etiam decreta presulum Romanorum, in quibus pro culmine sedis apostolice non impar conciliorum exstat auctoritas: quatenus ecclesiastici ordinis disciplina in unum a nobis coacta atque digesta, et sancti presules paternis constringantur  regulis, et obedientes Ecclesie ministri uel populi spiritualibus imbuantur exemplis. Canones autem, qui dicuntur apostolorum, seu quia eosdem nec sedes apostolica recipit, nec sancti Patres illis consensum prebuerunt,  pro eo quod ab hereticis sub nomine apostolorum compositi dignoscuntur, quamuis in eis quedam inueniantur utilia, auctoritate tamen canonica atque apostolica eorum gesta constat esse remota, et inter apocrypha deputata.

[CXCuIII] Post hec subditur: Canon autem Grece, Latine regula nuncupatur. Regula autem dicta, etc., ut apud Gratianum dist. 3, c. 1 et 2, et post illa in fine capitis secundi prauumque corrigat, sequitur: Synodum autem ex Greco interpretari, etc., uti apud eumdem Gratianum dist. 15, c. 1, in fine. Post ultima autem uerba, a societate multorum in unum, subditur: Explicit prefatio.

Tabula porro capitulorum huius prime partis hec est.


INCIPIUNT CAPITULA CONCILIORUM GRAECIAE.

I. Canones Niceni concilii, 318 episcoporum. In corpore post canones, Symbolum, et catalogum episcoporum Nicenorum antique uersionis, seu, uti  uocant, Isidoriane, a collectore addita fuit Fides S. Gregorii Maioris, cuius initium Unus Deus principium. Est autem uetusta interpretatio fidei scripte a S. Gregorio Neocesariensi, que post Grecum textum edita est tom. I Concil., col. 863.

II. Canones Anchyritani concilii, 12 episcoporum.

III. Canones Neocesariensis concilii, 19 episcoporum.

Iu. Canones Gangrensis concilii, 14  episcoporum.

u. Canones Sardicensis concilii.

uI. Canones Antiocheni concilii, 31 episcoporum.

uII. Canones Laodicie Frygie.

uIII. Canones Constantinopolitani concilii, 150 episcoporum.

IX. Synodus Ephesina I, 200 episcoporum. In corpore  hoc titulo proferuntur due celebres epistole S. Cyrilli ad Nestorium ante Ephesinum concilium scripte, at in eo lecte atque inserte, quarum altera duodecim anathematismis clauditur. Annotatio collectoris Hispanici his litteris premissa in obseruatione P. Labbei exhibetur tom. III Concil., col. 959, prima autem epistola col. 960, que cum sit uersionis a Dionysio Exiguo separatim uulgate, hanc ex ipso sumptam liquet. Altera uero epistola, seu potius fragmentum epistole incipiens a uerbis: Ait igitur sancta et magna synodus: Ipsum qui est ex Deo Pater naturaliter natus, etc., sumptum est ex uetustiori interpretatione, ex qua S. Leo longum testimonium iisdem uerbis inchoans subiecit epist. 165, tom. I nostre editionis col. 1397, et hoc tomo col. 291. Hec est antiquior collectio, in qua he due Cyrilli epistole concilii Ephesini nomine inscribantur. Id tamen uetustius esse collectione Hispanica liquet ex ms. cod. 59 capituli ueronensis, qui excerpta continet  antiquiorum exemplarium Hispaniensium, in quibus eodem Ephesini concilii titulo ille epistole inter concilia Grecie describebantur. uide que annotabimus part. Iu, c. 4

X. Synodus Chalcedonensis concilii, 630 episcoporum. In corpore preter canones additur uersio actionis 6, ex qua allocutio imperatoris Marciani et definitio fidei producuntur, uti tom. Iu Concil., col. 2051. Subduntur etiam subscriptiones Patrum, ac tres imperiales leges, 1o uniuersis populis, que incipit: Tandem aliquando, et legitur etiam in collectione hoc tomo edita, cap. 26; 2o ad Palladium pref. pretorio, cuius initium: Diuine semper potentie. uide tom. Iu Concil., col. 1811, not. e. 3o ad eumdem Palladium inchoans: Licet iam sacratissimam constitutionem, etc., uti in nostra collectione, cap. 28.

XI. Epistola formata Attici CP. episcopi. Est ea que in nostra collectione inuenietur cap. 63. uide not. 1, col. 451.


CONCILIA AFRICAE.

 XII. Synodus Carthaginis Africe I. Est concilium sub Grato editum t. II Conc., col. 745, de quo uide part. II, c. 3, § 1, n. 7.

XIII. Synodus Carthaginis Africe II. Est concilium sub Genethlio, eodem t. II Conc., col. 1389. uide ibidem, n. 8.

XIu. Synodus Carthaginis Africe III, 48 episcoporum. Est concilium sub Aurelio anni 397, eodem t. II, col. 1397. uide ibidem, § 3, n. 1.

Xu. Synodus Carthaginis Africe Iu, 210 episcoporum. Eodem t. II, col. 1433. [CXCIX] Hoc titulo proferuntur statuta antiqua. Confer que diximus eadem part. II, cap 3, § 4.

XuI. Synodus Carthaginis Africe u, 33 episcoporum. Tom. II Conc., col. 1453. uide part. II, c. 3, § 5, n. 2.

XuII. Synodus Carthaginis Africe uI, 217 episcoporum. Tom. III Concil., col. 441. Confer eamdem part. II, c. 3, § 8, n. 4.

 XuIII. Synodus Carthaginis Africe uII, 19 episcoporum. Tom. III Conc., col. 459. Consule laudatum, c. 3, § 8, n. 7.

XIX. Synodus Africe in Mileuitana urbe habita, 214 episcoporum. Tom. III Conc., col. 379. uide part. II, c. 3, § 6.


CONCILIA GALLIAE.

XX. Concilium Arelatense I.

XXI. Concilium Arelatense II, 113 episcoporum. Duo in hoc notanda: 1o post tabulam capitulorum describi episcoporum catalogum, qui ad Arelatense I pertinet, et numerum quoque episcoporum 113 in titulo notatum ad idem Arelatense I referendum esse, uti colligimus ex peruetusio ms. 54 Nouariensis Ecclesie, in quo Arelatensi I hic titulus premittitur: Incipit concilium Arelatense tempore Marini actum a 123 episcopis, qui et pape Siluestro scripserunt;  2o uiginti quinque tantum canones exhiberi, non uero 37, uti in uulgatis Conciliorum ante Sirmondum; nec 56, uti Sirmondus edidit. uide part. II, c. 10, § 2, n. 19.

XXII. Concilium Arelatense III, 14 episcoporum.

XXIII. Concilium ualentinum, 20 episcoporum.

XXIu. Concilium Taurinantium.

XXu. Concilium Regiense, 13 episcoporum.

XXuI. Concilium Arausicum, 16 episcoporum.

XXuII. Concilium uasense.

XXuIII. Concilium Agathense, 25 episcoporum.

XXIX. Concilium Aurelianense, 20 episcoporum.


CONCILIA HISPANIAE.

XXX. Concilium Eliberinum, 18 episcoporum.

XXXI. Concilium Tarraconense, 10 episcoporum.

XXXII. Concilium Gerundense, 7 episcoporum.

XXXIII. Concilium Cesaraugustanum, 12 episcoporum.

XXXIu. Concilium Ilerdense, 9 episcoporum.

 XXXu. Concilium ualentinum, 6 episcoporum.

XXXuI. Synodus I Toletana, 18 episcoporum.

XXXuII. Synodus II Toletana, 9 episcoporum.

XXXuIII. Synodus III Toletana, 62 episcoporum.

XXXIX. Synodus Iu Toletana, 46 episcoporum.

XL. Synodus Bracarensis I, 9 

XLI. Synodus Bracarensis II, 12 episcoporum era 610.

XLII. Capitula ex Orientalium Patrum synodis a Martino episcopo Gallicie ordinata atque collecta.

XLIII. Synodus Spalensis I, 8 episcoporum.

XLIu. Synodus Spalensis II, 8 episcoporum.

XLu. Sententie que in ueteribus exemplaribus conciliorum non habentur, sed a quibusdam inserte sunt. He autem sententie sunt canones 23 in uulgatis subiecti concilio Agathensi a can. 48 usque ad 70. Quo loco monendum est has sententias omitti in corpore codicum uindebonensis, uaticani 1341, et aliorum similium, licet in premissa tabula capitulorum  notentur num. 45, quo ex defectu capitula huius prime partis esse deberent solum 44. Cum uero eedem sententie in iisdem mss. subnectantur canonibus Agathensibus 47, forte ne superflue repeterentur capitulo 44, in corpore omisse fuerunt. At cum in tabula primigenie collectionis indice, he sententie affigantur [CC] eidem capitulo 45, nichil ambigimus quin in primigeniis exemplis ita hoc loco fuerint descripte, uti eas separatim descriptas inuenimus in ms. auctioris collectionis Hispanice cardinalis Passionei, nec non in ms. uat. 4587 Ioannis Baptiste Perezii, qui notat eas legi in fine omnium conciliorum in codice Lucensi: ac ex aliis item Hispanicis codicibus ipsas post concilium Toletanum XuII typis dedit Garsias Loaisa, ac ex ipso recuse sunt tom. uIII Conciliorum edit. uenete, col. 91. Confer que de canonum Agathensium numero dicemus part. Iu, c. 4, n. 21.

Post premissam prime partis tabulam ipsa documenta  subiiciuntur.

6. Tum profertur tabula partis secunde cum capitulis 102, in quam hec breuior prefatio legitur.

Hactenus digestis conciliis SS. Patrum, sequentur decreta presulum Romanorum. Prefate sedis apostolice presulum constituta que ad fidei regulam, uel ad ecclesiasticam pertinent disciplinam, in hoc libro diligenti cura collecta sunt: ita ut singulorum pontificum, quotquot decreta a nobis reperta sunt, sub uniuscuiusque epistole seriem propriis titulis prenotarentur eo modo quo superius priscorum Patrum canones nostro studio ordinati sunt: quatenus lectoris industria facilius intelligere possit, dum capitulis propriis distincta intendit.


DECRETA QUORUMDAM PRAESULUM ROMANORUM AD FIDEI REGULAM ET DISCIPLINAM ECCLESIASTICAM CONSTITUTA.

I. Epistola pape Damasi ad Paulinum Antiochenum episcopum.

 II. Confessio fidei eiusdem pape ad eumdem Paulinum. Hec duo capitula sunt in collectione hoc tomo impressa, cap. 55.

III. Epistola Siricii pape ad Himerium episcopum Tarraconensem. Est in editione Conciliorum epist. 1 eiusdem pontificis.

Iu. Eiusdem Siricii per diuersos episcopos missa. Ibid., ep. 3.

u. Eiusdem Siricii per diuersos episcopos directa, epist. 2.

uI. Epistola Innocentii pape ad Decentium episcopum Eugubinum. In Conciliorum editione est Innocentii epist. 1.

uII. Cuius supra ad uictoricum Rothomagensem: ep. 2.

uIII. Cuius supra ad Exsuperium Tolosanum episcopum: ep. 3.

IX. Cuius supra ad Felicem episcopum: ep. 4.

X. Ad Maximum et Seuerum episcopos: ep. 5.

XI. Ad Agapitum, Macedonium et Marinum episcopos:  ep. 6.

XII. Ad Rufum et ceteros per Macedoniam constitutos: ep. 7.

XIII. Ad Florentinum Tiburtinensem episcopum: ep. 8.

XIu. Ad Probum: ep. 9.

Xu. Ad Aurelium et Augustinum Africanos episcopos: ep. 10.

XuI. Ad Aurelium Carthaginensem: ep. 11.

XuII. Ad eumdem: ep. 12.

XuIII. Ad Iulianam nobilem exhortatoria: ep. 13.

XIX. Ad Bonifacium presbyterum: ep. 14.

XX. Ad Alexandrum Antiochenum episcopum: ep. 15.

XXI. Ad Maximianum episcopum: ep. 16.

XXII. Ad Alexandrum Antiochenum: ep. 17.

XXIII. Ad eumdem: ep. 18.

XXIu. Ad Acacium Beree episcopum: ep. 19.

XXu. Ad Laurentium Seniensem episcopum: ep.  20.

Supplenda esset in hac tabula alia epistola Innocentii ad Marcianum Naissitanum episcopum, que in corpore omnium codicum huius collectionis legitur, et in Conciliis est epist. 21. At cum index eorumdem codicum illam non notet, satis sit id monuisse, ut ne numeros ceterarum epistolarum immutare cogamur.

XXuI. Ad Rufum, Eusebium ceterosque episcopos: ep. 22.

XXuII. Ad uniuersos Toletanos episcopos: ep. 23.

[CCI] XXuIII. Epistola Zosimi ad Hesychium episcopum Salonitanum. In edit. Concil. epist. 1 eiusdem pontificis.

XXIX. Eiusdem pape ad clerum Rauennensem: ep. 2.

XXX. Epistola Bonifacii pape ad Honorium Augustum: in Conciliis ep. 1.

XXXI. Rescriptum Honorii ad eumdem Bonifacium: ibidem post predictam epistolam.

 XXXII. Item epistola Bonifacii ad episcopos Gallie: ep. 2.

XXXIII. Eiusdem pape ad Hilarium Narbonensem episcopum: ep. 3.

XXXIu. Epistola Celestini pape ad episcopos per Gallias constitutos. In Conciliorum editione ep. 1.

XXXu. Cuius supra ad episcopos per uiennensem et Narbonensem prouinciam constitutos: ep. 2.

XXXuI. Cuius supra ad episcopos per Apuliam et Calabriam constitutos: epist. 3.

XXXuII. Epistola Leonis pape ad Eutycem presbyterum: in nostra editione epist. 20.

XXXuIII. Cuius supra ad Flauianum CP. episcopum: ep. 23.

XXXIX. Rescriptum Flauiani ad supradictum Leonem papam: ep. 22

XL. Leonis rescriptum ad supradictum Flauianum: ep. 28.

 XLI. Epistola Petri episcopi Rauennensium ad Eutycem presbyterum: epist. 25.

XLII. Epistola Leonis ad Ephesinam synodum: ep. 33.

XLIII. Cuius supra ad Theodosium augustum: ep. 44.

XLIu. Cuius supra ad Pulcheriam augustam: ep. 45.

XLu. Cuius supra item ad Pulcheriam augustam: ep. 60.

XLuI. Ad Martinum et Faustum presbyteros: epist. 61.

XLuII. Ad Theodosium augustum: ep. 69.

XLuIII. Ad Pulcheriam augustam: ep. 70

XLIX. Ad Faustum, Martinum, Petrum, Manetem, et ceteros: ep. 71.

L. Ad Pulcheriam augustam: ep. 79.

LI. Ad Anatolium CP. episcopum: ep. 80.

LII. Ad Marcianum imperatorem: ep. 82.

LIII. Ad eumdem Marcianum augustum: ep. 83.

 LIu. Ad Anatolium episcopum: ep. 85.

Lu. Ad Marcianum augustum: ep. 90.

LuI. Ad synodum Chalcedonensem: ep. 93.

LuII. Ad Marcianum imperatorem: ep. 104.

LuIII. Ad Anatolium CP. episcopum: ep. 106.

LIX. Ad Marcianum augustum: ep. 115.

LX. Ad eumdem Marcianum augustum: ep. 130.

LXI. Ad eumdem Marcianum: ep. 134.

LXII. Ad Leonem imperatorem, subiunctis testimoniis per rescripta de libris Patrum: ep. 165.

LXIII. Ad Turibium Asturicensem episcopum: ep. 15.

LXIu. Ad uniuersos episcopos per Italiam prouinciam constitutos: ep. 7.

LXu. Ad episcopos per Siciliam constitutos: ep. 16.

LXuI. Ad episcopos per Campaniam, Samnium et Picenum constitutos: epist. 4.

LXuII. Ad Ianuarium Aquilegensem episcopum: ep. 18.

LXuIII. Ad Rusticum Narbonensem episcopum:  ep. 167.

LXIX. Ad Anastasium Thessalonicensem episcopum: ep. 14.

LXX. Ad Nicetam Aquilegensem episcopum: ep. 159.

LXXI. Ad Africanos episcopos: ep. 12 editionis decurtate.

LXXII. Ad Theodorum Foroiuliensem episcopum: ep. 108.

LXXIII. Ad Leonem Rauennensem episcopum: ep. 166.

LXXIu. Ad Dioscorum Alexandrinum episcopum: ep. 9.

LXXu. Ad episcopos per Campaniam, Samnium et Picenum constitutos: ep. 168.

LXXuI. Hilari pape synodale decretum: in edit. Conciliorum epist. 1.

[CCII] LXXuII. Cuius supra ad Ascanium, et ad uniuersos Tarraconensis prouincie episcopos: ep. 2.

LXXuIII. Cuius supra ad eumdem Ascanium Tarraconensem  episcopum: ep. 3.

LXXIX. Epistola Simplicii pape ad Zenonem Spalensem episcopum: in Conciliis ep. 1.

LXXX. Acacii CP. episcopi ad predictum Simplicium Romane urbis episcopum: ibidem post epist. 8 Simplicii.

LXXXI. Epistola Felicis pape ad episcopos per Siciliam. Est Felicis III epist. 7.

LXXXII. Cuius supra ad Acacium CP. episcopum: ep. 6.

LXXXIII. Ad Zenonem Spalensem episcopum: ep. 8.

LXXXIu. Decreta Gelasii pape generalia: in edit. Concil. ep. 7.

LXXXu. Ad Sicilienses episcopos: ep. 10.

LXXXuI. Epistola Anastasii pape ad Anastasium imperatorem directa. Est epist. 1 Anastasii II.

LXXXuII. Epistola Symmachi pape ad Cesarium: in edit. Concil. ep. 5.

 LXXXuIII. Epistola Hormisde pape ad Iustinum augustum: ibidem ep. 79 eiusdem pontificis.

LXXXIX. Sacra Iustini imperatoris ad Hormisdam papam: ibid. post ep. 40.

XC. Epistola  Ioannis CP. ad Hormisdam papam directa: post eamdem ep. 40 tom. u edit. uen., col. 621.

XCI. Hormisda papa ad Ioannem episcopum Illicitane  Ecclesie: ep. 24.

XCII. Item Hormisde pape ad eumdem Ioannem episcopum: ep. 64.

XCIII. Ad episcopos per Spaniam constitutos: ep. 25.

XCIu. Item Hormisde pape ad eosdem Spanie episcopos subiunctis exemplaribus libelli Ioannis CP. episcopi: ep. 51.

XCu. Item Hormisde pape ad Salustium Spalensem episcopum: ep. 26.

XCuI. Ad Epiphanium episcopum CP.: ep. 80.

XCuII. Item Hormisde pape ad uniuersos prouincie  Betice episcopos: epist. 65.

XCuIII. uigilii pape ad Profuturum episcopum: in edit. Concil. epist. 2.

XCIX. Epistola Gregorii pape ad Leandrum Spalensem episcopum: in editione Maurina lib. I Regesti, ep. 43.

C. Cuius supra ad eumdem Leandrum: lib. u, ep. 49.

CI. Cuius supra ad predictum antistitem: lib. IX, ep. 121.

CII. Cuius supra ad Recaredum regem Gothorum: ibidem, ep. 122.

Notandum est hanc tabulam capitulorum partis secunde in mss. ex quibus illam uulgauit P. Constantius, sicut etiam in alio simili codice uat. 1341, duplici uitio laborare. Nam num. 17 post duas epistolas Innocentii ad Aurelium per saltum transilit aliam eiusdem pontificis ad eumdem episcopum, que in corpore eorumdem codicum legitur. Hanc epistolam,  que in editione Conciliorum est duodecima, laudatus P. Constantius in notitia epistolarum Innocentii num. 41, col. 932, refert inter suppositas ab Isidoro Mercatore. At eam reperiri in sincera collectione Hispanica, que anterior est Isidoro, et nullum spurium documentum continet, nobis certissimum est. Non solum enim exstat in codicibus eius collectionis originis Gallicane, quos pauca quedam supposititia ex Isidoro recepisse monebimus num. 16, uerum etiam in exemplaribus originis Hispanice, que hanc collectionem sine ullo spurio Isidoriano additamento representant, qualia sunt ms. uindebonense, et alia que Ioannes Baptista Perezius adhibuit, ac ex iis quidem illam in tabula eiusdem collectionis descripsit num. 17, uti didicimus ex cod. uat. 4587. Id uel maxime confirmat antiqua abbreuiatio collectionis Hispanice edita a cardinali de Aguirre, que e genuinis exemplis originis Hispanice excerpta fuit. In ea enim eadem epistola allegatur lib. I, tit. 34, his uerbis: Ut nullus contra ordinem  canonum efficiatur episcopus. Epistola Innocentii ex integro 16, sed corrigendum 17; nam epistola ad Iulianam nobilem, que post ipsam ad Aurelium subiicitur in eadem abbreuiatione lib. X, tit. 6, notatur num. 18. Est autem ille ipsemet titulus epistole 12 ad Aurelium. Adde quod similiter laudatur in alia antiquiore [CCIII] abbreuiatione contenta in ms. 59 capituli ueronensis, quam ex codicibus Hispanica collectione uetustioribus excerptam uidebimus part. Iu, cap. 4. Hec enim ibidem leguntur: Item Innocentii ad Aurelium episcopum. Facile non imponatur manus. Episcopus ex laico non ordinetur: que sententie in ea sola ad Aurelium epistola 12 continentur. Neque ad suppositionis suspicionem moueat mendosa consularis nota in uulgatis sic expressa: Iulio quarto et Palladio uiris clarissimis consulibus: corrigenda enim est: Iunio quarto Palladio u. c. consule, qui fuit consul Occidentalis anni 416 Econtra  uero idem P. Coustantius in sua tabula inter Leonis epistolas ad Marcianum unam addit, que in collectione deest: nam a num. 58 ad 61 quatuor eiusdem pontificis ad Marcianum epistolas refert, cum in corpore sint tantum tres, et pretermittit unam ad Anatolium affigendam numero 58. Quos errores nos in premissa tabula emendantes, numeros capitulorum ad seriem epistolarum, que in collectione leguntur, reuocauimus. Hec interim documenta nec plura, nec pauciora in primigenia collectione fuere descripta.



§ 3. De tempore, loco, et auctore eiusdem collectionis.

7. Cum recentius descripte primigenie collectionis Hispanice documentum sit concilium Toletanum Iu, celebratum anno 633, hec collectio post hunc annum digesta perspicitur. Cum porro prefatio prime partis fere tota inueniatur in libro uI Originum S. Isidori Hispalensis, cap. 16, dubium esse potest num prefationis auctor ex S. Isidoro sumpserit, an potius S.  Isidorus ex prefatione ita profecerit, sicut idem ex aliis auctoribus, tacitis identidem nominibus, alia atque alia deriuare consueuit. Hoc autem posterius omnino dicendum suadent illa prefationis eque ac Isidoriani excerpti uerba: Quorum  etiam gesta in hoc opere continentur. Hec enim, ut post Antonium Augustinum recte animaduertit P. Coustantius, congruunt quidem prefationi collectionis gestis conciliorum premisse, non uero Originum libris, qui nulla synodorum gesta representant: ac propterea certum esse debet S. Isidorum illud prefationis fragmentum traduxisse in suos Originum libros, et dum illud exscriberet, ea quoque uerba, que in Originum opere erant omittenda, inaduertenter recepisse. Hec ergo prefatio cum annexa collectione lucubrata fuit ante aliquanto quam S. Isidorus libros Originum scriberet. Porro Originum seu Etymologiarum libros postremum S. Isidori opus fuisse, quod moriens imperfectum reliquit, S. Braulio in prenotatione ad eosdem libros testatur. Ille autem  obiit anno 636. Hinc collectionis tempus clare deducitur nimirum inter annum 633, quo habita fuit synodus Iu Toletana, et annum 636.

8. Hanc autem collectionem, ex cuius prefatione S. Isidorus Hispalensis episcopus memoratum fragmentum decerpsit, in Hispaniis lucubratam fuisse dubitare non licet. uetustiores quidem huius collectionis codices, qui ad originem magis accedunt, Hispani sunt, et antiquo charactere Gothico Hispanorum proprio scripti. Aere notatio Hispanorum peculiaris, que in pluribus etiam non Hispanis documentis post consulares notas signatur, Hispanicam originem palam declarat. Quid dicendum de synodis Hispanis, quibus hec collectio abundat? Quid de decretalibus Romanorum pontificum epistolis in eadem exhibitis, que ad Hispanos date fuere? Qua in re omittenda non est preclara animaduersio P. Coustantii in prefatione tom. I Epistolar. Roman. pontif., n. 147. Quod autem e ueteribus hisce litteris nullam omisit  quam ad Hispanos datam norimus, id sane, uel ipso etiam tacente, Hispanum illum fuisse docet. Primus omnium in lucem edidit epistolas Hilari ad Ascanium Tarraconensem, Simplicii et Felicis ad Zenonem Hispalensem, Hormisde duas ad Ioannem Illicitanum, eiusdem pape unam ad Salustium Hispalensem, alteram ad episcopos Betice, alias itidem duas ad episcopos Hispanie cum Ioannis CP. libello missas, uigilii denique ad Profuturum Bracarensem. An non et Hispanum se prodit, cum . . . . . e Gregorii litteris, quas fere [CCIu] innumeras habemus, quatuor demum exhibet, tres uidelicet ad Leandrum Hispalensem, unam ad Gothorum regem Recaredum, relictis aliis, utpote ad Hispanos non datis? Illa tandem prefationis, ubi traditur symboli Constantinopolitani fides a tota Grecia et Latinitate in ECCLESUS predicari, palam faciunt eius prefationis et collectionis subnexe auctorem Hispanum esse, qui quod Toletana synodus III per omnes  ECCLESIAS Hispanie fieri iusserat canone primo, id apud eas sua etate iam receptum uidens, omnibus Latinis Ecclesiis eque usitatum credidit. Certe cum eiusmodi usus non nisi serius a ceteris Occidentalibus admissus fuerit, quemadmodum idem P. Coustantius probauit num. 139, nemo nisi Hispanus eam sententiam prefationi inserere potuit. Ex his autem corruit opinio Petri de Marca, qui in Opusculis pag. 201 hanc collectionem post Chalcedonense Leonis auctoritate editam et Occidentalibus Ecclesiis communem putauit.

9. Nunc de Hispano auctore coniicere liceat. Nonnullos in Hispania hunc codicem canonum attribuisse S. Isidoro Hispalensi testatur Antonius Augustinus in iudicio ac censura de quibusdam ueteribus canonum ecclesiasticorum collectoribus. Duo autem hac in re difficultatem facessere queunt: 1o quod S. Braulio in prenotatione ad libros Originum, et S. Ildefonsus de uiris illustribus cap. 9, qui catalogum operum S. Isidori contexunt, nullam huius collectionis mentionem  faciunt; 2o quod cum in libros Originum traducta fuerit pars non exigua prefationis eidem collectioni prefixe, incredibile sit S. Isidorum, qui ex aliis scriptoribus non pauca excerpsit, ex sua quoque prefatione quedam transcripsisse. Cum uero S. Isidori etati maxime conueniant recentiora eiusdem collectionis documenta, nimirum synodus Hispalensis II, anni 619, ac Toletana Iu, anni 633, quibus ipse prefuit; non incongrue eius auctor iamdiu creditus est idem S. Isidorus, ut ex Gratiano colligitur, qui fragmentum prefationis in primam partem proprium eiusdem collectionis Isidoro tribuit dist. 16, c. 1. Certe uero si non ipse Isidorus, alius saltem iussu eiusdem collectionem concinnasse uidetur; et hac de causa accidit ut pseudo-Isidorus, qui hanc collectionem in suam traduxit, usurpauerit Isidori nomen, prefationique sue titulum affixerit S. Isidori episcopi, eo quod eam collectionem uel a S. Isidoro episcopo Hispalensi, uel eius consilio digestam fama tradiderat. Fuisse  quidem antiquiores codices canonum, eosque lectos in anterioribus Hispanis conciliis liquet ex § 1, n. 1. Cum porro nonnulla in ipsis deessent, et forte etiam que in eisdem continebantur non omnino essent ordinata, sed confusa; ueteres codices recognoscendi et augendi ac in meliorem formam redigendi consilium S. Isidoro in mentem uenit: cui fortassis occasionem et stimulum prebuit canon quartus concilii Toletani Iu, in quo ea generalis conciliorum celebrandorum regula prescripta fuit, ut omnibus in suis locis in silentio considentibus, diaconus alba indutus, Codicem canonum in medio proferens, capitula de conciliis agendis pronuntiet.



§ 4. De additamentis que primigenie collectioni Hispanice subinde accesserunt. uindicantur documenta in auctiore collectione Hispanica subiecta concilio CP. II, alias generali uI.

10. His de primigenia Hispanica collectione perscriptis, additamenta que eidem deinceps fuerunt inserta  explicanda sunt. Antiquiores additiones leguntur in uetustissimo codice uindebonensi 41, aliisque similibus. Hi post Bracarensis prime synodi initium, que in premissa tabula notatur num. 40, inserunt sine ullo numero ac extra locum proprium nouem synodos Toletanas, nimirum quintam et ceteras usque ad decimam tertiam anni 683, ac postea repetunt Bracarensem I, et integram afferunt; et post Martini Bracarensis capitula addunt aliam synodum Bracarensem anni 675, et reliqua subiiciunt que in laudata tabula primeue collectionis indicantur. Cum eiusmodi codices, qui Toletanas synodos diligentiori cura collectas receperunt, recentiorem preferant Toletanam XIII anni 683, careant autem Toletana XIu, [CCu] celebrata anno sequenti 684, exploratum uidetur hec additamenta in primo eiusmodi additionum exemplo accessisse paulo post ipsam synodum Toletanam XIII, antequam XIu haberetur.

 11. Nouas additiones deinde suscepit hec collectio, quas exhibent codices quos Antonius Augustinus pre oculis habuit, exemplum Lucense quod Perezius laudat, codex Urgellensis ecclesie, aliique nonnulli, ita tamen ut in his synodi omnes cuiusque urbis simul ex ordine, continua numerorum serie describantur. In Grecis enim conciliis post Constantinopolitanum I additur Constantinopolitanum II, era 720, cum quinque epistolis ad ipsum pertinentibus, uidelicet una Leonis II ad episcopos Hispanos, alia eiusdem ad Quiricum, tertia eiusdem ad Simplicium comitem, quarta Benedicti presbyteri post Leonem electi ad Petrum notarium regionarium, et quinta predicti Leonis II ad Eruigium regem. In Gallicanis synodo uasensi I subiicitur uasensis II anni 529, et post Aurelianensem I describitur altera anni 533, nec non quinque alia Gallicana documenta, id est concilium Epaunense anni 517, Carpentoratense anni 527, Aruernense I anni 535, eiusdem Aruernensis epistola ad Theodebertum regem, et Aruernense II anni 549;  quod tamen cum eamdem prefationem eosdemque canones habeat ac Aurelianense u, recte monuit Perezius potius dicendum esse quintum Aurelianense. In Hispanicis, post Toletanum Iu subduntur ordinatim propriis item numeris distincta tredecim alia eiusdem urbis concilia a u ad XuII, quod coactum fuit anno 694, et post duas synodos Hispalenses additur Emeritensis anni 666; nec omittuntur Sententie que in ueteribus exemplaribus conciliorum non habentur: adeo ut capitula huius partis in his codicibus sint 68, quorum seriem uidesis part. Iu, c. 5, n. 3. Cum his mss. concinunt cod. uat. Palat. 575, etsi imperfectus sit et ordine perturbatus; exemplum ms. cardinalis Passionei, quod tamen cum sit mutilum, caret conciliis Grecie et Africe, ac in Gallicanis post duo uasensia et Agathense deficit. Hi quoque codices synodo Toletane II subnectunt duas epistolas Montani episcopi Toletani, unam ad fratres et filios territorii Palentini, alteram ad Turribium; et synodo  Toletane III adiiciunt homiliam S. Leandri episcopi ob conuersionem gentis post constitutos canones habitam, et alia nonnulla. In secunda uero parte post S. Gregorii epistolas, que primigeniam collectionem claudunt, num. 103 adduntur decreta Romane sedis de recipiendis et non recipiendis libris ab Hormisda papa edita. Est decretum de apocryphis, quod in uulgatis Conciliorum Gelasio tribuitur, de quo uide part. II, c. 11, § 5.

12. Hec auctior collectio, cuius recentius documentum est synodus Toletana XuII anni 694, usui fuit auctori eius breuiationis seu indicis canonum collectionis Hispanice, de quo plura dicemus parte Iu, c. 5. Numeri enim capitulorum, quibus documenta eiusdem collectionis ibidem allegantur, cum iis numeris plane congruunt qui in hac auctiori collectione inueniuntur. Hec est illud Corpus canonum, quod Alexander III authenticum appellauit, ut patet ex his uerbis Innocentii III in epist. 121 ad Petrum Compostellanum lib. II: Emeritense uero concilium authenticum  esse multis rationibus astruebat: tum quia cum aliis conciliis continetur in libro qui Corpus canonum appellatur, quem Alexander papa per interlocutionem authenticum appellauit; tum quia, etc. Concilium Emeritense in memorata tantum auctiori collectione describitur. Omnia quidem eius documenta sincera sunt, et nothis quibusque eadem collectio est expers. Difficultatem quispiam ingeret ex Constantinopolitano II, quod, ut ibidem profertur, nonnulli post magnum Baronium in suspicionem adduxerunt ob eas presertim epistolas que ipsi subiecte leguntur. Constantinopolitana synodus que in hac collectione inscribitur secunda, est concilium sextum generale Constantinopoli contra Monothelitas celebratum: secundum autem Constantinopolitanum dicitur ex ordine ipsius collectionis, in qua Constantinopolitano I statim subiicitur, uel etiam quia synodus u Hispanis erat ignota; ac propterea in concilio Toletano XIu  hec synodus CP.  post Chalcedonensem recipienda et codici ex ordine inserenda decernitur. Non omnia eiusdem synodi gesta ad Hispanos missa, sed definitio fidei, acclamationes episcoporum, que et prosphoneticus [CCuI] dicuntur, et edictum fidei ab imperatore directum, tantummodo transmissa fuerunt. Neque enim initio cuncta gesta, sed precipua capita  Latine reddita, et in Hispanias directa, ut Leo II in epistola ad Hispanos episcopos tradit. Ex hac autem epistola, non uero ex interpretatione totius synodi, se omnem ordinem gestorum, gestaque ordinum cognouisse iidem episcopi in laudato Toletano concilio pronuntiant. Sola uero definitio que ad actionem 17 sexte generalis synodi pertinet, Codici canonum auctiori inserta fuit. Quod si huic CP. concilio habito an. 680 et 681, in eodem Codice affigitur era 720, que respondet anno 682, id errori collectoris tribuendum, qui ex transmissa eiusdem concilii definitione notis chronicis experte, uerum  annum colligere nequaquam potuit. Opponunt in Leonis II litteris tradi concilium celebratum indictione 9, cum tamen acta nouissimarum actionum 17 et 18 indictionem 10 preferant. uerum etsi apud Grecos mense Septembri anni 681 inchoaret indictio 10, Leo tamen uti uoluit nona indictione, que apud Romanos adhuc decurrebat. Neque moueat in epistola eiusdem pontificis ad regem Eruigium  scribi imperatorem de congreganda synodo dedisse litteras ad Agathonem, cum ad Domnum dederit. Cum enim eedem littere ad Domnum scripte, post eius mortem Romam allate, Agathoni eius successori tradite fuerint; Leo has ad Agathonem directas scribere potuit. Nihil igitur graue opponitur quominus hec documenta septimi seculi ad Hispanos data, et ab Hispanis huic uetustissime Hispanice collectioni sub finem eiusdem  septimi seculi, aut sub octaui initium adiecta, sincera credantur: adeo ut hoc canonum corpus his aliisque additamentis auctum Alexander III authenticum iure affirmauerit.

13. Codex S. Aemiliani, cuius Perezius meminit, alia peculiaria documenta in Hispaniensibus conciliis prebuit, nimirum Cesaraugustanum II anni 592, et III anni 691; Barcinonensia duo, unum circa annum 540, alterum anni 599; Oscense anni 598, Egarense anni 614, duo Toletana a decem et septem iam memoratis distincta, unum anni 12 Recaredi regis, id est anni 597; aliud sub Gundemaro anni 610 et legem regis Chintille, que Toletanam u synodum confirmauit; ac synodum Narbonensem anni 589, que idcirco inter Hispanica concilia inserta fuit, quia tunc prouincia Narbonensis I Gothis principibus in Hispania regnantibus suberat et una erat ex sex prouinciis Hispanie, ac Narbonensis metropolita cum suis suffraganes Hispanis conciliis intererat ac subscribebat. Stephanus Baluzius in prefatione ad nouam conciliorum  collectionem num. 13 scribit: Ioannes Baptista Perezius suspicionem facit de falsitate duorum conciliorum Toletanorum, eius nimirum quod sub Gundemaro rege celebratum dicitur, et alterius quod sub Recaredo, ut patet ex secunda prefatione eius ad concilia Romam missa. At Perezii uerba nullam falsitatis suspicionem iniiciunt. Solum ea proprio numero et loco una cum ceteris nequaquam notata admiratur, et cur id acciderit coniicere studet. Illud porro  mihi magis est dubium, cur hoc concilium sub Gundemaro, et alterum Toletanum anno 12 Recaredi, hic etiam a nobis descriptum, non sint relata in numerum Toletanorum, cum ex ordine temporum quartum et quintum inscribi debuissent: qui numerus sequentibus conciliis constanter tribui solet. Neque uero additum nostra etate numerum conciliis Toletanis affirmare quispiam potest; cum Gothos  eodem numero usos ex cap. 9 concilii XIII Toletani discamus, ubi quod nobis est duodecimum, plane etiam uocatur duodecimum. Neque rursus ignorata fuisse hec duo concilia a posterioribus Gothis in tam recenti memoria fit uerisimile. Itaque mihi nondum causa liquet, nisi forte horum duorum breuitas et exiguitas impediuit quominus in maiorum conciliorum numerum referrentur. His autem documentis laudati codicis S. Aemiliani fidem adiicit alia multo ue ustior collectio seu abbreuiatio antiquioris collectionis in ms. ueronensi contenta, de qua dicemus part. Iu, c. 4, ubi ex conciliis memoratis quatuor recensentur, nimirum Cesaraugustanum II, Barcinonense I, Oscense et Narbonense. [CCuII] Similiter Cesaraugustanum II inuentum fuit in alio ms. codice Alueldensi, quem uigila presbyter scripsit; et Toletanum sub Gundemaro rege repertum fuit etiam tum in eodem cod. Alueldensi, tum in alio Soriensi, uti Perezius in secunda prefatione testatur. Addemus tandem in eodem exemplo S. Aemiliani inueniri epistolam Turribii  postea Asturicensis episcopi ad Idacium et Ceponium, abiurationem heresis Priscilliane factam ab episcopis Dictinio et Symposio, et concilii Toletani I sententiam de communione quibusdam episcopis reddenda, uel neganda. Hec documenta, que Ambrosius Moreles ex eodem S. Aemiliani codice ediderat, a Baluzio aliisque in dubium uocata, defendimus tom. I, col. 1475, et plenius tom. II, col. 1376 et seqq.



§ 5. Notabilis distinctio codicum originis Hispanice et originis Gallicane.

13. Duas species codicum huius collectionis distinguere permagni interest, quorum alii sunt Hispanice originis, alii Gallicane. Hispanice originis appellamus codices qui in Hispania frequentiores, uel ex Hispania in alias regiones traducti, puram representant collectionem Hispanicam. Sunt autem quidam alii codices qui, etsi eamdem collectionem contineant, duobus tamen ab ea quam puri illi codices  exhibent, non minimum discrepant, nimirum tum ob non paucas lectiones ex ingenio emendatas, que a uera lectione maxime absunt, tum ob quedam addititia capita, uel etiam integra documenta, que in puris eiusdem collectionis exemplaribus non inueniuntur. Hos autem codices Gallicane originis idcirco uocamus, quia omnes quos huius generis esse deprehendimus, in Galliis frequentiores sunt, et qui alibi exstant, e Galliis prouenerunt; adeo ut horum origo Galliis tribuenda uideatur. Tales sunt codex uat. 1341, quem ad Augustodunensem Ecclesiam pertinuisse uidimus, ac tres Gallicani memorati a P. Coustantio, Laudunensis, Bellouacensis, et Nouiomensis, quos cum laudato uaticano omnino concordare, ex iis que idem Coustantius notauit, plane perspeximus. Hi uero codices nec primigeniam breuiorem, nec illam auctiorem collectionem Hispanicam continent, quam num. 11 explicauimus, sed illam que additamenta prefert recensita num. 10, qualem in uindebonensi originis Hispanice inuenimus.

 14. Quantum ad arbitrarias emendationes quibus codices Gallicane originis ab exemplaribus originis Hispanice potissimum differunt, dum nos in paranda editione Epistolarum S. Leonis conferendos curauimus tum codicem uindebonensem originis Hispanice, tum uaticanum 1341 originis Gallicane, deteximus in uindebonensi plures lectiones erroneas esse atque corruptas, que in laudato uaticano emendate, idoneum sensum reddunt. Nisi quid nobis aliunde presto fuisset, has ita emendatas germanas esse S. Leonis lectiones credidissemus. At cum earumdem epistolarum alia diuersarum et uetustiorum etiam collectionum exempla nobis suppeterent que ueras Leoninas lectiones concorditer conseruarunt cognouimus  ad has frequentius accedere ipsas erroneas lectiones codicis uindebonensis originis Hispanice, multum autem abesse ab iisdem emendationes que in uaticano exemplo proferuntur. Hinc manifestum fit aliquem antiquum Gallicanum studiosum uirum, qui collectionem Hispanicam ex codice originis Hispane ita mendoso, uti est uindebonensis, exscribendam susceperat, erroneas illas lectiones liberiori licentia correxisse ex ingenio, nouasque illas lectiones ab omnibus aliis codicibus discrepantes induxisse. Plura hic possemus afferre Leonina eiusmodi exempla; sed cum ea suis locis notauimus tomo primo, que simul indicantur in eiusdem tomi indice, col. 1539, uerbo Collectio Hispanica, eo lectores remittimus. Qua autem libertate usus est studiosus ille uir in Leonis epistolis, usum quoque fuisse in ceteris documentis que in mss. originis Hispanice uindebonensi similibus frequentia menda preferunt, nichil est dubitandum. Id perspicuum fit ex editione Conciliorum Seuerini Binii, in qua Hispanica concilia duplici editione  producuntur, nimirum ex editione antea uulgata, et ex editione Garsie Loaise. uulgata editio ex Isidoro dimanat, qui e codicibus Gallicane originis Hispanicam [CCuIII] collectionem in suam deriuauit. Loaise uero editio ad codices Hispanice originis exacta fuit. Insignis lectionum uarietas que in uulgata illa editione perspicitur, ad arbitrarias correctiones referenda est ueteris eius antiquarii, qui mendosum Hispanicum exemplum describens, marte suo emendandum credidit. Loaise uero contigit puriora et emendatiora Hispanica exemplaria inuenire, ex quibus eius editio iis mendis caret que in uindebonensi aliisque similibus occurrunt. Exemplum autem quod adhibuit primus ille Gallicanus librarius, qui collectionem Hispanicam emendauit, uel ipsum  uindebonense fuit, uel aliud simile uindebonensi, cuius frequentiora sphalmata tot arbitrariis emendationibus occasionem dedere. Has uero emendationes liberiores a studioso uiro in aliquem codicem  ante Isidoriane collectionis editionem fuisse inductas duo nobis indicio sunt: 1o quia ipsas receptas inuenimus in collectione Heroualliana, quam Isidoriana anteriorem uidebimus part. Iu, c. 7; 2o quia ipse Isidorus dum Hispanicam collectionem in suam transtulit, documenta eiusdem cum iisdem emendationibus descripsit.

15. Hac porro in re illud animaduertere libet, Isidoro Mercatori tribui corrupisse epigraphen epistole uigilii pape ad Profuturum, que apud ipsum et in memoratis Gallicanis exemplis collectionis Hispanice Eutherio inscribitur, etsi in premissa eorumdem codicum tabula ad Profuturum data dicatur. uerum lectionem Eutherio induxit ille antiquior librarius qui erroneas lectiones codicis Hispanice originis emendauit. In uindebonensi enim hic mendosus titulus in corpore legitur: Epistola uigilii pape ad Futurum episcopum; et in epigraphe: Dilectissimo fratri Futuro uigilius. Pro uoce autem Futuro, que insuetum nomen referebat, Euturo legere, et Eutherio corrigere  facile fuit. Isidorus ergo, cum codicem exscripserit originis Gallicane, Profuturi nomen non mutauit, sed lectionem, quam in eodem codice emendatam inuenit, in suam collectionem traduxit.

16. Rursum uero post Isidorum in eamdem collectionem Hispanicam originis Gallicane manus immisse sunt. Nam preter lectiones ex arbitrio emendatas, quas Isidoriana collectione anteriores uidimus, laudati codices quedam additamenta receperunt partim sincera, partim apocrypha, que ex collectione Isidori sumpta dignoscuntur. Primo ante prefationem non solum premittuntur annotationes de synodis, libellus prouinciarum, et notitia Galliarum, que item in Isidoro precedunt; sed etiam describitur  Ordo de celebrando concilio, quem Isidorus suo codici se inseruisse in prefatione testatur. Dein post tabulam prime partis intrusi sunt canones apostolici, quos collectionis Hispanice auctor in prefatione uti apocryphos reiecit. In codice uat. 1341 iidem canones indicantur initio premisse tabule, sed sine numero : quod eosdem canones in hisce codicibus addititios confirmat. Additi autem uidentur ex mss. Isidori Mercatoris, qui ipsos canones cum ceteris documentis collectionis Hispanice primus coniunxit. In secunda autem parte, que inchoat a duabus epistolis Damasi, alteri huius pontificis epistole ex spuriis Isidori mercibus intermixte sunt epistole tres, una Stephani archiepiscopi et trium conciliorum ad Damasum papam, alia Damasi ad eumdem Stephanum et ad concilia Africe, tertia eiusdem ad episcopos Numidie: et he quidem epistole iisdem Damasi genuinis litteris in partes dissectis  ita sunt intermixte, ut in Isidoriana collectione cap. 6, §, 5 distinctius notabimus. Mirum porro accidit eum qui has tres epistolas spurias in Damaso addidit, ab aliis pluribus que in sequentibus pontificibus ex eodem Isidori fonte suppetebant abstinuisse. Solum in litteris uigilii ad Profuturum ex Isidoro attexuit duo capitula sextum et septimum, que in puris Hispanicis codicibus desunt. Tandem ex genuinis unum in fine subiecit preter fidem tabule omniumque codicum originis Hispanice, Gregorii scilicet Iunioris decretum, seu concilium Romanum cum 17 anathematismis et subscriptionibus episcoporum, quod ex eodem Isidoro sumptum uidetur. His autem paucis partim supposititiis, partim genuinis additamentis exceptis, laudati codices [CCIX] originis Gallicane eam in ceteris collectionis Hispanice auctiorem formam exhibent, que in ms. uindebonensi originis Hispane nouem Toletana concilia, et Bracarense anni 575, primigenie collectioni addita recipit. Hinc librarius primi eius exempli, ex quo memorati quatuor  codices originis Gallicane, id est uat. 1341, Laudunensis, Bellouacensis, et Nouiomensis proficiscuntur, duo pre oculis habuit exemplaria, unum collectionis Hispanice liberius emendate, ex quo ipsam perinde emendatam descripsit, alterum Isidori, ex quo illa additamenta decerpsit. Quod si e tribus epistolis S. Gregorii Magni ad Leandrum que in premissa tabula indicantur, duas tantum exhibent laudati codices originis Gallicane ; id uel saltui tribuendum est primi eius librarii ex quo eiusmodi codices prodeunt, uel certe ille librarius codicem Hispanice originis adhibuit, in quo similis saltus amanuensis oscitantia inciderat. Hic autem defectus codicum Gallicane originis memoria retinendus est ob ea que de Isidoro dicturi sumus cap. 6.

17. Unum uero hic animaduertendum credimus. Si omnes codices collectionis Hispanice originis Gallicane eiusdem rationis essent ac uaticanus 1341 et alii tres recensiti et allegati a P. Coustantio, ita ut preter  emendationes liberiores indicata quoque additamenta ex Isidoro excerpta omnes exhiberent, nec unum hisce additamentis expertem, solisque emendationibus liberioribus distinctum liceret reperire ; tunc uehemens suspicio ingereretur ipsum fortassis Isidorum Mercatorem, quem Gallicanum fuisse uidebimus, eorumdem exemplarium Gallicane originis fuisse auctorem, qui scilicet codicem Hispane originis exscribens, suo arbitrio emendauit simul, et indicatis tum sinceris, tum supposititiis additionibus auxit, antequam digereret suam collectionem pluribus imposturis refertam, cui ipsam Hispanicam collectionem abs sese iam emendatam inseruit. Qua tamen in re caute deliberandum erit, si presertim quedam collectiones Isidoriana anteriores, uti est Heroualliana, ex codicibus Hispanicis Gallicane originis aliquot  quidem emendationes arbitrarias, nichil autem ex recensitis additamentis receperint.



§ 6. De his qui ex codicibus collectionis Hispanice documenta ediderunt uel emendarunt, ac presertim de Ioanne Baptista Perezio.

18. Prima editio documentorum collectionis Hispanice est illa Merlini que, cum ex Isidori codice prodeat, eadem documenta ab Isidoro recepta exhibet cum lectionibus codicum originis Gallicane, quibus Isidorus usus est. Hinc lectiones huius editionis, que in uulgatis Conciliorum repetita fuit, suspecte esse debent, eo quod liberiores emendationes num. 14 indicatas contineant. Ad distinguendas ac restituendas germanas lectiones collectionis Hispanice, opus esset conferre codices qui Hispanicam originem preferunt. Primus qui hac in re perutilem operam posuit est Ioannes Baptista Perezius. Gregorius XIII, cum in editionem ac emendationem librorum Gratiani uetera exemplaria canonum et decretalium describenda uel conferenda undique  conquireret, intelligens in Hispania prestantissimos huius generis codices inueniri, Gaspari Quiroge tunc episcopo Conchensi, postea archiepiscopo Toletano et cardinali, id negotii dedit, ut eosdem codices quantum ad concilia precipue Hispanica cum uulgatis conferendos, et inedita ex iisdem transcribenda curaret. Is uero hanc curam commisit uiro doctissimo familiari suo Ioanni Baptiste Perezio, qui postea fuit canonicus et a bibliotheca Ecclesie Toletane, ac dein episcopus Segobricensis. Hic autem ob temporis angustias uno ms. Lucensi usus, qui omnium antiquissimus et locupletissimus uidebatur, et interdum duobus aliis, quingenta loca insignia in laudatis conciliis emendauit, ac sex ineditas synodos et fragmenta item in aliis multa descripsit, nec non abbreuiationem seu indicem canonum collectionis Hispanice, de quo dicemus part. Iu, c. 5. Hec omnia anno 1575 ad pontificem missa fuere scripta in libro [CCX] qui est inter mss. uaticana num. 4887. Ex hoc ms. Quiroge  epistolam ad Gregorium XIII, Perezii prefationem, et aliam peculiarem eiusdem Perezii notationem, que rebus pluribus utiles future sunt, in calce huius capitis subiiciemus. Cum hoc primum opus Romano antistiti placuisset, et Perezius ob hunc egregium laborem munificentissime remuneratus, ad alia que pollicitus fuerat impendenda fuisset impulsus; anno sequenti 1576 alias synodos Hispanas nondum impressas ex codice potissimum S. Aemiliani transcripsit, et chronologiam conciliorum Hispanie a cardinali de Aguirre  postea typis impressam exactissime digessit in altero libro, ex quo alia tum Quiroge epistola ad pontificem, tum Perezii prefatio ad lectorem edite inuenientur post Stephani Baluzii prefationem ad nouam Conciliorum editionem, ac exinde in Apparatu I ad Concilia Labbeana editionis uenete, col. 48 et 49. Aliud horum duorum librorum exemplum idem Perezius miserat etiam ad Antonium Augustinum tunc episcopum Herdensem, et electum Tarraconensem, uti discimus ex  duabus eiusdem Augustini epistolis ad ipsum Perezium, que a cardinali de Aguirre edite sunt tomo Iu Conciliorum Hispanie, pag. 650 et 651 Romane editionis anni 1692. Hi libri deinde transierunt in bibliothecam nobilissimi Gasparis Mendoze Ibannez marchionis Mondexarensis et Tendille comitis, qui eosdem postea communicauit Stephano Baluzio, dein uero dono dedit laudato cardinali de Aguirre.

19. His preclaris Perezii laboribus usi sunt Romani correctores Gratiani, cum plura loca auctoritate codicis Lucensis emendarunt. Cardinalis Baronius et ex eo Binius Narbonensem synodum anni 589 ediderunt, uti in secundo Perezii tomo ex S. Aemiliani codice descripta fuerat. Anno 1593 Garsias Loaisa ordinis Predicatorum tum Philippi III Hispaniarum regis preceptor, postea uero archiepiscopus Toletanus, in Hispaniensium Conciliorum editione eosdem fere codices quos Perezius adhibuit. Sunt  qui suspicantur Loaisam ex Perezii libris profecisse. At eum non uidisse hos libros, quedam indicia nobis satis aperte manifestant. Si enim illos euoluisset, haud affirmasset in prefatione Lucensem codicem fuisse descriptum ac missum Romam, cum Perezius non totum eum codicem, sed solas uariantes, et que erant inedita Conciliorum Hispanie in suis libris Romam missis expresserit. Preterea ex quatuor precipuis codicibus quos Perezius laudat, tres tantum Loaisa agnouit, et in his Hispalensem uocat, quem rectius S. Aemiliani appellasset, si Perezium legisset. Alias animaduersiones pretermittimus, cum he due Loaisam a plagii nota satis purgent. Quod si in multis huius editio cum Perezii libris conuenit, nichil mirum, quippe iisdem codicibus Hispanicis uterque usus est. Hinc autem sola concilia Hispanie ad codices Hispane originis emendata uel edita dici possunt. Reliqua uero sunt alia tum Grecie, tum Africe, tum Galliarum concilia, que ex Isidoro, seu ex codicibus originis Gallicane uulgata, lectionibus exemplarium  Hispanice originis carent: ac preterea eamdem opem exspectant pleraque decretalia pontificum, que in secunda collectionis Hispanice parte continentur. Nos in Leonis epistolis hanc diligentiam adhibuimus. Alii germanas lectiones tum in ceteris conciliis, tum in epistolis pontificum ex aliis optime note collectionibus et exemplaribus edidere. At que sint lectiones codicum originis Hispanice, ex quibus patefiat sincerus textus eiusdem collectionis in plerisque adhuc desideratur.

20. Nunc ex ms. uat. 4887 appendenda sunt que antea recepimus.


Gasparis Quiroge episcopi Conchensis epistola ad Gregorium XIII.

»Sanctissimo domino nostro Gregorio XIII pontifici maximo Gaspar Quiroga episcopus Conchensis post humillima pedum oscula S. P. D.

»Cum multa quotidie beneficia a uestre sanctitatis  sollicitudine Ecclesia catholica accipiat, que uestre beatitudinis nomen immortalitati consecrabunt; tum nichil, ut puto, erit apud omnem posteritatem illustrius quam quod iuris canonici fontes, hoc est Gratiani collectionem et Romanorum pontificum epistolas repurgandas curet. Cum enim eorum librorum auctoritate omnis pene ecclesiastice gubernationis disciplina nitatur; cum nulli [CCXI] magis libri omnium manibus terantur, nulli frequentius in scholis citentur; non sine magno nostro pudore audiebamus infinitis mendis esse refertissimos, que uel ex rudis etatis uitio, uel impressorum negligentia contraxerant. Quanta porro sollicitudine eorum librorum emendationem uestra sanctitas faciendam curet, satis magno testimonio illa sunt quod doctissimorum hominum congregationem ad hoc ipsum Rome institutam habet; quod exemplaria uetera undique conquirat, uel illorum exempla descripta ad se perferri iubeat. Cum uero audisset exstare in Hispania aliquot uetustos conciliorum codices in S. Laurentii bibliotheca, quam Philippus  rex catholicus non minori studio quam Ptolomeus ille Philadelphus omni librorum genere in dies magis magisque instruit, illico mihi uestra sanctitas, breui apostolico de ea re misso, mandauit ut ex iis codicibus librum quemdam canonum exscribendum, et concilia cum impressis conferenda curarem, ad uestramque beatitudinem mitterem. Quod statim est a me pro mea erga uestram sanctitatem sedemque apostolicam obseruantia fieri ceptum et iam tandem, Deo iuuante, ad finem perductum. In quo propter summas meas occupationes magna ex parte usus sum opera domestici ministri mei Ioannis Baptiste Perezii iuuenis docti, et in hoc genere litterarum ualde exercitati: qui  suam in hoc opere fidem et diligentiam egregie prestitit. Nunc sanctitatem uestram supplex oro, et hanc meam in se obseruantiam summumque obsequendi studium benigne accipiat; et quecunque a me prestari posse uiderit, mihi frequenter  pro suo iure imperet. Deus Opt. Max. beatitudinem uestram Ecclesie sue quam diutissime incolumem conseruet.

»Madriti Xu kal. Aprilis MDLXXu.«


Ioannis Baptiste Perezii prefatio in tomum I Collationum quas in laudato ms. uat. 4887 descriptas Romam misit.

»Descriptor harum Collationum Lectori.

»Reuerendissimus dominus meus Gaspar Quiroga episcopus Conchensis, generalis per Hispaniam inquisitor, iussus a SS. domino nostro Gregorio XIII collationes conciliorum Hispaniensium faciendas curare, me inter ceteros suos ministros elegit cui id opus committeret. Quod munus etsi scio me non satis pro dignitate implesse, sed fidem tamen et diligentiam in eo meam, quisquis hec legeris, non omnino improbabis. Ut uero que hoc uolumine contineantur, uel a me prestita sint cognoscas, necesse est me hoc loco paucis prefari. Quantum utilitatis  afferant uetusti codices manuscripti ad puros fontes omnium disciplinarum retinendos, frustra nunc persequar, cum id tam multi castigationum libri a uiris doctis nostre etatis in lucem editi, cum magno litterarum fructu persuaserint. Neque uero eius laboris summas utilitates diffitebuntur, nisi qui uel ita fuerint ceci, ut non uideant semper in deterius abire posteriora queque ab uno exemplari sepe descripta, uel ita excordes, ut nichilo plus ament lucem quam tenebras; nichil interesse putent affirmeturne aliquid an negetur. Que diligentia, si in restituendo Cicerone, Galeno uel Aristotele laudatur, multo quidem laudabilius in ecclesiasticos libros conferetur, et conciliorum atque Romanorum pontificum canonicas sanctiones, quarum summa est post Scripture sacre libros auctoritas. Multi quidem per Hispaniam sunt conciliorum codices uetustissimi, omnes litteris Gothicis descripti, qui magnum imprimis adiumentum afferre possent ad hanc conciliorum emendationem.  Nam preter quatuor codices ueteres qui in bibliotheca regia S. Laurentii studio regis catholici Philippi constructa asseruantur , et duos in Ecclesia Toletana, multi preterea alii in antiquis ecclesiis adhuc exstant, ut in Ouetensi et Urgellensi, atque in monasteriis S. Facundi, S. Zoili, S. Petri Montensis, Onie, et aliis fortasse que mihi nondum cognita sunt. Quos omnes codices si quis consuleret, mirabile est quantum lucis conciliis afferretur. Ego quidem in his conciliorum collationibus uno fere Lucensi codice usus sum, tum quod ad festinationem [CCXII] urgebat, tum quod hic codex antiquissimus et copiosissimus domino meo episcopo est uisus. Quanquam et interdum alios duos adhibui, sed id quidem paucis locis, ut in ipsis castigationibus testor. Quod si ex uno libro quingenta loca insignia in conciliis Hispaniensibus emendaui; quid futurum quis putet, si reliquos adhibuissem codices, si non modo Hispaniensia concilia, sed Greca, Africana et Gallica contulissem?  Iam uero si ex hoc codice sex addidi concilia nondum impressa, nempe quinque posteriora Toletana, et unum Emeritense, et fragmenta item in aliis multa; quenam fieret accessio, si ex codice S. Aemiliani addidissem que in eo sunt, tria Toletana, unum sub Gundemaro, alterum anno duodecimo Recaredi, aliud uero anno primo Chintille; et Cesaraugustana item secundum et tertium, Barcinonensia duo, Oscense et Egarense, omnia hec Hispaniensia? Mitto enim illa Hispanie excidio posteriora, sed antiqua tamen, Compostellanum, Legionense, uallisoletanum, Coiancense, et multa eiusmodi que apud nos habemus. Sed de his omnibus alteri et tempori et uolumini reseruatis, nunc de hoc nostro uolumine quod est in manibus agamus, in quo hec a nobis sunt descripta. Imprimis librum cui titulus est Excerpta canonum  ex codice Lucensi transcripsimus, quanquam et is in  aliis uetustis conciliorum codicibus legitur, ut in uigilano et Ouetensi. Id opus collectio quedam est, siue index canonum omnium qui in conciliis uel epistolis Romanorum pontificum ad ea usque tempora continebantur: digestus non quidem ordine alphabetico, sed per locos communes distributis rerum generibus, de cuius auctore nichil, quod sciam, hactenus constat. Certe antiquior est Burchardo, Iuone et Gratiano, qui ius canonicum in locos communes digesserunt. Non uero esse hoc Isidori uel illud argumento est quod hic concilia Toletana ad duodecimum usque passim citentur, cum constet Isidorum ante sextum Toletanum obiisse. At mihi quidem, si ex coniecturis loqui fas est, illud potius Iuliano archiepiscopo Toletano tribuendum uidetur, qui illis temporibus floruit, et quatuor conciliis Toletanis prefuit magna doctrine celebritate. Quod indicant eius tria opera iam hactenus typis mandata, nempe Prognostica, Contra Iudeos, et Antikimena, preter alia que ab eius successore Felice enumerantur:  qui etiam prodit hunc uersibus lusisse, ut uel ex eo suspicari liceat ab eodem conscripta ea carmina que aliquibus libris huius operis preponuntur. Nam quod illa inania et boatu tantum contexta sint, id uitium rudi illi etati condonandum merito uideatur. In eo libro admonendus est lector, quod passim ibi scribitur a cap. XX aut XXX, hoc significare illud nempe concilium, cuius pars aliqua tum citatur, esse a capite uel ab initio conciliorum uigesimum aut trigesimum in ordine eorum que in Lucensi codice continebantur: et eodem modo in pontificum epistolis, quas ex ordine quoque enumerat. Id quod ex indice conciliorum et epistolarum pontificiarum intelliges, quem mox ipsi operi preponemus. Sequuntur concilia Hispaniensia, que ex codice Lucensi cum impressis anni 1567 contulimus. In his breuitatis causa aliquibus notis usi sumus, ut his L. H. A. AE. de quibus ante concilium Eliberitanum mox dicemus. Quanquam uero omnia loca quibus impressa a manuscriptis  distabant obseruauerimus, ea tamen solum que plane et omnino in impressis emendari debere iudicabamus, asterisco in margine notauimus, ut festinus lector cetera si uellet preteriret. Nam illud mirari nemo debet, quod non modo loca melius in mss. habentia descripserimus, sed ea etiam que plane in his deprauata esse uidebamus. Quis enim neget multis locis mendosos quoque esse manuscriptos, et ueram lectionem ex multis inter se collatis eruendam? Nos tamen in eo summam fidem adhibere maluimus, et in partem peccare tutiorem: quod usu edocti speremus non defuturos, qui uel in deprauata scriptura plerumque uestigia alicuius uere lectionis peruestigando reperiant. Itaque et in ceteris conciliis Toletanis et Emeritensi, que integra hinc descripsimus, relicta in ipso contextu sepe deprauata  scriptura, adhibito tantum uere interpunctionis labore , coniecturas nostras in margine ascripsimus; et fortasse [CCXIII] multis locis desperatissimis medicinam  fecimus. Reliquum illud est, ut si quid in nostra sententia exponenda alicubi peccatum sit, id totum correctioni catholice Romane Ecclesie  subdamus.«


Eiusdem Perezii annotatio ante uariantes concilii Eliberitani, ubi agit de quatuor insignioribus codicibus collectionis Hispanice.



 »Quatuor hi codices sunt in membranis manuscripti litteris Gothicis, seruanturque in monasterio D. Laurentii regii apud Escurialium, quod nuper exstruxit Philippus II rex Hispaniarum catholicus.

»Lucensis est allatus ex Ecclesia Lucensi. Non habet annum quo scriptus sit; sed certe ante sexcentos uel septingentos annos. In eo sunt preter impressa hec concilia, que nondum prodierunt, Emeritense et quinque Toletana  a decimo tertio ad decimum septimum.

»Hispalensis cepit ita a nostris appellari, quod ex coniecturis credatur scriptus Hispali. Fuit Martini Aiale archiepiscopi ualentini, scriptus era 949, ut in eo dicitur, id est anno Christi 911. In hoc sunt concilia que uulgo habentur etiam in ueteribus impressionibus, sub recepta illa in omnibus mss. diuisione, ab Isidoro [S. Isidorum episcopum Hispalensem intelligit], ut puto, primum usurpata, nempe in Orientalia, Africana, Gallica et Hispaniensia. In hoc  autem codice, quod quidem non exstet, tantum est decimum tertium Toletanum.

»Alueldensis fuit scriptus a uigila presbytero in monasterio S. Martini de Aluelda era 1014, ut in eo dicitur, id est anno Christi 976. In hoc preter impressa sunt Toletanum Xu et XuI, et Cesaraugustanum II.

»S. Aemiliani codex allatus ex monasterio S. Aemiliani de la Cogolla prope Naiaram, scriptus anno Domini 962, ut ibi dicitur. Est uero omnium locupletissimus. Nam preter communia habet hec nondum impressa, Cesaraugustanum II et III, Barcinonensia duo, Oscense, Egarense, Toletanum sub Gundemaro, alterum Toletanum anno duodecimo Recaredi, et item aliud Toletanum anno primo Chintille.«

Alia porro, que in hoc eodem ms. legebantur nondum impressa, queque ad Priscillianistarum causam pertinent, non solum indicat in alia notatione, ex qua excerptum dedimus tom. II, col. 1376, uerum  etiam in eodem tomo descripsit.



CAPUT u. De collectione Hadriano-Hispanica, que exstat in ms. uaticano 1338.

1. Cum auctor uetuste collectionis a Luca d'Acheri edite, et Rabanus Maurus, de quibus parte quarta erit sermo, Grecarum synodorum canones, et Africanos, constitutionesque apostolicas cum iisdem titulis ac numeris Hadriane collectionis recitent; ac preterea inter conciliorum canones non paucos afferant Africanos, Gallicos et Hispaniensis, qui non in Hadriana, sed in Hispanica collectione continentur; eos uel utraque illa collectione usos liquet, uel saltem alia, que Hadriane collectioni memoratos canones collectionis Hispanice insertos preferret. Id postremum quidem nobis probabilius creditur. Si enim illi integram et separatam collectionem Hispanicam adhibuissent, non solos canones conciliorum in ea inuentos, sed decretales etiam eiusdem, que in Hadriana  desunt, aliquando saltem allegassent. Ne uero id somnio [CCXIu] simile uideatur, codicem uat. 1338 nacti sumus, in quo eiusmodi collectio Hadriano-Hispanica exhibetur.

2. Est codex pergamenus in-folio qui, seculo XI uel XII scriptus, singulas paginas duabus columnis distinctas representat. Precedit tabula prime partis, que conciliorum canones respicit. Quadruplex conciliorum diuisio ex collectione Hispanica sumitur. Primum enim referuntur capitula conciliorum Grecie, dein Africe, postea Gallie, tandem Hispanie. Tabulam hec annotatio excipit: Iste codex est scriptus de illo authentico quem dominus Hadrianus apostolicus dedit gloriosissimo Carolo regi Francorum et Longobardorum et patricio Romanorum.

 In prima serie, que ad concilia Grecie pertinet, non solum proferuntur canones synodorum Grecarum interpretationis Dionysiane, uerum etiam Latini canones Africani, quos Dionysius produxit, ita ut totam primam partem Hadriane collectionis hec prima series contineat, paucis insertis presertim ex Hispanica, ut ex sequenti ordine patebit. Diuiditur hec prima series in duodecim capita.

I. Canones apostolici num. 50.

II. Niceni num. 20, quibus premittuntur notatio chronica, et symbolum, subiicitur autem catalogus episcoporum, ut in Hadriana uidimus. Illud autem peculiare est, quod post symbolum Nicenum et ante canones sine ullo titulo adiicitur: Post concilium Nicenum in urbe Roma concilium congregatum est a catholicis episcopis, et addiderunt de Spiritu sancto, etc., quod in alio ms. uat. 1337 collectionis Hadriane similiter insertum uidimus cap. 2, num. 6.

III. Ancyrani canones num. 24.

Iu. Ephesini concilii nomine ex Hispanica collectione  inserte due epistole S. Cyrilli ad Nestorium.

u. Canones Neocesarienses num. 14.

uI. Gangrenses num. 20, cum epistola ad episcopos Armenie et catalogo episcoporum, ut in Hadriana.

uII. Antiocheni num. 25, cum episcoporum nominibus ex Hadriana descriptis.

uIII. Laodiceni num. 59.

IX. Constantinopolitani num. 3, cum symbolo et subscriptionibus.

X. Chalcedonenses num. 27, cum definitione fidei et episcoporum catalogo.

XI. Sardicenses num. 21, cum eadem clausula quam in Hadrianis mss. notauimus.

XII. Tandem Carthaginenses canones in duas partes diuisi: quod Hadriane collectionis proprium animaduertimus. Primum enim afferuntur canones XXXIII, cum premissis Dionysianis in Hadriana pariter receptis; ultimum uero canonem 33 subscriptiones excipiunt.  Tum inseritur ex Hispanica collectione Formata Attici CP. Postea adduntur ceteri canones Cu ex diuersis conciliis Africe, qui primam partem collectionis Hadriane concludunt.

3. Que porro afferuntur sub titulo conciliorum Africe, Gallie et Hispanie, prorsus excerpta fuere ex illa collectione Hispanica que Toletanas synodos ad decimam tertiam usque, et Bracarensem anni 675 recepit. Africani autem canones, etsi sub titulo conciliorum Grecie ex Hadriana antea descripti fuerint, cum tamen in collectione Hispanica alia diuisione ac numero proferantur, hic sub titulo conciliorum Africe ex eadem Hispanica eadem ratione exhibentur. uide que notauimus capite precedenti num. 10, ac ex his omnium synodorum tum Africe, tum Gallie, tum Hispanie seriem hoc loco receptam cognosces. Has uero synodos non ex Isidoriana, sed ex Hispanica collectione fuisse descriptas, lectiones explorate docuerunt. Unum precipuum et euidens exemplum proferre sufficiet. Omnes codices Isidoriani quos attente  inspeximus, in Hispalensi secunda synodo canonem septimum interpolatum preferunt. Intrusam enim habent bis uocem chorepiscopos, et in fine eiusdem canonis addititium pannum exhibent: que omnia eis a sede apostolica prohibita esse noscuntur. Id autem respicit supposititiam Pseudo-Isidorianam [CCXu] epistolam Damasi ad episcopos Numidie. He uero interpolationes in Hispanice collectionis mss. libris desunt, ut palam fit ex editione Loaise, que ex puris Hispanicis exemplaribus sumpta fuit: qua de re uide tom. II huius editionis col. 1270, et ibidem nostram notam 5. Cum porro he interpolationes non inueniantur in presenti collectione uat. 1338, hunc ex Hispanicis, non uero ex Isidorianis codicibus, canones conciliorum Africe, Gallie et Hispanie recepisse manifestum est.

4. In secunda parte, que apostolicas constitutiones continet, he ex sola Hadriana collectione transcripte  fuerunt. Cum uero codex in fine sit mutilus, desinit in Leonis epistola ad Anastasium Thessalonicensem.



CAPUT uI. De collectione Isidori Mercatoris.



§ 1. De spuriis huius collectiones documentis. Quam sero impostura detecta. Num Nicolaus I eiusmodi collectionem approbarit. Potiora suppositionis argumenta proponuntur.

1. Collectio Isidori Mercatoris precedentium locupletior eo presertim titulo distinguitur, quod pluribus supposititiis documentis referta est. uetustissimorum Romanorum pontificum a S. Clemente ad S. Siluestrum usque, quorum nulla exstant decreta, plures epistolas prefert: aliisque pontificibus usque ad Gregorium Magnum aliquas item imponit, ac genuinis interserit. Mirum est tam insignem imposturam, que non sensim, nec per partes, sed uno in libro tota simul prodiit, non statim fuisse detectam. Aliquid  suspicionis suboluisse creditur Hincmaro Remensi aliisque Gallicanis episcopis qui ad Nicolaum I scripserunt. uerum hi nullam falsitatis dubitationem in animum induxisse uidentur, sed eo tantum nomine ipsis epistolis auctoritatem adimendam putarunt, quia, inquiebant, in codice canonum non haberentur ascripte: nimirum quia non erant in collectione Hadriana, quam hoc tempore Ecclesiarum usu receptam Codicem canonum appellabant. Iure autem Nicolaus ad eosdem rescribens , hanc solam rationem nichili faciendam credidit, cum non omnes Romanorum pontificum sincerissime ceteroquin constitutiones, sed admodum pauce in ea collectione legantur; iidemque Gallicani episcopi, ubi sue intentioni hec  suffragari conspiciunt, illis indifferenter utantur. Cum uero illi easdem decretales epistolas, etsi in canonum codice non descriptas, ac minus acceptas traderent, non tamen spurias, sed genuinas  haberent, adeo ut ipsis, cum libebat, uterentur; idem pontifex, qui illas ex sola Gallicanorum relatione cognouerat, nichil de impostura suspicatus , repudiare non potuit; nec eius uerba quibus eas quodammodo uidetur approbasse, ei presumptioni subnixa, quam Gallicani episcopi ingesserant, pro uera ac legitima approbatione accipi queunt, que sine ipsarum epistolarum, quibus carebat, lectione prestari non poterat. Illis autem Nicolaum caruisse euidens ex eo fit, quod in suis epistolis, ubi eas allegandi multiplex fuit occasio, alia documenta sollicitius exquisita laudet, que in canonum codice non inueniuntur; et laudet etiam quedam apocrypha, que olim conficta atque uulgata in antiquiores collectiones irrepserant, uti sunt synodus S. Siluestri, alia Sinuessana, gesta de purgatione Xysti III et de Polycronio: nunquam uero Pseudo-Isidorianis decretalibus usus sit. Has sane Leoni Iu immediato eius predecessori cognitas non fuisse patet ex eius epistola ad Britannos, in qua decretalia  in codice canonum contenta recensens, a Siluestro exorditur, et cetera Hadriane collectionis ita commemorat, ut si quid negotii incurrat, quod illis dirimi nequeat, ad sanctorum Patrum Hieronymi, Augustini, etc., scripta confugiendum tradat; nec de aliis uulgatis decretalibus indicium prebeat.

2. Plures quidem imposture characteres in his decretalibus aliisque Isidorianis [CCXuI] mercibus continentur, que ad earum falsitatem in ipso ortu detegendam attentos et peritos homines facile inducerent. At ea erat illorum temporum et sequiorum conditio, ut pauci essent qui puram remotioris antiquitatis haberent notitiam, et sanioris critices usum facere uellent aut possent. Primus qui earum suppositionem presensit et indicauit, fuit cardinalis de Cusa in opere Concordantia catholica lib., III, c. 2. Wiclefus enim, qui ante ipsum effutiuit: Decretales epistole sunt apocryphe, et seducunt a Christi fide, et clerici sunt  stulti qui student eas: non solas decretales ab Isidoro confictas in suspicionem adducere, sed omnium decretalium auctoritatem euertere nitebatur. Post Cusanum uero sensim alii plures excitati, adeo multa et firma ad suppositionem probandam attulerunt in medium, ut nemo iam de imposturis eiusmodi iure possit ambigere.

3. Nonnulla imposture argumenta satis sit hic delibare. Non leue est illud quod ex ipsa prefatione proditur. Hec in titulo inscribitur sancto Isidoro episcopo, quem quidem episcopum etiam declarat illa ipsa formula prefationi inserta, qua episcopos fratres nostros appellat. Hispanum uero preferunt illa eiusdem prefationis uerba: In principio uero uoluminis huius qualiter concilium APUD NOS celebretur, posuimus: subditur autem post prefationem ordo celebrandi concilii sumptus ex synodo Toletana Iu, c. 4. Quis autem alius Isidorus Hispanus, et episcopus, et sanctus, nisi celebris ille S. Isidorus episcopus Hispalensis cui quidem eamdem collectionem uix editam, id est nono seculo,  ex eadem utique prefatione uulgo fuisse ascriptam satis cognoscitur ex Hincmari Remensis epist. 7, c. 12? Que autem maior impostura quam S. Isidoro Hispalensi episcopo collectionem tribuere octo Toletana concilia continentem a u ad XIII, et unum Bracarense, que post ipsius mortem celebrata fuerunt; et eodem anachronismo in ipsa prefatione mentionem facere concilii uI ecumenici, quod S. Isidoro uiuente nondum habitum fuerat? Quid quod in epistolis que affiguntur priscis trium priorum seculorum pontificibus, plura sacre Scripture testimonia leguntur ex uersione S. Hieronymi, que posterius edita fuit? Quid quod plereque consulares note iisdem epistolis appense uel consules referunt, qui in fastis consularibus nunquam fuerunt, uel si inueniuntur in fastis, cum pontificis epistole auctoris etate nequaquam concordant? Adde magistratuum conficta nomina, archiflaminum, primorum flaminum, etc., et uoces primatuum, archiepiscoporum, apocrisiaricorum, que ab  etate ac usu ueterum illorum pontificum omnino aliena quisque uel leuiter in antiqua historia et disciplina ecclesiastica uersatus facile intelliget. Adde quod nullum priscorum morum indicium, plurima autem posterioris discipline in iisdem litteris continentur. Alia non pauca argumenta alii uberius notarunt, que referre nec uacat, nec opus est.

4. Duo tantum omittenda non credimus, que licet seorsim aliquam responsionem possint recipere, simul tamen iuncta euidentem imposture demonstrationem preseferunt. Primo alie ex his epistolis date traduntur ad omnes episcopos, alie ad orthodoxos omnes, ad omnes Ecclesias, ad episcopos Italie, Gallie, Hispanie, Africe, Germanie, etc. Plura ergo earum exemplaria per orbem disseminata esse debuerunt. Qui autem fieri potuit ut e tot epistolis toto orbe diuulgatis ne una quidem ante nonum seculum a quopiam inuenta et laudata fuerit? Secundo eedem epistole posteriorum quarti, quinti, sexti, septimi et octaui etiam seculi auctorum non sententias solum, sed uoces, et  integras periodos satis prolixas et multas exscriptas exhibent, uti accurate post Blondellum P. Philippus Labbeus in margine earumdem epistolarum notauit. Primo argumento responderi potest eas epistolas usque ad nonum seculum latuisse, et idcirco a nemine fuisse laudatas. Secundo autem non nemo respondit eos posteriores auctores qui indicatas sententias iisdem uerbis preferunt, eas ex ipsis epistolis ad uerbum exscripsisse. Neutra uero responsio probabilis est: immo altera cum altera pugnat. Si enim epistole statim post earum ortum usque ad nonum seculum ita delituissent, ut nemo idcirco eas allegare potuerit; posterioribus ergo scriptoribus non patuerunt, ut ex iisdem possent periodos exscribere. Quod si ex ipsis periodi integre a pluribus multo et temporis et locorum interuallo dissitis fuerunt excerpte, in [CCXuII] tenebris ergo diutius fuisse sepulte dici nequeunt. Alterutrum malis, semper impostura  conuincitur, ac ex ipso responsionum conflictu magis multo elucescit. Si enim plures antiqui scriptores ex ipsis epistolis sumpsissent sententias, uerba atque periodos; note igitur fuissent, et frequenti usu trite, rebusque pluribus utiles, ita ut laudari possent a multis, et ab iis presertim qui ex ipsis profecissent: inter quos sane summi pontifices, et synodi, et Patres, qui eadem uerba et easdem periodos preferunt, ita has uetustissimorum pontificum epistolas allegassent, uti alias aliorum, que genuine sunt, laudasse inueniuntur. Si uero inter tam multos nono seculo anteriores uiros et sanctissimos, et doctrina celebres, qui easdem sententias iisdem uerbis in suis operibus afferunt, ne unus quidem inuentus est qui illarum mentionem fecerit, quia ex ipsis reipsa nichil sumpserunt; sententie ergo et periodi pares, que in epistolis quoque inueniuntur, ex iisdem procul dubio scriptoribus deriuate fuerunt ab epistolarum artifice; quod spuriam earum originem clare demonstrat. Hinc etiam a nullo alio auctore ante nonum  seculum fuerunt laudate, non quia latuerunt, aut earum allegandarum materies et occasio non esset; sed quia nondum natus erat qui easdem confingeret: alias sicut illas post hoc tempus quo supposite et uulgate fuerunt, passim laudatas, et in collectiones etiam non pauca ex iisdem traducta reperimus; ita idipsum antiquis etiam temporibus factum deprehenderemus, si a priscis illis pontificibus quibus afficte sunt, uere scripte et edite fuissent.



§ 2. Alia documenta sincera eidem collectioni inserta, quibus e fontibus hausta fuerint. Quanti intersit hos fontes detegere ad ea discernenda que Pseudo-Isidorus confinxit. Quedam sincera documenta ab eodem interpolata. Due ultime synodi Symmacho attribute, et capitula Hadriano l asserta, que genuina a multis creduntur, ab eodem Pseudo-Isidoro supposita demonstrantur.

5. Neque uero ex solis documentis spuriis abs se  consarcinatis Pseudo-Isidorus suam collectionem condidit. Plura scilicet sincerissima et aliunde nota monumenta falsis intermiscuit. Fontes autem e quibus hec sincera documenta deriuauit detegendi sunt; id enim non modicum iuuerit ad ea ipsa secernenda que ille e suo cerebro commentus est. Precipuus fons est collectio Hispanica, quam totam sue collectioni inseruit. Cumque uulgata esset opinio S. Isidorum Hispalensem fuisse auctorem collectionis Hispanice, hinc Isidori nomen, quod omnibus uenerationi erat, libenter arripuit et prefationi inscripsit. Illam uero collectionem Hispanicam sumpsit, non que primitus prodiit, ac ultra Toletanam Iu synodum non progrediebatur, sed illam paulo auctiorem que nouem Toletanas synodos et Bracarensem anni 675 receperat. Neque iis huius collectionis exemplaribus usus est que Hispanicam originem habent, sed illis que sunt originis Gallicane, uti pluribus statuemus num. 14. Alter fons est collectio Hadriana, ex qua a Pseudo-Isidoro excerpta fuerunt nonnulla que in  Hispana collectione desunt. Fons tertius est uetus collectio a Quesnello edita, et a nobis hoc tomo recusa. Non pauca enim documenta que sunt in Isidoriana collectione, nec leguntur in Hadriana, nec in Hispanica, ex eo fonte eodem quandoque ordine deriuata fuere. Alia pauca auctor delibauit ex Historia Tripartita, aliisque ex fontibus quos in catalogo inferius suo cuiusque loco indicabimus.

6. Adeo uero utile est hos fontes cognouisse, ut quecunque in his non inuenientur, ea a Pseudo-Isidoro supposita certissime dicenda sint. Quod si que documenta per se genuina in illis fontibus breuiora sint, apud Pseudo-Isidorum uero auctiora; quidquid additamenti accessit quod in illis fontibus non reperiatur, id eiusdem impostoris opera suppositum affirmare licebit. Ita supposititia sunt duo postrema capitula, sextum et septimum epistole uigilii ad Profuturum, que absunt a sinceris Hispanice collectionis  codicibus, in Isidoriana autem collectione leguntur. Immo cum in hac eadem collectione auctiora pariter sint [CCXuIII] quedam uetusta documenta ceteroquin apocrypha, que in aliquibus antiquioribus collectionibus recepta, sed breuiora sunt; horum quoque additamenta ipsi impostori ascribenda. Sic nemo iam dubitare potest, quin ab hoc supposita fuerint aliquot fusiora capitula duarum epistolarum S. Clementis ad Iacobum, que olim apud Grecos conficte, et a Rufino Latine reddite, in nonnullas ueteres collectiones irrepsere, sed in his breuiores sunt multo, apud Pseudo-Isidorum autem tantummodo cum illis additamentis inueniuntur auctiores. Neque omittenda hoc loco est ea breuis interpolatio qua in sincera synodo Hispalensi II canoni septimo nonnulla inseruit de quibus diximus capite precedenti, num. 3. Hic porro animaduerte, quesumus, impostoris indolem, qui adeo ad fingendum erat propensus, ut ne ipsis quidem siue sinceris,  siue apocryphis documentis parceret, in quibus sua commenta ex collatione uetustiorum codicum detegi facile poterant. Quanto ergo audentius is confingeret integras epistolas, que nullam antiquiorum exemplarium collationem qua fraus detegeretur metuebant?

7. Ea porro generali regula quam proposuimus, deteguntur apocryphe due synodi, quinta, uti appellant, et sexta sub Symmacho, nec non capitula Hadriano pape in uu gatis et in plerisque mss. attributa, que in sola Isidoriana collectione reperiuntur. Mirum nobis accidit plerosque etiam acerrimos ceteroquin criticos, qui singula eiusdem collectionis documenta ad calculos reuocarunt, de duabus memoratis synodis atque capitulis nichil dubii mouisse. Immo Blondellus, qui omnium maxime Isidoriana figmenta perstrinxit, adeo de illis nichil dubitauit, ut inter ea uetustiora monumenta ex quibus Pseudo-Isidorus apocryphas epistolas conflauit, laudatas synodos atque Hadriani capitula identidem referat,  perinde ac si hec genuina ac uetustiora sint, nec ipsum Pseudo-Isidorum habeant auctorem. Et primo quantum ad duas synodos sub Symmacho, non solum Hadriana collectio istas ignorat, uerum etiam uetustissima omnium contenta in ms. uaticano Regine 1997, que paulo post eiusdem pontificis etatem omnes genuinas ipsius synodos et documenta cetera ad easdem pertinentia accuratissime protulit. Quod si tres synodi tantum ibidem afferuntur, non quatuor; quartam sinceram in eo codice omissam nemo suspicetur: quatuor enim synodorum opinio ex quadam notula dimanat, que in antiquioribus et prestantioribus codicibus abest, uti animaduertimus part. II, c. 4, n. 5. Preterea si tres, que tantum edite sunt sincere synodi, conferantur cum duabus in solo Isidoro descriptis, manifestum introductionis, styli, ac totius orationis discrimen quisque deprehendet: quod diuersum auctorem satis demonstrat. Adde quod in sexta, quam uocant.  synodo Gangrenses canones apostolica auctoritate conditi dicuntur; quod falsissimum est. Referuntur autem duo eiusmodi canones ex interpretatione Dionysii, cum tamen Romani pontifices per id tempus preter Nicenos et Sardicenses nullos Grecarum synodorum canones recepissent. uide part. II, c. 1. Accedit tandem quod in synodo, uti appellant, quinta legantur quedam decreta que ab antecessoribus suis constituta idem Symmachus pronuntiat: Est enim, inquit, a multis antecessoribus nostris synodaliter decretum atque firmatum. Producuntur autem decreta que totidem uerbis recitantur in pseudo-epistolis Zephirini, Stephani, Eusebii et Iulii. Idem ergo et istarum epistolarum, et eius synodi fabricator agnoscitur. Symmachus enim laudare non poterat epistolas que tanto post conficte fuerunt. Neque uero cuipiam incredibile uideatur, Pseudo-Isidorum in ea synodo compingenda ex epistolis abs se confictis uerba exscripsisse, ac pontificum quibus eas  affixit auctoritatem allegasse. Id enim usitatum ipsi fuit in epistolis quas posterioribus pontificibus attribuit, ex litteris fictitiis antecessorum nomine inscriptis decreta iisdem quandoque uerbis repetere, eorumdemque decessorum auctoritatem ingerere. His argumentis suppositione eiusmodi synodorum detecta, nichil erit ambigendum quin subscriptiones ipsis pseudosynodis appense, et partim ex sinceris Symmachi conciliis, partim ex Chalcedonensi sumpte , ex eodem impostore prouenerint.

8. Nunc de capitulis que Hadriano pape I in uulgatis inscribuntur . uidimus in bibliotheca uaticana codicem signatum num. 631 in quo ea capitula [CCXIX] non Hadriano pontifici, sed Ingelramno, seu Angilranno Metensi ascripta sunt. Incipiunt capitula collecta ex diuersis conciliis seu decretis Romanorum pontificum ab Angilranno Metensi episcopo et Adriano pape oblata. Eamdem plane inscriptionem prefert alius codex bibliothece  S. uictoris Parisiensis, uti testatur Baluzius in prefatione ad libros Antonii Augustini de emendatione Gratiani: qui dein in notis ad eosdem libros pag. 492 aliud ms. exemplum laudat monasterii Letiensis, ubi similis epigraphes his uerbis exprimitur: Liber capitulorum ex diuersis conciliis siue decretis Romanorum pontificum collectorum ab Anilramno Metensi episcopo. At plerique et prestantiores codices uat. 630, 1340, 1344, 3791, etc., uulgatam lectionem tuentur: Ex Grecis et Latinis canonibus, et synodis Romanis, atque decretis presulum, ac principum Romanorum hec capitula sparsim collecta, et Agilramno Mediomatricie urbis episcopo Rome a B. papa Adriano tradita sub die XIII kalendarum Octobrium indictione IX, quando pro sui negotii causa agebatur. Quem titulum omnino preferendum demonstrat Hincmarus Remensis Pseudo-Isidoro suppar, qui similiter in suo codice legit. Scribit enim in opusculo contra Hincmarum Laudunensem cap. 24: De  sententiis uero que dicuntur ex Grecis et Latinis canonibus atque decretis presulum et ducum Romanorum collecte ab Adriano papa, et Engelramno Metensium episcopo date, quando pro sui negotii causa agebatur, etc. Ipsa plenior inscriptio, qua capitulorum tempus et occasio notatur, et non ex solis decretis pontificum atque canonibus conciliorum, sed ex principum etiam Romanorum legibus capitula collecta traduntur, uerior agnoscitur: ac propterea ambigendum non est quin hec capitulorum collectio Hadriano ascripta fuerit. Porro Hadrianus papa nullam aliam collectionem suo nomine ornauit nisi eam que Carolo Magno ab ipso tradita Hadriana uocatur. Hinc Leo Iu in epistola ad episcopos Britannie ecclesiasticos canones referens, eos presertim, per quos et episcopi iudicant, et episcopi iudicantur, canones in Hadriana contentos recenset; de istis autem capitulis Hadriano attributis  ne uerbum quidem. Quedam preterea in ipsis capitulis insunt que Romanus pontifex nequaquam proposuiset; ut illud c. 6, quo appellationum cause ad Constantinopolitanam, et non potius ad apostolicam sedem deferende traduntur, nec non illud c. 49 ex lib. X codicis Theodosiani, tit., 10, n. 2, seu ex Breuiario Aniani sumptum: Delatoris aut lingua capuletur, aut conuicto caput amputetur; quod quam a lenitate ecclesiastica sit alienum, nemo est qui non uideat. Angilramnus quoque Metensis episcopus, qui uir mitissimus et pietate precipuus a ceuo auctore Paulo diacono uocatur lib. Iu de Gestis Longobardorum, c. 6, ab hac sanctione collectioni canonum inserenda quam maxime abhorruisset. Illud addemus ad pleniorem imposture probationem, quod pontificum decreta, ex quibus presertim ea capitula dicuntur collecta, non alia fere sunt nisi decretates apocryphe Isidoriane, in quibus eedem sententie et eadem identidem uerba  recitantur, ut ex Antonii Augustini notis in eadem capitula colligere licet. Quem earum epistolarum et capitulorum consensum quicunque perpenderit, eumdem tum illarum, tum istorum architectum facile perspiciet. Huius argumenti uim plerique hactenus non perceperunt, eo quod crediderint pseudepistolarum auctorem ex capitulis, uti uidebantur, sinceris profecisse. At nos econtra capitula post pseudepistolas condita, et ubi cum ipsis pseudepistolis totidem sententiis aut uerbis conueniunt, ex iisdem deriuata manifestissimum facere possumus. Plura in id afferri queunt. Unum autem maxime euidens breuitatis gratia sufficiet. Idem prolixum synodi Romane decretum, quod in capitulis legitur, c. 5, totidem uerbis continetur etiam in epistola supposititia Felicis I ad episcopos Gallie. Hoc uero decretum ex hac epistola traductum in capitula, non autem ex capitulis in eam epistolam transisse, ex eo liquet quia Romana synodus, cui idem decretum in capitulis tribuitur, alia uere non est nisi supposititia synodus sub  eodem Felice I descripta in eadem epistola que ipsius synodi relationem continet. Id manifestum fit ex his eiusdem epistole uerbis : Nos uero  ad supplementum uestrum fratres et cepiscopos [CCXX] nostros uocauimus amplius quam septuaginta, cum quibus hec que subter habentur inserta, regulariter tractanda decreuimus. uestris enim epistolis in omnium audientia perlectis, que multas, ut nostis, querimonias et oppressiones in se continebant uestras, decretisque que sunt de accusationibus episcoporum, sancta synodus dixit: Hec sunt que deinceps propter malorum hominum insidias, etc. Quo decreto relato pseudo-Felix synodi habite relationem concludens ait: Hec, fratres, ad uestram et omnium cepiscoporum opem in synodo unanimiter sunt decreta, ut si forte aliqui stultorum uos accusare, etc. Itaque hec Romana synodus eiusque decretum in capitulis recitatum aliunde peti non potuit quam ex hac Felicis I pseudepistola, ex qua  tantum in lucem prodiit. Si uero auctor capitulorum ex hac pseudepistola idem decretum hasuit, posteriora ergo sunt illa capitula iisdem litteris, et similiter posteriora sunt ceteris decretalibus apocryphis, ex quibus alia bene multa loca similiter decerpta fuerunt. Non igitur Hadriano I, immo nec Angilramno Metensi episcopo eadem capitula ascribi possunt, quorum etate sicut nondum ille pseudodecretales, ita nec capitula exinde deriuata prodierant. Hinc nemo assentiri poterit Stephano Baluzio, qui in laudata prefatione ad Antonii Augustini libros de emendatione Gratiani ea capitula Angilramno Metensi tribuens scripsit: Ea ex nouitiis ueterum pontificum epistolis ut plurimum collegit, et Adriano obtulit, ut sue cause presidium quereret. Eorum artifex ille idem Pseudo-Isidorus est qui ipsas epistolas finxit; ac proinde in sola eius collectione inueniuntur. Enimuero in codice uat. 630 omnium uetustissimo inueniuntur quidem in appendice collectionis Isidoriane,  eo quod ea ex documentis apocryphis in primo collectionis fetu contentis expressa, posterioribus Pseudo-Isidori curis condita fuerint, et ueluti appendix in prioribus exemplis accesserint, ut ex annotandis § 5 patebit. In primo quidem fetu, quem usque ad sanctum Gregorium se perduxisse idem impostor in prefatione testatur, hec capitula Hadriano I attributa locum habere non poterant; ac propterea posterius tantum conficta et addita confirmantur.

9. Illud autem ad impostoris indolem apertius dignoscendam hoc loco animaduertendum credimus, nimirum eum in exscribendo ex pseudepistola Felicis eo synodi Romane decreto, quod paulo ante memorauimus, nonnulla eiusdem decreti uerba licentius immutasse. Cum enim in pseudepistola legatur, Tempore congruo, id est autumnali, uel estiuo concilium regulariter conuocare debebunt; in capitulis scripsit c. 5: Tempore a canonibus prefixo Nicenis concilium canonice conuocare debebunt. uiderat impostor  Nicenam synodum allegari non posse in epistola et synodo Felicis I, qui Nicenum concilium precessit. Cum uero hoc decretum ei synodo tributum hac in particula que concilia congreganda prescribit, reipsa sumpserit ex concilio Niceno; hoc concilium in capitulis ascriptis Hadriano, qui postea floruit, indicare non timuit. Sic duplicem imposturam prodit, unam cum Romane synodo affixit quod Nicene conuenit; alteram cum allatum ex ea Romana pseudosynodo decretum, mutatis nonnulis, interpolauit.



§ 3. Quo fine Pseudo-Isidorus tot documenta spuria supposuerit. Num his documentis supposititiis disciplina ecclesiastica immutata sit.

10. Quo autem spiritu, quo consilio, Pseudo-Isidorus tot documenta confinxerit omittendum non est. Non desunt qui eum amplificande uel defendende auctoritatis Romanorum pontificum studio ductum ad ea procudenda excitatum fuisse arbitrentur. At falluntur manifeste. Licet enim in iis apostolice sedis  amplitudo et auctoritas pluribus commendetur, non tamen hic impostoris scopus fuit, nec eadem sedes, cuius priuilegia et iura quamplurimis sinceris et uetustis documentis nituntur, illis apocryhpis indigebat, ut cardinalis Baronius ad annum 865 n. 8 notauit. Pseudo-Isidori autem consilium longe aliud fuisse ex ipsa collectionis prefatione satis dignoscitur. Postquam enim indicauit documenta que sue collectioni erant inserenda, hanc [CCXXI] eorum colligendorum rationem subiicit: Quatenus ecclesiastici ordinis disciplina in unum a nobis coacta atque digesta et sancti presules paternis instituantur regulis, et obedientes Ecclesie ministri, uel populi spiritualibus imbuantur exemplis, et non malorum hominum prauitatibus decipiantur. Multi enim prauitate et cupiditate depressi, ACCUSANTES SACERDOTES OPPRESSERUNT. Et multis prosequitur in eos acriter inuehens qui episcopos accusare audent, ut se per illos excusent, uel eorum bonis ditentur: ac plura eiusmodi iudiciorum  incommoda referens, illud urget, non posse cogi episcopos ad dicendam causam, si fuerint accusati, et rebus suis exspoliati, aut gradu deiecti, et a sede pulsi, nisi prius fuerint restituti; additque nonnulla de accusatoribus et accusationibus reiiciendis: quibus omnibus palam significat se ea potissimum mente collectionem confecisse, ut episcopis qui accusabantur prospiceret. Id quidem in apocryphis que conflauit documentis multo clarius elucet. Eamdem enim semper de accusatis episcopis curam ac sollicitudinem prefert; cumque apostolice sedis auctoritatem predicat, eo semper omnia refert ut episcopi accusationibus impetiti et condemnati, si se grauatos sentiant, ad illam confugiant, que synodorum sententias retractare et, si iustum putauerit, irritas reddere potest. Idem quoque consilium maxime perspicitur in capitulis Hadriano tributis, que ex apocryphis presertim epistolis decerpta, apocryphorum documentorum uelut compendium et compilatio uocari queunt. Pleraque enim illorum capitulorum eo spectant  ut ne episcopi accusari a quibuslibet possint, nec, si accusentur, accusatoribus facile deferatur, sed ex multis causis tum accusatores repellere, tum iudices liceat recusare; ut synodorum retractentur iudicia, et alia eiusdem generis in apocryphis similiter ingesta, ex quibus si omnia ad episcoporum qui accusantur, exspoliantur, deponuntur, patrocinium, defensionem atque presidium conlata et conficta credantur, nemo iure possit reuincere.

11. Non pauci de Pseudo-Isidoro seuerius conqueruntur, perinde ac si eius imposturis disciplina uetus abolita, et noua fuerit introducta, adeo ut hinc desertos antiquos canones, fractos discipline neruos, perturbata episcoporum et prouincialium conciliorum iura, sublatas iudiciorum leges, aliaque rei ecclesiastice damna illata contendant. Hec autem noue et immutate discipline reprehensio quam minus equa sit, quisque facile intelliget si duo animaduertat, nimirum  pleraque pseudepistolarum Isidori excerpta esse ex sententiis sanctorum Patrum, ex sinceris constitutionibus Romanorum pontificum post Siricium, ex canonibus conciliorum, ac ex Romanis legibus: que sane noui iuris, noueque discipline non sunt; cetera uero eam disciplinam plerumque exhibere que uel iamdiu inoleuerat, uel iam ante aliquanto induci ceperat. Impostura autem in eo sita est, quod Pseudo-Isidorus eas sententias iis auctoribus imposuerit quorum non sunt, et posterioris eui disciplinam antiquioribus pontificibus affixerit, quasi prioribus Ecclesie seculis eque uiguisset. Ceterum quod de noue discipline introductione ingeritur, stultus quidem plane fuisset impostor, si sperasset suam collectionem acceptum iri ab hominibus que nouam omnino disciplinam a sui quoque seculi moribus et consuetudinibus abhorrentem contineret. Quod si quecunque contra consuetudinem ingeruntur, etiamsi bona et utilia sint, ipsa nouitate perturbare solent; multo magis de iis timendum est quibus disciplinam per se  optimam et sanctioribus fultam legibus, longoque usu ab omnibus receptam, quispiam euertere et immutare contenderet. Nulli autem tumultus, clamores nulli auditi sunt ob inductas decretales apocryphas, nisi in ea parte que ad episcoporum causas et iudicia pertinet: de quibus aliqua apud Hincmarum leguntur, et in epistolis Nicolai I. At in his ipsis causis atque iudiciis quod in pseudepistolis ac synodis Isidorianis traditur, non erat omnino nouum. Nonne cause maiores que circa accusationes episcoporum uersantur, certis antiquorum pontificum decretis apostolice sedi reseruate, sine eius assensu definiri non poterant? uide inter cetera Leonis epistolas 6, 13 et 14, et Gregorii Iu epistolam primam ad uniuersos episcopos. Nonne episcoporum appellationes ad eamdem sedem antiquis canonibus et consuetudini, ac primatus etiam iuri innixas probauimus in Obseruationibus ad dissert. 5 Quesnelli, part. I, c. 5, 6 et 7? Ne omnes promiscue admittantur [CCXXII] ad accusandum  episcopum, cautum fuerat in canonibus Codicis Africani 128, 129, 130 et 131, nec non etiam canone sexto concilii CP., quem ex Greco codice Nicolaus I laudat epistola octaua. Episcopos eiectos et suis rebus exspoliatos non cogendos ad iudicium, nisi prius in suum gradum restituantur et omnia eisdem ablata redintegrentur, colligitur ex codice Ecclesie Africane, c. 87. Hec et alia eiusdem generis, que noue discipline a Pseudo-Isidorianis decretalibus inducte tribuuntur, legere licebit in epistolis 8, 9 et 38 Nicolai I, qui tamen ea non ex illis apocryphis, quibus carebat, sed ex antiquioribus documentis confirmat: quemadmodum ante ipsum fecerat etiam Gregorius Iu in epist. 1 ad uniuersos episcopos, in qua uenilonis episcopi iudicium sibi reseruat. Fieri quidem potuit ut hec disciplina, antiquis licet iuribus ac decretis constituta, non multum, seu rarius obtinuerit in quibusdam locis que aliis consuetudinibus et canonibus uterentur. Fieri etiam potuit ut eadem disciplina in fauorem proborum ad fraudes  precauendas instituta, a quibusdam traheretur in abusum, et malorum impunitati seruiret. Pseudo-Isidori uero concilium ab hac improbitate alienum, non aliud fuisse nisi ut episcopis iniuste oppressis subueniret, ex eius prefatione intelleximus. Forte etiam in ea Galliarum parte in qua est Moguntia, ubi he Pseudo-Isidori merces, ut mox dicemus, fabricate fuerunt, disciplina in ipsis proposita iamdiu ante inualuerat S. Bonifacii episcopi est Moguntini opera, qui apostolica legatione functus, quantum apostolice auctoritati deferret, eamdemque obseruantiam in ea loca inducere studuerit, ex eius epistolis liquet. uide inter ceteras eius epistolam 105 ad Cudberthum archiepiscopum  Cantuariensem, in qua aliquot precipua discipline capita ab eodem sancto martyre et Germaniarum apostolo iis in regionibus instituta, ac in pseudepistolis Isidorianis postea repetita exhibentur. Idem quoque spiritus in successores eius Lullum, Riculfum, Autgarium transiit, ut ex aliis monumentis constat. Quod si Pseudo-Isidoriane decretales eam disciplinam preferunt, que et antiquioribus decretis atque canonibus fulciebatur, et iamdiu ante saltem iis in regionibus uigebat, ubi Pseudo-Isidorus illas condidit; num equa sit illa reprehensio qua noue discipline introductio ipsis decretalibus attribuitur, quisque intelliget. Negari tamen non posse uidetur, quin eadem disciplina latius propagata magis multo inoleuerit, postquam eedem decretales edite et diuulgate fuerunt, ac mox in quibusdam conciliis laudate, atque subinde inserte in collectiones Reginonis, Burcardi et aliorum, que ob suam breuitatem ac methodum magno usui fuere.



§ 4. De auctore et tempore eiusdem collectionis.

 12. Isidori nomen prefationi ab impostore fuisse inscriptum eo concilio, ut S. Isidoro Hispalensi episcopo opus tribueretur, innuimus num. 3, ubi etiam probauimus hanc collectionem eidem sancto ascribi non posse. Plerique eam adiudicant Riculfo episcopo Moguntino, quem collectionem, uti putabatur Isidori Hispalensis, ex Hispania allatam Moguntie edidisse, et in uicinas Galliarum regiones euulgasse Hincmarus Remensis tradidit in opusculo contra Hincmarum Laudunensem, cap. 24. Si uero ideo talia, inquit, que tibi uisa sunt, de prefatis sententiis  ac sepe memoratis epistolis detruncando, et preposterando, atque disordinando collegisti, quia forte putasti neminem alium easdem sententias, uel ipsas epistolas preter te habere, et idcirco talia libere te existimasti posse colligere; res mira est, cum de ipsis sententiis plena sit ista terra, sicut et de libro collectarum Epistolarum ab Isidoro, quem de Hispania allatum Riculfus Moguntinus episcopus in huiusmodi, sicut et in  capitulis regiis studiosus, obtinuit, et istas regiones ex illo repleri fecit. Cum uero Riculfus Moguntinus, qui Lullo successit anno 786 uel 787, e uiuis excesserit anno 814, in collectione autem Isidoriana epistole quedam contineantur, ex. gr. Urbani I et Ioannis III, quibus ab impostore inserte fuerunt ad uerbum aliquot sententie concilii Parisiensis celebrati [CCXXIII] anno 829, hasce imposturas  Riculfo attribui non posse liquet. Hincmarus uero excusandus est, quippe quem hec bona fide sumpsisse credimus ex Benedicto leuita. Is enim in prefatione ad tres libros Capitularium u, uI, et uII, ab ipso digestos et editos circa annum 845, scripserat: Hec uero capitula, que in subsequentibus tribus libellis coadunare studuimus, in diuersis locis, et in diuersis schedulis, sicut in diuersis synodis ac placitis generalibus edita erant, sparsim inuenimus, et maxime in sancte Moguntiacensis metropolis Ecclesie scrinio a Riculfo eiusdem sancte sedis metropolitano recondita, et demum ab Autcario secundo eius successore atque consanguineo inuenta reperimus,  que in hoc opusculo tenore suprascripto inserere maluimus. Inter capitula uero ab hoc inserta libris laudatis nonnulla occurrunt ex epistolis apocryphis priscorum pontificum, quedam ex pseudosynodis Symmachi, et fere omnia capitula ad Angilramnum Hadriano pape afficta: que tamen sine ullo auctoris nomine recitantur. Neque uero hec Benedictum leuitam sumpsisse existimes ex aliquo capitulari regum Francorum, ex quo item eadem Pseudo-Isidorus excerpens, priscis illis pontificibus, synodis Symmachi, ac Hadriano I attribuerit. Si enim ea decreta in sinceris capitularibus fuissent constituta, inuenta sane fuissent, si non omnia, saltem aliqua eiusmodi capitularia,  in quibus illa legerentur. Sic quidem cum Ansegisus ex ueris capitularibus suos libros quatuor compegerit, studiosi homines eadem capitularia nacti sunt, in quibus fere omnia Ansegisi capitula continentur, nec non illa que, ab Ansegiso pretermissa, idem Benedictus leuita ex ueris capitularibus in suis libris adiecit. Quid uero cause est cur ne unum quidem capitulum ex apocryphis illis documentis in ullo antiquiori capitulari reperitur, nisi quia ea Benedictus non ex ueris capitularibus, sed ex Pseudo-Isidorianis mercibus, in quibus duntaxat inueniuntur, deriuauit? Hec ergo Pseudo-Isidoriane collectionis capitula inter illa esse uidentur que in Moguntine Ecclesie scrinio a Riculfo recondita tradidit. Cum porro hec collectio ab ipso Benedicto tribuatur, seu saltem inuoluatur cum etate Riculfi, quem obiisse iam uidimus antequam ea conderetur et ederetur; non alia de causa id uidetur fecisse, nisi ut iisdem documentis auctoritatem crearet, et imposture, que ipsi ignota non esset, suspicionem remoueret. Hinc  cum eiusmodi imposturis ipse primus, aut fere primus usus sit, et leuita fuerit Ecclesie Moguntine, ex qua ea collectio prodiit; nonnulli suspicantur cum Blondello ipsum fortassis earumdem imposturarum fuisse architectum.

13. Hoc certe tempore collectio condita, et in Germania quidem, que in Galliis ueteri dispositione censita, Francorum regibus suberat, non uero in Hispania; ac proinde aliquem Germano-Francum habet auctorem. Cum recentius documentum ex quo impostor integras sententias in apocryphis compingendis decerpsit, sit concilium Parisiense anni 829, ante hunc annum editio eiusdem collectionis collocari nequit. Porro concilium Aquisgranense anni 836, cap. 2, n. 8, decernens ut per singulos annos sanctum oleum in cena Domini iuxta traditionem apostolicam ac statuta decretalium, in quo de eadem re precipitur, ab episcopis conficiatur, secundam Fabiani pseudepistolam indicare creditur. Hinc ea editio post annum  829 et ante annum 836 statuenda uidetur. Mirum uero est Rabanum, qui paulo post annum 841 Otgario, seu Autcario Moguntino episcopo Penitentiale nuncupauit, nichil ex apocryphis Isidorianis produxisse. Num id fecerit quia ipsis nichil fidebat, an uero quia nondum prodiissent, ita ut Aquisgranensis concilii decretum ad Fabiani pseudepistolam perperam referatur, alii iudicent. Quod si hoc secundum probabilius iudicetur, et multo magis si cum Blondello credatur impostor quasdam formulas et phrases excerpsisse ex epistola Ione Aurelianensis ad Carolum Caluum, qui regnum obtinuit anno 839, Isidoriana collectio uulgata dicenda esset circa tempus quo Benedictus leuita libros Capitularium edidit, [CCXXIu] nimirum circa annum 845, unde prima apocryphorum expressa mentio legitur in epistola Caroli Calui ad episcopos in conuentu Carisiaco scripta anno 857. Neque uero moueat collectio Remedio Curiensi attributa et a Goldasto edita cum hac epigraphe: Alamannice Ecclesie ueteris canones ex pontificum epistolis  excerpti a Remedio Curiensi episcopo iussu Karoli Magni regis Francorum et Alamannorum . Hic rex cum obierit anno 814, Goldastus ipsam collectionem conditam putat circa annum 813. Amplior erat hec collectio, eique additamenta accesserunt Notingi Constantiensis episcopi, qui uita functus est anno 934. At he Notingi additiones cum non exigua parte canonum a Remedio collectorum ex suo codice excisa atque sublata idem Goldastus tradit. Capita ab eodem edita que supersunt, sunt tantum quadraginta nouem; eaque ex ordine exhibent excerpta ex solis pseudepistolis priscorum pontificum a S. Clemente ad S. Urbanum usque. Hec uero ipsa excerpta, que auctor ex Pseudo-Isidori collectione post Carolum Magnum, ut uidimus, compacta deriuauit, palam faciunt errorem esse in titulo uel in explicatione tituli Karoli Magni, et Remedium, qui horum excerptorum  auctor traditur, ad posteriorem etatem referri oportere. Forte pro Carolo Magno intelligendus est Carolus Crassus, qui ita Carolus Magnus fuerit nuncupatus, uti Ludouicus Magnus dictus inuenitur imperator Ludouicus II. Carolus nimirum Crassus uulgata iam Pseudo-Isidori collectione primo Alemannorum rex fuit, et postea imperium obtinuit.

14. Pseudo-Isidorum uero non fuisse Hispanum, sed Germano-Francum, multa conuincunt. Ex Moguntia quidem collectionem prodiisse, et per Gallias disseminata fuisse exemplaria Hincmaro teste accepimus: qui licet in eo falsus sit, quod presumens auctorem S. Isidorum Hispalensem, eam ex Hispania allatam tradidit; in eo tamen quod e Moguntia eadem collectio uulgata fuerit, collato Benedicti leuite testimonio maxime confirmatur. Hac de causa, qui apocrypha illa nono seculo primum laudarunt, Germano-Galli sunt, nulli autem Hispani, aut aliarum regionum scriptores. Hispanos quidem hanc collectionem diutius ignorasse uel non suscepisse colligere  licet ex epist. 121 Innocentii III, lib. II. Hinc enim discimus eos in quadam causa Alexandro III obtulisse suum codicem canonum, in quo cum aliis conciliis describebatur Emeritense. Hoc autem concilium cum aliis non in Isidoriana collectione, sed in auctiori Hispanica describitur: ac proinde corpus canonum per id quoque tempus apud Hispanos receptum erat collectio Hispanica. uetustiores codices Isidoriani sunt Germano-Franci, adeo ut ii quoque qui in alias regiones traducti nonum seculum attingunt, e Galliis prouenerint, ut de duobus uaticanis nono seculo scriptis paragrapho sequenti patebit. Adde quod in pseudepistolis plures Germano-Francorum idiotismi inueniuntur, eademque styli barbaries que in aliis eiusdem etatis scriptoribus Gallicanis et Germanis deprehenditur; idiotismi autem Hispanorum proprii, qui in Etherio et Eulogio notari queunt, nulli. Euidentius est illud, quia impostor non pauca transcripsit ex epistolis S. Bonifacii episcopi Moguntini, et  ex litteris Cangith abbatisse ad eumdem Bonifacium, que non in Hispania, sed Moguntie et in Germania, ubi illi uersati sunt, inueniri potuerunt. Accedit tandem argumentum omnium, ut nobis quidem uidetur, grauissimum. Dum impostor Hispanicam collectionem sue inseruit, non usus est codicibus Hispane originis, sed illis originis Gallicane. Id nobis innotuit in conferendis epistolis S. Leonis. Duos enim codices collectionis Hispanice adhibuimus, uindebonensem 41, originis Hispane, ac uaticanum 1341, Gallicane originis. Insignem horum codicum uarietatem in lectionibus iam notauimus cap. 4, n. 13, ita ut in uindobonensi corrupte quidem sint, sed ad ueram lectionem ipsi errores accedant; in uaticano autem manifeste sint emendationes arbitrarie, que a germano textu recedunt. Huic autem uaticano codici, qui ex Gallia in bibliothecam uaticanam peruenit, similes plane in lectionibus seu emendationibus agnouimus tres alios codices Gallicanos laudatos a P. Coustantio, ex quibus eiusmodi codices in Galliis inuenti ac disseminati,  a studioso aliquo Gallicano antiquario Hispanicum corruptum codicem olim exscribente et emendante prouenire nemo dubitare potest. uide que in hanc rem annotauimus loco laudato. Porro easdem [CCXXu] Leonis epistolas contulimus cum editione Merlini que e ms. Isidoriano prodiit, nec non cum aliis codicibus Isidorianis, ac presertim cum uat. 630, qui inter Isidorianos omnium uetustissimus et Pseudo-Isidoro suppar puriorem eius collectionem continet. Horum autem lectiones cum plurimum absunt a lectionibus uindobonensis exempli originis Hispane; tum easdem omnino lectiones et emendationes representant que sunt in codice uat. 1341 originis Gallicane: idque adeo euidenter patuit, ut conferentibus codicem Isidorianum uat. 630 cum Hispanico uat. 1341 in eisdem Leoninis epistolis, alter ex altero ad uerbum exscriptus uisus sit. Nihil ergo dubitandum est quin Pseudo-Isidorus in inserendis  sue collectioni documentis collectionis Hispanice codicem adhibuerit non Hispane originis, sed Gallicane. Quid ita? nisi quia in Galliis, ubi erant huiusmodi codices, non autem in Hispania suam collectionem digessit. Quis ergo post tot ac tam manifesta indicia de auctore Gallicano, seu Germano-Franco adhuc ambigendum putet?



§ 5. De codicibus Isidorianis. Ordo et catalogus documentorum huius collectionis sumptus ex antiquissimo omnium ms. uat. 630. Spuria, sincera et interpolata, accurate discernuntur.

15. Cum mss. codices Isidoriane collectionis in bibliothecis frequentiores sunt; tum uero plerique ita inter se discrepant, ut quid contineret primitiua collectio plures dubitent. Multi enim codices solas decretales epistolas preferunt, carent uero canonibus conciliorum, quos tamen Pseudo-Isidorum sue collectioni inseruisse ex eius prefatione liquet. In his alii plures, alii pauciores epistolas continent, alii  etiam ordine ipsarum nonnunquam discrepant. Qui autem canones cum epistolis exhibent, non semper conueniunt. Quidam enim auctiores sunt in epistolis, quas uel Isidorianis inserunt, uel in fine adiiciunt. Nobis tredecim exemplaria inuenire licuit, e quibus quinque conciliorum canonibus expertes tum numero, tum ordine epistolarum plerumque dissentiunt. Huiusmodi sunt codices uat. 629, 3788, 3791, 4873, et uallicellanus D 38. Codices autem cum epistolis atque canonibus, e quibus ne unum quidem reperire contigit P. Coustantio, nobis hi octo presto fuere, uat. 630, 631 et 1340; uat. Ottobonianus 93, Casanatensis A 11, 14; Florentinus PP. Predicatorum S. Marci 182, Patauinus 100 canonicorum Lateranensium S. Ioannis in uiridario, et uenetus bibliothece ducalis S. Marci in duos tomos diuisus, quorum alter signatur n. 168, alter 169. Ex his tamen nonnulli mutili, aliquibus epistolis initio uel in fine carent.

16. Ut in tanta manuscriptorum uarietate discernitute  possit, quenam uere fuerit Pseudo-Isidori collectio, seu que documenta in primeuo eius fetu indita fuerint, lucem preferent hec prefationis eius uerba, quibus sue collectionis imaginem ac documentorum summam atque ordinem exprimit. In principio uero, inquit, uoluminis huius, qualiter concilium apud nos celebretur posuimus, ut qui nostrum ordinem sequi uoluerint, sciant qualiter hoc agere debeant. Qui autem hoc agere melius elegerint, faciant quod iusto canonicoque atque sapientissimo consilio iudicauerint. Denique propter eorum auctoritatem ceteris conciliis preposuimus canones qui dicuntur Apostolorum, licet a quibusdam apocryphi dicantur, quoniam plures eos recipiunt, et sancti Patres eorum sententias synodali auctoritate roborauerunt, et inter canonicas posuerunt constitutiones. Deinde quarumdam epistolarum decreta apostolicorum interseruimus, id est Clementis, Anacleti, Euaristi, et ceterorum apostolicorum quas potuimus hactenus reperire epistolas, usque ad  Siluestrum papam. Postmodum uero Nicenam synodum constituimus propter auctoritatem eiusdem magni concilii. Deinceps diuersa concilia Grecorum et Latinorum, siue que antea, seu que postmodum facta sunt, sub ordine numerorum ac temporum capitulis suis distincta, sub huius uoluminis aspectu locauimus: subiicientes etiam reliqua decreta presulum Romanorum usque ad S. Gregorium, et quasdam epistolas ipsius, in quibus pro culmine sedis apostolice [CCXXuI] non impar conciliorum exstat auctoritas. Illi igitur codices, qui primo post prefationem exhibent ordinem celebrandi concilii, dein canones proferunt apostolorum, postea epistolas apostolicorum, seu priscorum pontificum a S. Clemente ad S. Siluestrum; deinde Nicenum cum ceteris Grecorum et Latinorum conciliis, ac tandem epistolas alias consequentium pontificum usque ad S. Gregorium; hi, inquam, codices ueram et integram Isidorianam collectionem continere dicendi sunt. Tales autem omnino esse deprehendimus duos  codices uat. 630 et 631, qui sunt plane integri. Tres autem uat. Ottobon. 93, Florentinus S. Marci, et Casanatensis, licet tum decretales epistolas, tum conciliorum canones preferant; cum tamen mutili sint, integre collectionis notitiam prestare non possunt. Alius autem uat. 1340 ac duo ueneti S. Marci plura documenta addunt post S. Gregorium, que cum Pseudo-Isidoro attribui non possint, ad additamenta referenda sunt de quibus capite sequenti erit sermo. Codicem Patauinum 100 S. Ioannis in uiridario, etsi integrum, at posterioris etatis, diligenter euoluere per tempus non licuit. Itaque ex illis duobus integris et puris Isidori codicibus uat. 630 et 631, quos diligentius expendimus, totius collectionis Isidoriane descriptionem subiiciemus: de aliis autem aliqua addemus postea. Inter hos autem duos uaticanos integros codices in serie et ordine precipue sequemur codicem 630. Is enim preferendus omnino est omnibus, quippe qui non solum est Gallicanus, id est eius regionis in qua hec collectio concinnata fuit; uerum  etiam uti antiquissimus omnium laudatur a Montfauconio et cardinali de Aguirre. Gallicanum duo probant: 1o notatio recentiori charactere initio scripta: Hic liber spectat ad usum Ioannis episcopi Attrebatensis; 2o epistola Luitardi uenciensis ad Wenilonem Rothomagensem. Antiquissimum uero et ipsi Pseudo-Isidoro supparem declarat catalogus Romanorum pontificum, qui in Leone Iu, Benedicto III, et Nicolao I, desinit: ex quo hic codex sub Nicolao I exaratus agnoscitur, id est inter annum 858 et 867, quo quidem tempore documenta huius collectionis ab Hincmaro et aliis Gallis episcopis allegari ceperunt. Hinc idem codex unum e primis eiusdem collectionis exemplaribus habendus: quod ipsum etiam atque etiam confirmant due appendicule quorumdam documentorum, que cum posterioribus curis Pseudo-Isidorus addidisset, in hoc primigenie collectionis exemplo adiecte sunt in fine; cum in aliis codicibus suo loco inserte inueniantur. Huic ergo codici in  constituenda ac describenda eadem collectione quantum pre ceteris sit deferendum, nemo non uidet.

17. Ante collectionem preter catalogum Romanorum pontificum, quem in Nicolao 1 desinere monuimus, affertur annotatio de quatuor conciliis generalibus. Hec legitur apud Gratianum dist. 15, c. 1, ac ex S. Isidoro Hispalensi lib. uI Originum, c. 16, sumpta est. Dein sequitur annotatio de sex conciliis, uti apud eumdem Gratianum dist. 16, c. 10, tum alia annotatio de aliis conciliis uno et uiginti, quorum octo priora sunt Ancyranum, Neocesariense, Gangrense, Sardicense, Antiochenum, Laodicenum, Carthaginense et Africanum, que Hadriane collectionis seriem referunt; cetera uero tredecim sunt Gallicana, nullum Hispanicum: quod hanc annotationem in Galliis conditam indicat. Eadem apud Gratianum exstat dist. 16, c. 11, ubi tamen tria alia Gallicana concilia adduntur, que idcirco complent numerum 24. Tum in codice post mentionem concilii Maticensis  propositam numero 21 subiiciuntur alii octo numeri a 22 usque ad 29, qui tamen uacui relinquuntur. Sequuntur porro alii decem et octo numeri a 30 ad 47, in quibus indicantur concilia Hispanica, et reliqua, que in tabula conciliorum dein recelenda iisdem numeris referuntur. Subiicitur notitia prouinciarum, quam Andreas Scotus, Petrus Bertius, et Emmanuel Schelestratius publici iuris fecerunt; ac postea notitia Galliarum, que a pluribus uulgata est. He omnes annotationes atque notitie non solum exstant similiter in ms. uat. 631 aliisque exemplis que Isidorianam integram collectionem continent, uerum etiam in codice uat. 1341 collectionis Hispanice, originis Gallicane, ita ut dubitandum non sit quin uel ex aliquo eiusmodi exemplo collectionis Hispanice traducte fuerint in manuscripta Isidori, uel ex mss. Isidorianis in eos codices collectionis Hispanice transierint. Hec autem omnia que precedunt [CCXXuII] et non pertinent ad collectionem  Isidori, claudit memorata epistola Luitardi episcopi uenciensis ad Wenilonem Rothomagensem, scripta an. 868, que solius manuscripti uat. 630 propria, ex eodem edita est tom. X Conciliorum, edit. uen. col. 1403.

18. Post hec collectio Isidoriana exorditur a prefatione hoc titulo: Incipit prefatio S. Isidori episcopi. Isidorus Mercator seruus Christi lectori conseruo suo et parenti in Domino fidei salutem. Compellor a multis, etc. Edita est ex codice uat. 630 a cardinali de Aguirre. uide tomum I Concil., pag. 4. Merlinus omittit Mercator, et pro fidei habet fideli. uulgati Conciliorum pro Mercator substituunt peccator, quod nulli nostri codices preferunt. Mercator quoque legitur in codice Parisiensi quem uidit Harduinus, nec non apud Iuonem in decreto; et solum in huius margine peccator.

Prefationi subiicitur epistola supposititia Aurelii ad Damasum, cuius initium est: Gloriam apostolice sedis, nec non apocrypha Damasi responsio, Scripta  sanctitatis tue, etc., quas uidesis tom. II Concil., col. 1011 et 1012. In ms. uat. 631 he describuntur ante prefationem, sed perperam; nam Hincmarus Remensis in opusculo aduersus Hincmarum Laudunensem c. 24, Damasi responsionem ad Aurelium laudans, quam, inquit, Isidorus sue prefationi supposuit, et collectioni preposuit.

Postea sequitur Ordo de celebrando concilio. Hora diei prima, etc., uti tom. I Concil. a col., 8 usque ad col. 12. Hunc quidem ordinem, qui sumptus est ex concilio Toletano Iu, initio collectionis premittendum auctor in prefatione receperat.

Dein affertur tabula conciliorum cum titulis 47, quorum primi 45 illi sunt quos in Hispanica exhibuimus c. 4, n. 5; alii autem duo sunt hi: XLuI. Decreta quorumdam presulum Romanorum ad fidei regulam et disciplinam ecclesiasticam constituta. XLuII. Synodus Toletana 68 episcoporum. Hec eadem tabula cum iisdem titulis 47 exstat etiam in codice  Casanatensi A 11, nec non in uat. 1341 continente collectionem Hispanicam originis Gallicane; ac propterea ex alterutro fonte in alterum irrepsit. Certe duo tituli 46 et 47, qui nec cum Hispanice, nec cum Isidoriane collectionis corpore concordant, addititii noscuntur. Error quidem inest in titulo 46, qui non exprimit ullum concilium, sed est ille ipse titulus in Hispanica collectione prefixus parti secunde, que decretales sedis apostolice continet.

Subduntur alie due epistole supposititie, altera S. Hieronymi ad Damasum, cuius initium: Gloriam sanctitatis tue, etc.; altera Damasi ad Hieronymum, que incipit: Gaudet Ecclesia tuo fonte, etc. Edite sunt ab Henschenio, Schelestratio et aliis; nouissime autem inserte sunt Appendici Operum S. Hieronymi tom. XI editionis ueronensis pag. 275. Cum he inueniantur etiam in quibusdam mss. pontificalis Romani Damaso inscripti quod Pseudo-Isidorus adhibuit, num harum suppositio ipsum Pseudo-Isidorum  an alium antiquiorem habeat auctorem ex quo ipse illas receperit, definire non licet.

Mox ex collectione Hadriana describuntur quinquaginta canones apostolorum uersionis Dionysiane.

Tum sequuntur epistole priscorum pontificum a S. Clemente ad Melchiadem usque, omnes supposititie, et omnes a Pseudo-Isidoro conficte, duabus tantummodo S. Clementis exceptis, quas tamen ille interpolauit. En ipsarum seriem, quas in editis Conciliorum inuenire licebit.

Epistole quinque S. Clementis, due ad Iacobum, tertia ad omnes episcopos; presbyteros, etc.; quarta ad Iulium et Iulianum, quinta ad Hierosolymis habitantes cum Iacobo episcopo. Due prime iam a Greco aliquo conficte fuerunt; et a Rufino Latinitate donate, in uetustiores collectiones tum Italicas, tum Gallicanas transierant. Solum epistola secunda in collectionibus Italicis inscribitur: Precepta S. Petri, quo titulo illam ex iisdem collectionibus hoc tomo  edemus inter documenta iuris canonici ueteris; at in Gallicanis codicibus ab Harduino et Coustantio indicatis inscribitur: Epistola preceptorum S. Clementis pape missa Iacobo fratri Domini, uel Epistola S. Clementis Romani ad Iacobum de sacramentis Ecclesie. Has duas epistolas Pseudo-Isidorus ex Gallicanis collectionibus excerpsit, unde in secunda epistole inscriptionem retinuit. Tres uero alias epistolas [CCXXuIII] ipse supposuit. Illis autem duabus spuriis epistolis quas aliunde accepit, nouas imposturas addidit cum eas prolixis interpolationibus auxit. Has interpolationes quisque dignoscet si easdem epistolas ex Isidoriana collectione in Conciliis editas conferat cum illis multo breuioribus que ex uersione Rufiniana et ex antiquioribus collectionibus hoc ipso tomo proferuntur, prima in collectione subiicienda cap. 64, col. 454, altera inter documenta paulo ante laudata num. 5, col. 674.

S. Anacleti epistole tres, prima ad omnes Orientales, secunda ad episcopos Italie, tertia ad episcopos  omnes.

S. Euaristi due, una ad Africanos episcopos, altera ad Aegyptios.

S. Alexandri I epistole tres, prior ad omnes orthodoxos, alie due ad episcopos omnes.

S. Xysti I epistole due, prima ad omnes Christianos, altera ad omnes episcopos.

S. Thelesphori una ad omnes Christianos.

S. Hygini epistole due, una ad omnes Christianos, altera ad Athenienses.

S. Pii I item due, prima ad omnes Christianos, ad Italos altera.

S. Anitii  una ad episcopos Gallie.

S. Soteris due, prior ad Campanie, secunda ad Italie episcopos.

S. Eleutherii una ad Gallie prouincias.

S. uictoris I epistole due, una ad Theophilum episcopum Alexandrinum, alia ad Africanos.

S. Zephirini due, prima ad Sicilie, altera ad  Aegypti episcopos.

S. Callisti I due, una ad Benedictum episcopum, alia ad episcopos Gallos.

S. Urbani I una ad omnes Christianos.

S. Pontiani due, prior ad Felicem Succribonum, altera ad Christianos omnes.

S. Anteri una ad episcopos prouinciarum Betice et Toletane.

S. Fabiani tres, prima ad omnes episcopos, secunda ad Orientales, tertia ad Hilarium episcopum.

S. Cornelii due, una ad omnes episcopos, ad Rusticum episcopum altera.

S. Lucii I una ad episcopos Gallie et Hispanie.

S. Stephani I due, prior ad Hilarium episcopum, secunda ad episcopos omnes.

S. Xysti II due, prior ad Gratum episcopum, secunda ad episcopos Hispanie.

S. Dionysii due, una ad Urbanum prefectum, altera ad Seuerum episcopum.

 S. Felicis I epistole tres, prima ad Paternum episcopum, secunda ad episcopos Gallie, tertia ad Benignum episcopum.

S. Eutychiani due, prior ad Betice, secunda ad Sicilie episcopos.

S. Gaii una ad Felicem episcopum.

S. Marcellini due, ad Salomonem episcopum una, altera ad episcopos Orientis.

S. Marcelli due, prima ad episcopos Antiochene prouincie, secunda ad Maxentium tyrannum.

S. Eusebii tres, prior ad Gallie, altera ad Aegypti, prior tertia ad Tuscie et Campanie episcopos.

S. Melchiadis una ad episcopos Hispanie.

In hac prima parte, que ad priscos pontifices pertinet a S. Clemente usque ad Melchiadem inclusiue, seu exclusiue usque ad S. Siluestrum, Pseudo-Isidorus quinquaginta nouem epistolas finxit, et duas S. Clementi olim affictas retulit ac interpolauit.

19. Sequitur ea pars que concilia exhibet. Premittitur  opusculum inscriptum de Primitiua Ecclesia et Synodo Nicena. Hoc opusculum cum subiiciatur litteris Melchiadis, eiusdem pontificis nomine inscriptum a Gratiano aliisque allegatur. Sed in codicibus nomine caret. Est autem ueluti proemium ipsius Pseudo-Isidori in constitutionem sequentem. Incipit: Nemo qui diuinas Scripturas legit, etc., uti tom. I Concil., uen. edit. col. 1562.

Subiicitur Constitutio Constantini ad Siluestrum. In nomine, etc. Ea que Saluator et Redemptor noster, etc. Ibidem, col. 1564. Apocryphum est hoc documentum. [CCXXIX] Quidam istud Pseudo-Isidoro tribuunt. Balsamon quedam Greca eius fragmenta recitat. Integrum autem documentum Grece scriptum inuenit P. Possinus in uaticanis codicibus Grecis 614 fol. 76, 789 fol. 185, 973 fol. 39, et 1416 fol. 127, uti P. Labbeus notauit. Hinc non improbabiliter suspicati sunt Baronius et Binius hoc constitutum a Grecis fuisse confictum, et postea Latine redditum, atque a Pseudo-Isidoro exceptum. Illud  quidem legitur Latine in collectione Gallicana, quam primo loco exhibet uetustus codex Colbertinus 3368. uide que diximus part. II, c. 8, n. 3. Etsi uero hoc documentum ibidem addititium uideatur; cum tamen eadem collectio Colbertina sit Pseudo-Isidoro antiquior, nec quidquam Isidorianum receperit; ipsum ex hac, uel ex alia fortassis uetustiore Gallicana collectione hoc monumentum ebibisse satis credibile est.

Sequitur: Quo tempore Nicenum concilium habitum sit. Canones generalium conciliorum a temporibus Constantini ceperunt, etc., ac desinit in uerbis secundum post apostolos symbolum tradiderunt. Est initium prefationis collectionis Hispanice, quam integram dedimus cap. 4, n. 5.

Incipit epistola uel prefatio Niceni concilii. Beatissimo Siluestro in urbe Roma apostolice sedis antistite, etc. Est prefatio a Pseudo-Isidoro sumpta ex collectione hoc tomo edita. uide col. 22.

 Postea describuntur canones conciliorum Grecie, Niceni, Ancyrani, Neocesariensis, Gangrensis, Sardicensis, Antiocheni, Laodiceni, Constantinopolitani, Ephesini et Chalcedonensis, ac formata Attici. Item canones octo conciliorum Africe, septem Carthaginensium, et Mileuitani. Dein canones conciliorum Gallie, trium Arelatensium, ualentini, Tauritani, Regensis, Arausicani, uasensis, Agathensis, Aurelianensis. Tandem canones canones conciliorum Hispanie, Eliberitani, Tarraconensis, Gerumdensis, Cesaraugustani, Ilerdensis, ualentini, Toletanorum I, II, III et Iu; initium Bracarensis I; quo interrupto inseruntur alie nouem synodi Toletane a u ad XIII, que ultima apud Merlinum in fine mutila, in uat. 630 aliisque Isidorianis integra legitur. Postea iterum subditur synodus Bracarensis I, sed integra; et mox Bracarensis II. Dein capitula Martini Bracarensis, et concilium Bracarense anni 675; ac tandem due synodi Hispalenses. Hec omnia Pseudo-Isidorus  sumpsit ex auctiori collectione Hispanica originis Gallicane, qualis est in ms. uat. 1341, cum eadem repetitione Bracarensis I, et cum iisdem lectionibus liberius emendatis, uti antea monuimus. Solum in Niceno post symbolum omittitur episcoporum catalogus, qui in eodem codice collectionis Hispanice legitur.

20. Tertia pars sequitur, que epistolas profert ceterorum presulum Romanorum a S. Siluestro ad S. Gregorium usque. Eadem prefatio his premittitur, Hactenus digestis conciliis, etc., quam in Hispanica attulimus cap. 4, n. 6.

Primum autem documentum quod producitur supposititium est. Incipiunt excerpta quedam ex synodalibus gestis S. Siluestri pape. Temporibus S. Siluestri pape et Constantini piissimi Augusti, factum est magnum concilium in Nicea, etc., uti tom. I Concil., a col. 1575 usque ad uerba columne 1578 designatus sit chirographus. Cum uero in editione Conciliorum  his excerptis subiiciantur ipsa synodalia gesta S. Siluestri cum titulo: Canon, siue Constitutum Siluestri, ex quibus hec excerpta Pseudo-Isidorus decerpsit; hec quoque gesta, que eque supposititia sunt, in Isidoriana collectione intexta ibidem traduntur. uerum licet in aliquo codice Isidoriano legantur, absunt tamen a nostro codice et ceteris quos consuluimus. Inanem quidem laborem ille assumpsisset concinnando excerpta ex iisdem gestis, si ipsamet gesta sue collectioni inserenda putasset. Hec tantum excerpta in suo quoque codice inuenta memorat Hincmarus Remensis in sepe laudato opusculo contra Hincmarum Laudunensem c. 24, ubi etiam gesta eiusmodi ueluti apocrypha reiicit. Cum porro ea sub Symmachi etatem una cum aliis documentis apocryphis concinnata, inserta fuerint quibusdam collectionibus Italicis, ac in Gallias etiam transierint, uti leguntur in uetusto ms. Colbertino 784, de quo confer part. II, c. 6, n. 4 et 5, Pseudo-Isidorus ex aliquo eiusmodi Gallicano exemplo hec excerpta deduxisse  dicendus est. Ceterum pre oculis habuisse etiam pontificale Romanum Damasi nomine inscriptum, cuius auctor eadem S. Siluestri synodalia [CCXXX] gesta compendio exhibet, nichil dubii est. Quedam enim particule excerptorum Pseudo-Isidori cum pontificalis abbreuiatione magis quam cum ipsis gestis conueniunt.

Epistola supposititia Athanasii et ceterorum Aegyptiorum ad Marcum papam, qua petunt exemplum canonum Nicenorum; et rescriptum Marci ad eosdem item supposititium. uide tom. II Concil., col. 488 et 490.

Fides in sacro Romano tractata concilio a beatissimo Iulio papa et reliquis uere fidei episcopis. In nomine Domini Dei et Saluatoris, etc. Ibi col. 549. Hec quoque est Pseudo-Isidoriana impostura.

Eiusdem Iulii pape epistola ad Orientales pro S. Athanasio. Decuerat uos, fratres, alios ecclesiasticis instruere disciplinis, etc. Ibi col. 497. Est apocrypha.

 Responsio Orientalium pariter apocrypha. Licet circa omnes, etc. Ibi col. 502.

Rescriptum Iulii ad eosdem Orientales. Decuerat uos aduersus sanctam Romanam et apostolicam Ecclesiam, etc. Ibi col. 506. Apocryphum.

Athanasii et Aegyptiorum synodica ad Liberium papam apocrypha. uestre beatissime paternitatis iura, etc. Eodem tom. II Concil., col. 817.

Liberii rescriptum ad eosdem item supposititium. Olim et ab initio, etc. Ibi col. 819.

Athanasii et Aegyptiorum ad Felicem papam epistola apocrypha. uestro sancto suggerimus apostolatui, etc. Ibi col. 993.

Felicis responsio. Sacram uestram synodicam, etc. Ibi col. 999. Alia eiusdem ad eosdem. Gratia uobis, etc. Ibi col. 1005. Utraque supposititia.

Liberii epistola ad uniuersos episcopos. Nihil est quod stare, etc. Ibi col. 815. Apocrypha.

Damasus Paulino. Per filium meum uitalem, etc.  Ibi col. 1014. Hec sincera Damasi epistola sumpta est ex collectione Hispanica.

Postea Pseudo-Isidorus alteram genuinam eiusdem Damasi epistolam ad eumdem Paulinum ex Hispanica collectione sumptam, que Confessio fidei ad eumdem Paulinum alias inscribitur, in tres partes dissecuit, iisdemque tres apocryphas epistolas interseruit, tabula sex capitulorum premissa, cui ee partes tres genuine epistole, ac tres epistole supposititie post tabulam subiecte respondent hoc modo.

I. Eiusdem Damasi ad Paulinum. Post Nicenum concilium, aliud in urbe Romana postea congregatum est, etc., uti tom. II Concil., col. 1061, usque ad illa, Si quis de Patre et Filio bene senserit, de Spiritu sancto autem non recte habuerit, hereticus est. Est prima pars laudate epistole, seu confessionis fidei ad Paulinum; nisi quod omittitur hoc loco decretum aduersus eos qui de Ecclesiis suis ad alias migrant: quod infra subiicitur tit. 6.

 II. Epistola Stephani ac trium conciliorum Africe ad Damasum. Notum uestre facimus beatitudini, etc. Ibi col. 1018. Est supposititia.

III. Quod omnes heretici de Filio Dei et Spiritu sancto male sentientes in perfidia Iudeorum et gentilium inueniuntur. Quod si quis patiatur Deum Patrem, et Deum Filium, et Spiritum sanctum deos dici, etc. Est postrema pars laudate genuine epistole ad Paulinum. Ibi col. 1063. Sed post ultima uerba sine dubio credamus, in cod. Isid. adduntur alia nonnulla que in puris Hispanice collectionis exemplaribus non leguntur.

Iu. Epistola Damasi ad Prosperum Numidie et alios Afros. Licet, fratres karissimi, nobis sint nota, etc. Ibi col. 1025. Apocrypha.

u. De sacerdotibus qui de Ecclesiis suis ad alias migrant. Eos autem sacerdotes qui de Ecclesiis ad Ecclesias, etc. Ibi col. 1062, usque ad uerba quiescat in Domino. Est decretum memorate genuine epistole Damasi ad Paulinum, quod antea omissum  fuerat.

Epistola synodica Damasi ad Illyrios episcopos. Credimus sanctam fidem uestram, etc., sumpta est ex uersione Epiphanii in Historia Tripartita lib. u, c. 29, cui Pseudo-Isidorus addidit chronicam notam spuriam, Dat. XuII kal. Nou. Siricio et Ardabure uu. CC. consulibus. uide tom. II Concil., col. 1031.

Damasi epistola apocrypha ad episcopos Italie. Optaueram, dilectissimi, etc. Ibi col. 1033.

Siricii epistole tres, omnes sincere ex collectione Hispanica, una ad Himerium, [CCXXXI] altera ad diuersos contra Iouinianum, tertia ad orthodoxos per diuersas prouincias. Ibi. col. 1212, 1218 et 1223.

Anastasii due supposititie, prior ad Germanie et Burgundie episcopos, secunda ad Nerianum nobilissimum uirum. Ibi col. 1428 et 1430.

Innocentii epistole tres et uiginti, omnes sincere, ex Hispanica collectione excerpte, que leguntur tom. III Conciliorum, ab epist. 1 eiusdem pontificis  usque ad 23, col. 13 et seqq.

Carthaginensis concilii epistola ad Innocentium, et rescriptum Innocentii. Dein epistola concilii Mileuitani ad eumdem pontificem cum huius rescripto. Item epistola familiaris quinque episcoporum Africe ad ipsum Innocentium, ei huius responsio. Tandem epistola familiaris Innocentii ad Aurelium. He septem epistole leguntur in collectione Gallicana hoc tomo impressa, ex qua Pseudo-Isidorus illas hausit. uide infra a col. 128 ad 164.

Zosimi epistole due ex collectione Hispanica decerpte, una ad Esychium, altera ad clerum Rauennensem. Exstant in epistolis Zosimi t. III Concil., ep. 1 et 2.

Bonifacii pape epistola ad Honorium Augustum cum huius responsione; et alia eiusdem pontificis ad episcopos Gallie. Sunt sincere, ex Hispanica collectione sumpte. Exstant eodem tom. III Concil. inter Bonifacii epistolas.

Celestini epistole tres item ex Hispanica, una ad  uenerium et alios episcopos Gallos, altera ad episcopos per uiennensem et Narbonensem prouinciam constitutos, tertia ad episcopos Apulie. In Conciliis sunt epist. 1, 2 et 3 huius pontificis.

Xysti III una apocrypha ad episcopos Orientales. Est tom. Iu Concil., epist. 3.

Ex collectione Hispanica postea subduntur eodem plane ordine epistole nouem et triginta S. Leonis, et aliorum, quas in descriptione collectionis Hispanice recensuimus cap. 4, n. 6.

Hilari pape tria documenta ex eadem collectione Hispanica, id est synodale decretum, et due epistole ad Ascanium Tarraconensem. Sunt in Conciliis epist. 1, 2 et 3.

Simplicii pape epistola ad Zenonem Spalensem, et Acacii epistola ad Simplicium ex eadem collectione. Prior est in Conciliis epist. 1 eiusdem pontificis, altera est post epist. 8.

 Felicis II  epistole tres ex eadem Hispanica, una ad Siculos, altera ad Acacium, tertia ad Zenonem Spalensem. In Conciliis epist. 7, 6 et 8.

Decretum Gelasii pape de libris recipiendis uel non recipiendis, quod incipit: Post propheticas et euangelicas Scripturas, etc., uti tomo u, Concil. col. 386. Hoc decretum sincerum exscriptum fuit ex aliqua uetustiore collectione seu codice Gallicano, cuiusmodi sunt Colbertinus 784, de quo diximus part., II c. 6; et alius Colbert. 3368, de quo ibidem, cap. 8.

Aliud eiusdem decretum generale, quod alias inscribitur: Epistola ad episcopos Lucanie et Sicilie. Item alia eiusdem epistola ad Sicilienses. Hec duo ex Hispanica collectione excerpta leguntur tom. u Concil. epist. 7 et 10.

Eiusdem Gelasii epistole quatuor, prior Fausto magistro, secunda Anastasio imperatori, tertia Dardanie episcopis, quarta ad Orientales. He sumpte ex Gallicana collectione hoc tomo impressa cap. 48,  49, 50 et 51.

Anastasii pape epistola ad Anastasium Augustum ex collectione Hispanica. Exstat tom. u Concil., epist. 1 inter illas eiusdem pontificis.

Symmachi pape epistola ad Cesarium Arelatensem, item ex Hispanica. Ibi epist. 5 inter Symmachi epistolas.

Subiiciuntur tria genuina concilia sub eodem Symmacho ex Hadriana collectione, que tom. u Concil. inscribuntur synodus I, III et Iu. In plerisque codicibus Isidorianis inseruntur hoc loco due alie synodi sub eodem pontifice, quas fictitias probauimus, nec non alia sincera sumpta ex Ennodio. uerum hec in ms. uat. 630, in finem collectionis reiiciuntur, de quibus inferius redibit sermo.

Hormisde epistole octo, et due ad Hormisdam eodem ordine quo eas designauimus in collectione Hispanica, ex qua Pseudo-Isidorus eas deriuauit.

[CCXXXII] Ioannis I pape epistole due, una ad Zacariam  archiepiscopum, alia ad episcopos Italos. Sunt supposititie.

Felicis III  alie due epistole item supposititie, prima ad omnes episcopos, altera ad Sabinam.

Bonifacii II epistola ad Eulalium apocrypha.

Ioannis II apocrypha epistola ad ualerium episcopum.

Agapeti I epistola ad Antemium episcopum CP. item apocrypha.

Amatoris episcopi epistola ad Siluerium papam, et huius responsio: ambe supposititie.

uigilii epistola sincera ad Profuturum, sumpta ex collectione Hispanica; sed apud Pseudo-Isidorum inscribitur ad Euterium ob mendosam lectionem, de qua uidesis cap. 4, n. 15. Huic porro epistole ille ex suo duo capita addidit sextum et septimum.

Pelagii I epistola ad uigilium episcopum, in uat. 631 ad Iulium, supposititia.

Ioannis III pape decreta ad Germanos et Gallos,  item supposititia.

Benedicti pape apocrypha epistola ad Dauid episcopum.

Pelagii II epistole tres, una ad episcopos synodi CP., secunda ad Benignum archiepiscopum, tertia ad uniuersos episcopos presertim Campanie et Italie, omnes apocryphe.

S. Gregorii Magni epistole sex. Tres priores genuine ex collectione Hispanica sumpte, prima et secunda ad Leandrum episcopum Hispalensem, tertia uero ad Recaredum regem, que leguntur lib. I Registri, epist. 43 editionis Maurine, et lib. IX, epist. 121 et 122. Postea subiiciuntur tres alie eiusdem Gregorii epistole, que uel ex Registro ipsius, uel ex aliis collectionibus Gallicanis sumi potuerunt: una ad Secundinum, que exstat lib. IX, epist. 52, sed apud Pseudo-Isidorum longo additamento interpolata est, quod tamen ab alio antiquiori impostore confictum  uidebimus part. Iu, c. 8; altera ad Teoctistam patriciam, que habetur lib. XI, epist. 45; tertia ad Augustinum, que exhibet huius interrogationes et Gregorii responsa, uti leguntur eodem lib. XI, epist. 64.

Synodus sub eodem Gregorio Magno cum sex canonibus usque ad uerba subire appetit seruitutem, uti habetur tom. uI Concil., col. 1310.

Decreta pape Gregorii Iunioris. Est synodus Romana impressa tom. uIII Concil., col. 185. In hac synodo primeua Pseudo-Isidori collectio desinit. Porro in ms. uat. 630, ex quo huius collectionis descriptionem expressimus, folium album sequitur, quod confirmat eamdem collectionem in laudata synodo desiisse, adeo ut que post idem folium in eodem codice subiiciuntur, posteriori additamento accensenda sint.

Subduntur autem eodem charactere totius codicis sequentia documenta, que ad Symmachi pape causam pertinent.

Libellus apologeticus Ennodii pro synodo palmari  Romana, et pro Symmacho. uide tom. u Concil, col. 479.

Synodus u et uI, sub eodem Symmacho, quas n. 7 supposititias probauimus. Exstant ibidem, col. 501 et 509.

Ennodii epistole due Symmacho attribute, una ad Laurentium Mediolanensem, que incipit: Prodit religiose motum conscientie. In Ennodii operibus legitur, sed cum titulo: Dictio tertia Ennodii data Stephano u. S. uicario dicenda Maximo episcopo: altera ad Liberium patricium, que apud eumdem Ennodium est epist. 1 libri u.

Cum porro hec documenta, presertim synodi due supposititie, Pseudo-Isidoro tribuantur, et in aliis collectionis Isidoriane exemplaribus post tres sinceras Symmachi synodos inueniantur inserta; hec posterioribus Pseudo-Isidori curis accessisse uidentur; et idcirco descripta in fine laudati codicis uat. 630, qui in antecedentibus foliis primigeniam collectionem  his documentis expertem continet.

Post huiusmodi additamenta in eodem codice iterum pagina alba et uacua relinquitur; ac dein sequentia eodem charactere adiiciuntur.

Capitula Hadriano pape ascripta, et Angilramno episcopo Mediomatricie tradita. Sunt capita 52, quorum ultimo alia capita 19 immediate annectuntur. [CCXXXIII] Hec, que edita sunt tom. uIII Concil., col. 599, supposititia et ab impostore post primum fetum digesta, demonstrauimus n. 8.

Disputatio Constantii imperatoris et Liberii Romani pontificis. Constantius imperator dixit, etc., ut in Hist. Tripartita, lib. u, c. 17.

Nonnulle sanctiones sparsim collecte ex actionibus concilii Chalcedonensis, quas in aliis quoque collectionibus inuenimus.

De mutatione episcoporum ex lib. XII Hist. Tripartite, cap. 8 et 11.

Item ex epistola Pelagii pape. Quod non debeat episcopus de ciuitate ad ciuitatem transire.

 Hic est codicis finis. Capitula Hadriano I afficta, in aliis Isidorianis codicibus qui pseudosynodos Symmachi suo loco inserunt, subduntur post Gregorii Iunioris decreta, et ad Isidori collectionem  pertinere creduntur. Certe ipsorum capitulorum suppositio Pseudo-Isidori indolem refert, et ex supposititiis quidem epistolis ab eo conditis eadem fuisse excerpta obseruauimus, adeo ut idem omnium artifex perspiciatur. Cum uero Pseudo-Isidorus in prefatione scripserit se subiecturum decreta presulum Romanorum, non ad Hadrianum usque, sed usque ad S. Gregorium; ea capitula ad primigenium eius fetum non pertinuisse dicenda sunt, sed postea ab eodem fuisse conficta; ac propterea iure in nostro codice separatim inter additamenta referuntur.

21. Codex uat. 631, qui quondam fuit cardinalis Petri episcopi Rothomagensis, seculo XII scriptus,  omnia continet que sunt in uat. 630, exceptis duabus postremis additionibus de mutatione episcoporum, et ex epistola Pelagii pape. Solum ordo alicubi mutatur: et cum ea que ad Symmachum pertinent additamenta suo loco descripta sunt post tres sinceras eiusdem pontificis synodos; tum uero Hadriani capitula cum reliquis post Gregorii Iunioris decreta sine ullo additamenti indicio subiiciuntur. Illud uero huius codicis peculiare est, quod post Isidorianam collectionem addit totam collectionem Hadrianam, et uersionem concilii uI sub Agathone pontifice.



§ 6. De quibusdam mss. codicibus qui Isidorianam collectionem non omnino puram aut integram continent. Quedam epistole apocryphe Pseudo-Isidoro perperam attribute.

22. Quenam sit pura et integra Isidoriana collectio hactenus explicauimus. Nunc de quibusdam codicibus agendum qui eam cum additamentis ab ipsa  alienis, uel etiam non omnino integram preferunt. Primo occurrit codex uat. Ottobonianus 93 membranaceus in-folio, qui antiquissimo charactere minutiori scriptus, et in duas columnas distinctus, noni uel decimi seculi etatem exhibet. Gallicanum olim fuisse manifestat pergamena ad muniendum codicem in fine annexa, que actum continet Gallicani episcopi Parisiensis, et Thome de Corcellis sacre pagine professoris, et Ecclesie Parisiensis decani sub Pio II pontifice. Idem codex initio epistolas priscorum pontificum, dein canones conciliorum, postea subsequentium sedis apostolice antistitum decreta, id est ipsam Isidorianam collectionem representat. Sed cum initio et fine careat, eamdem collectionem non omnino integram prestat. Hunc uero defectum supplent duo alii codices, Casanatensis PP. Predicatorum Minerue signatus A 11, 14, et uat. 3791; ille enim omnino integer priscorum pontificum epistolas et canones conciliorum complectitur; iste  uero subsequentium decreta pontificum ad finem usque; et ita hi codices cum laudato ms. uat. Ottoboniano in sua cuiusque parte conueniunt, ut is in duas ueluti partes dissectus, duobus illis codicibus comprehendatur, ac quid in ipso siue initio, siue in fine desit, ex iisdem suppleri tute possit.

23. P. Coustantius similes Isidorianos codices uidit, qui solum canonibus conciliorum carebant. Monet  enim duplicem indicem capitulorum in iisdem fuisse premissum, unum initio ante epistolas priscorum pontificum, qui et conciliorum canones quantumuis in iis codicibus omissos designat, alium ante epistolas [CCXXXIu] posteriorum pontificum. Hos autem indices in memoratis tantummodo exemplis nacti sumus: primum quidem in Casanatensi , secundum uero in uat. Ottob. et in alio uat. 3791. Preterea ille in suis codicibus quasdam pseudepistolas reperit Damaso, Hieronymo et Leoni affictas, quas solum laudatis nostris codicibus  simul insertas reperire licuit: ac proinde illos P. Coustantii nostris plane similes multo certius agnouimus. Is porro easdem pseudepistolas eque ac ceteras supposititias Pseudo-Isidoro attribuit, eo quod eos solos Isidorianos codices nactus, puram Isidorianam collectionem in ipsis contineri credidit. Nos uero, quibus contigit manuscriptum uat. 630, omnium antiquissimum et integrum, aliosque similes puram Isidorianam collectionem preseferentes inspicere; horum comparatione memorata exemplaria eamdem collectionem non omnino puram continere perspeximus.

24. Quantum ad primam partem, que priscorum pontificum epistolas et canones conciliorum comprehendit, illi quidem codices cum eadem eiusdem partis documenta eodem ordine preferant quem in uat. 630 notauimus, puri Isidoriani dici queunt. Solum hec pars, ut ex Casanatensi integro didicimus,  incipit a prefatione Isidori, omissis annotationibus atque notitiis que in uat. 630 prefationi preeunt, in codicibus autem de quibus agimus, post finem secunde partis reiiciuntur, uti deteximus ex ms. uat. 3791. Postea sequitur index capitum 77, qui etsi deest in puris Isidori exemplis, documentis tamen Isidorianis plane respondet. Priores numeri 30 assignantur totidem pontificibus a S. Clemente usque ad Melchiadem, quorum epistole in eadem parte describuntur: ceteri numeri 47 sunt illi qui ad concilia pertinent in totidem numeros distributa, ut alibi uidimus.

25. In altera uero parte, que posteriorum pontificum epistolas respicit, non leue est istorum codicum a puris Isidorianis discrimen. Indicem capitulorum huic parti premissum, qui in iisdem tantum mss. inuentus est, Isidoro quidem ascribi non posse duo suadent: 1o Quia pauciores epistolas recenset quam in Isidoriana collectione contineantur. E septem, ex. gr., Gelasii epistolis duas tantum, et e quatuor documentis  Symmachi unum solummodo indicat. Preterea tabula manuscripti Casanatensis desinit in Anastasio, illa uero codicis uat. Ottoboniani concluditur in Hormisda; cum Isidoriana collectio ipso auctore testante ad Gregorium usque perueniat. 2o Quia idem epistolarum ordo qui in eo indice uisitur, nec cum ordine aliorum codicum Isidori concordat, nec cum illo ipsius codicis uat. Ottoboniani, aut alterius uat. 3791. In ipso autem corpore horum codicum epistole non solum non respondent premisso indici, uerum etiam a collectione Isidoriana dissentiunt, et ex hoc presertim discrimine hanc esse ueram Isidori collectionem opinari non possumus. In primis ordo epistolarum, ex. gr. S. Leonis Isidorianus non est. Pseudo-Isidorus enim Leonis epistolas 39 ex Hispanica collectione in suam transtulit eo plane ordine quo in Hispanica describuntur, uti probant codices uat. 630, 631 et alii. Hinc eumdem pariter ordinem retinuit auctor eius auctioris collectionis Isidoriane,  quam describemus capite sequenti. Licet enim is plura additamenta inseruerit, epistolas tamen ex Isidoro exscriptas eodem ordine retulit quem in Isidorianis codicibus nactus est. At in mss. de quibus in presentiarum est sermo, alius omnino Leonis epistolarum ordo inducitur, eademque ordinis perturbatio est etiam in litteris Innocentii et aliorum. Deinde in Damaso num. 15 et 22 bis affertur confessio fidei quam ille ad Paulinum misit, cuius initium est: Post Nicenum concilium. Semel tantum in puris Isidorianis exemplis legitur. Preterea in Leone epistola ad Africanos ea forma auctiori exhibetur, qua editioni Hadriane quedam capitula subnectuntur in ea editione omissa, cum Isidorus ex Hispanica aliam formam decurtatam dederit. uide nostram admonitionem in ipsam epist. 12. Adde tandem quod adiiciuntur aliquot epistole partim sincere, partim spurie, que in puris Isidorianis mss. desunt. Ita in epistolis Damasi interseruntur tres , quarum due sunt apocryphe, una eiusdem ad Hieronymum,  que incipit: Cum multa corpora librorum; altera rescriptum Hieronymi incipiens: Supplex legi epistolas apostolatus uestri; tertia autem Damasi sine titulo, cuius initium: Cum apostolice sedi reuerentiam [CCXXXu] debitam: que est genuina, ex Greco Latine reddita, ab Epiphano Scholastico Historie Tripartite inserta lib. IX, c. 15, ubi ad Orientales missa traditur. In Leonis epistolis addititie sunt decem et octo; et in his epistola 28 ad Flauianum ex diuersis fontibus bis describitur, nec deest epistola apocrypha a nobis in appendicem tomi primi reiecta de priuilegio chorepiscoporum seu presbyterorum ad uniuersos Germanie et Gallie Ecclesiarum episcopos, quam tamen anterius confictam discimus ex litteris Ioannis III ab ipso Pseudo-Isidoro suppositis, in quibus eadem Leonis epistola allegatur. Preterea post S. Gregorii litteras adduntur Epistolarum uerba de diuersis locis excerpta, nimirum ex uariis S. Gregorii Magni epistolis:  et post capitula Hadriani tria appenduntur: 1o Epistola pape Spalensis episcopi  ad Laudefridum Cordubensem, quam ex ms. Hispanico edidit Loaisa, ac ex Loaisa refertur tom. uII Concil., col. 434. 2o Alia Isidori ad Masonem episcopum de restauratione sacerdotum, que supposititia creditur a Ioanue Morino lib. Iu de Penitentia, c. 15, n. 6. 3o Catalogus de nominibus hereticorum qui unitatem Ecclesie turbauerunt. Incipit: Quidam etiam heretici, etc., uti apud Gratianum caus. 24, q. 3, c. 39. Sumptus est ex lib. uIII Etymologiarum S. Isidori Hispalensis, c. 5. Hec postrema additamenta, que ob codicem in fine mutilum absunt a uat. Ottob. 93, nobis innotuerunt ex ms. uat. 3791, in quo hec secunda pars integra conseruatur. Hoc tam multiplex eiusmodi codicum discrimen a ceteris antiquioribus et purioribus Isidorianis exemplis nonne puram Isidori collectionem in illis non reperiri demonstrat? Neque uero quispiam suspicetur documenta addititia, presertim illa tria apocrypha que memorauimus,  posterioribus Pseudo-Isidori curis accessisse. Id enim satis reuincit precipue codex uat. 630, in quo cum posteriora eiusdem Pseudo-Isidori additamenta duplici appendice in fine descripta inueniantur, dubitare non licet quin ea quoque addititia laudatorum codicum documenta ibidem cum ceteris subnexa fuissent, si eodem Pseudo-Isidoro auctore accessissent. Hinc ergo Pseudo-Isidoro minus recte ascribuntur supposititie epistole tres, una Damasi ad Hieronymum, alia Hieronymi ad Damasum, et alia Leonis ad episcopos Germaniarum atque Galliarum, que a puris Isidorianis codicibus absunt, et solum in iis inueniuntur qui pluribus nominibus a pura Isidoriana collectione distant et aliquot additamenta aliunde recepere. Non solus Pseudo-Isidorus fuit apocryphorum fabricator, sed alii plures eiusdem indolis inuenti sunt. Ut autem omittamus quasdam uetustiores imposturas, epistola Deusdedit pape ad Gordianum Hispalensem episcopum cum aliis tribus  que in ea allegantur, Iulii, Innocentii et Celestini ad episcopos Isaurie, Ephesiorum, et Hierosolyme, suppositionem manifestam prodit; nec tamen in ullo Isidori codice inuenta, huic artifici tribui potest. Idem est de quibusdam aliis commentitiis scriptis, de quibus in Additionibus Isidorianis dicetur capite sequenti.

26. Codex Florentinus S. Marci signatus num. 182, qui seculo circiter XII scriptus, et epistolas, et canones continet, in postrema parte a pura Isidoriana collectione aliquantulum discrepat. Nam post Innocentii epistolas addit legem imperatoris Constantii ad uolusianum, et ipsius uolusiani edictum in causa Pelagianorum, que in collectione canonum hoc tomo edenda leguntur cap. 19 et 20. Dein in Leone preter ordinem ab Isidorianis codicibus diuersum nonnullas epistolas prefert que in iisdem codicibus desunt; et epistolam 12 ad Africanos Mauros non decurtatam ut illi, sed integram et exacte descriptam exhibet, qualem in nulla alia collectione inuenire licuit. uide  prefationem in Leonis epistolas § 14, ubi quatuor et uiginti epistolas, que in eo codice describuntur, recensuimus. Cum autem epistola 24 ob codicem mutilum fine careat, num alie Leonis epistole sequerentur, et num in ceteris pontificibus aliquid aliud ab Isidori collectione diuersum insereretur, ignoramus.

27. Plura dicenda essent de ms. cod. uat. 1340, et de duobus similibus uenetis S. Marci 168 et 169, qui in postrema item parte Isidoria e collectionis plurima documenta partim inserta, partim in fine addita continent. Sed cum hec latius pateant, de his separatim agendum erit capite sequenti.

28. Codex uat. 629 seculi XII, in-folio, ante Isidorianam collectionem quedam premittit S. Isidori Hispalensis opuscula, et Ecclesiasticam Rufini [CCXXXuI] Historiam. Sequitur Pseudo-Isidori pra fatio. Dein index capitulorum cum hoc titulo: Incipit breuiarium canonum apostolorum et primorum a S. Clemente  usque ad S. Damasum apostolicorum sequens ordinem suum, quorum etiam gesta in hoc opere condita continentur subiecta capitulis suis. Inquit autem usque ad Damasum, quia post canones apostolorum epistole omnes Isidoriane collectionis a S. Clemente ad Damasum usque continua serie describuntur, omissis intermediis canonibus conciliorum, nec non tractatu de primitiua Ecclesia et synodo Nicena. In reliquis autem pontificibus librarius defatigatus multa omisit, pauca uero adiecit. Nam unam tantum Siricii epistolam dedit ad Himerium, unam spuriam Anastasii ad Germanie et Burgundie episcopos, unam Innocentii ad Decentium, unam Zosimi ad Hesychium, Bonifacii epistolam ad Honorium Augustum et huius rescriptum, unam Celestini ad episcopos Gallie, que incipit apostolici uerba precepti, unam apocrypham Xysti III ad Orientales, Leonis tres tantum ad Rusticum, ad Anastasium et ad Nicetam, unam Hilari ad Ascanium Tarraconensem, que in Conciliis est ipsius pontificis epist. 2, omnes ex Isidoro excerptas. Duas  addidit Simplicii, que in Isidoro desunt, unam ad Ioannem episcopum Rauennatem, alteram ad Florentium, Equitium et Seuerum episcopos, que in Conciliis sunt eiusdem pontificis epist. 2 et 3, ac ex Hadriana collectione excerpte uidentur. Mox ex eadem collectione subduntur Felicis decreta in synodo, Flauio Betio u. c. consule, etc., uti tom. u Concil., col. 275. Apud Isidorum sola epistola eidem synodo inserta et Siculis inscripta legitur. Postea uero ex Isidoro profertur alia tantum eiusdem Felicis epistola sexta ad Acacium, una Gelasii ad episcopos Lucanie, primum Symmachi concilium, una tantum Hormisde epist. 25 ad episcopos Hispanos, una supposititia Ioannis I ad Zacariam archiepiscopum, ac tandem una Felicis III al. Iu ad episcopos diuersarum prouinciarum, que apud Isidorum integra, hic proemio diminuta legitur: incipit enim ab ultima eiusdem proemii periodo: Scripta sanctitatis uestre, que ad sedem apostolicam, etc. Preterea singulis pontificibus  ante cuiusque epistolas suum elogium premittitur ex Pontificali Romano, quod Anastasio bibliothecario tribuitur: et licet post laudatum Felicem nulle subsequentium pontificum constitutiones in eodem codice describantur; elogia tamen omnium afferuntur ad Hadrianum usque. Succedunt capitula decem Gregorii uII, quorum initium: Quicunque militum, uel cuiuscunque ordinis, uel professionis persona predia ecclesiastica, etc., ut in concilio Romano celebrato an. 1078. Dein ordo de discretione penitentium, quem Gregorius papa constituit. Ponunt canones peccantibus de quibusdam peccatis tres annos in penitentia, unum ex his in pane et aqua, de quibusdam quinque annos, etc. Finis est, uitam consequi possimus sempiternam. Hunc ordinem hactenus nullibi inuenimus. Ultimum documentum est synodus Urbani II pape Placentie habita an 1095, que exstat tom. X Concil., col. 824.

29. Codex uallicellanus D 38, seculi circiter decimi,  canonibus conciliorum omissis, Isidoriane collectionis epistolas continet a S. Clemente ad Damasum usque, ut in precedenti codice. Preter Pseudo-Isidori prefationem habet etiam opusculum de primitiua Ecclesia. Subiicit Nicolai I epistolas in causa Rothadi episcopi Suessionensis, que in editione Conciliorum leguntur. Codicem claudit epistola uitaliani pape ad Paulum archiepiscopum Cretensem, que in conciliis est eiusdem pontificis epist. I.

30. Duo codices uat. 3788 seculi XI, et 4873 eui recentioris, easdem epistolas Isidorianas preferunt a S. Clemente usque ad Damasum. Postea quedam subnectunt ex S. Gregorio Magno que in Isidoro non inueniuntur. Duo codices Isidoriani, qui Patauii in bibliotheca S. Ioannis in uiridario continentur notati numeris 100 et 159, alia atque alia ab Isidoro aliena receperunt, que non uacauit in aduersaria referre: nec dubitamus quin alii codices alibi sint, aliquot omissionibus uel additamentis diuersi. Ex  diligenti autem quam § 5 dedimus pure Isidoriane collectionis descriptione, quid Isidorianum, quid addititium uel omissum sit, quisque facile intelliget.



[CCXXXuII] CAPUT uII De additionibus Isidoriane collectionis a Merlino edite, que continentur in ms. uat. 1340 ac in aliis duobus bibliothece uenete S. Marci.

1. Prima Isidoriane collectionis editio a subsequentibus Conciliorum editoribus recepta, Iacobi Merlini opera Parisiis prodiit an. 1523, que iterum repetita fuit Colonie an. 1530, et iterum Parisiis an. 1535. uerum hec in postrema parte, que canones conciliorum subsequitur, pluribus additamentis plerumque genuinis aucta est, quibus pura Isidoriana collectio caret. Hec autem addititia documenta non a Merlino inserta fuerunt, sed ante ipsum a studioso aliquo hinc inde diligenter collecta atque descripta inuenimus in ms. uat. 1340, cuius simile exemplum  eum in editione pre oculis habuisse deprehendimus. Cum uero idem Merlinus aliquot documenta pretermiserit, et ob defectum, uti credimus, sui exempli ipsam collectionem perduxerit usque ad Zacariam; plura uero laudatus codex contineat que ad Remense usque concilium anni 1148, sub Eugenio III, perueniunt; hinc eiusmodi additionum notitiam ex eodem codice hic distincte proferre necessarium ducimus. Aliquot exemplaria mss. plane similia reperiri in Galliis, quorum unum Herouallianum Quesnellus laudat, alterum Remense S. Remigii tum idem Quesnellus, tum P. Coustantius commemorant, ex aliquot certis indiciis agnouimus. Aliud in duas partes distinctum nacti sumus in bibliotheca ducali ueneta S. Marci, quarum prima pars in Celestini litteris desinens, exstat in ms. signato num. 168, altera uero, que a Xysti III epistolis incipiens, et progrediens usque ad laudatam synodum Remensem, plura et potiora additamenta complectitur, describitur  in ms. 169. He porro additiones discerni non possent, nisi accurata precessisset integre et pure Isidoriane collectionis descriptio, quam ex puris Pseudo-Isidori codicibus precedenti capite § 5 exhibuimus. Hinc enim perspectis que Pseudo-Isidorus in sua collectione uel prioribus curis posuit, uel posterioribus addidit, cetera que preterea in hoc uel illo codice inueniuntur descripta, alienis additamentis iure sunt deputanda. Ex qua distinctione additionum a puris Isidoriane collectionis documentis id utilitatis sequetur, quod quisque perspiciet quam perperam nonnulli Pseudo-Isidoro tribuerint nonnulla que non ad ipsum, sed ad memoratas aliorum additiones pertinent.

2. Codex itaque uat. 1340, ex quo presertim eiusmodi additionum descriptionem eruemus, est pergamenus in-folio seculi XII, nam in fine legitur catalogus duplex Romanorum pontificum, quorum aliter breuem ipsorum notitiam preferens desinit in  Eugenio III et Hadriano Iu, alter uero in Clemente III, qui obiit an. 1191. Initio ante Pseudo-Isidori prefationem ea omnia premittuntur, que annotauimus in describendo codice uat. 630, exceptis catalogo Romanorum presulum et notitia prouinciarum, que in finem codicis reiiciuntur. Post prefationem eadem omnino sequuntur usque ad Siricium, que in eodem ms. uaticano 630 recensuimus. Post Siricii autem epistolas tres duo inseruntur: 1o Concilium Telense cum eiusdem pontificis epistola ad Africanos; 2o epistola Ambrosii, Sabini, Bassiani, etc., ad Siricium, que in collectione hoc tomo impressa inuenientur cap. 31 et 62. Cetera usque ad Leonem ut in eodem codice uat. Solum post epistolas Celestini I hec clausula notatur: Explicit prima pars canonum: que quidem tota exhibetur in ms. ueneto S. Marci 168. Dein secunda pars, que in codice uat. 1340 postea sequitur et continetur in alio codice ueneto 169, premittit tabulam capitulorum  cum titulo: Incipiunt capitula sequentis operis. Inchoat uero a litteris Xysti III.

3. In Leonis autem epistolis, que Xysto III subnectuntur, additionum auctor peculiari diligentia usus est. Cum enim apud Isidorum sint tantum epistole 39, ille alias sexaginta adiecit, quas indicauimus in prefatione ad epistolas S. Leonis, § 13, tom. I pag. 350. In his est Leonis pseudepistola de chorepiscopis. Cum uero additionum collector dedisset Leonis epistolam 12 ad Africanos ex editione decurtata, quam apud Isidorum reperit; memorate [CCXXXuIII] pseudepistole de chorepiscopis sine ullo titulo ex collectione Hadriana subiecit ea capitula earumdem litterarum ad Africanos, que in decurtata editione desiderantur. Inter Leoninas epistolas inseruit alienas epistolas duas. Una est epistola Leonis, uictorii, et Eustochii ad episcopos inter tertiam prouinciam constitutos, quam Leoni Bituricensi, aliisque Gallicanis episcopis restitutam in appendice epistolarum S. Leonis dedimus tom. I  pag. 1471. Hanc quidem, perinde ac si esset S. Leonis pape cum synodo Rome scripta, bis laudauit Hincmarus Remensis, primo in quaternione ad Carolum regem opusc. 1, tom. I Concil. edit. uenete col. 1253, ac iterum initio opusculi 2, ibidem col. 1268. Nihil ergo mirum si noster collector pari allucinatione eam eiusdem pontificis litteris accensuit. Altera est epistola S. Cyrilli ad Nestorium ex ea antiqua uersione que profertur in collectione hoc tomo edita cap. 66. Merlinus in his epistolis non solum ordinem nostrorum codicum alicubi mutauit, uerum etiam tres epistolas omisit, unam Petri Rauennatis ad Eutychen, que in ipso Isidoro legitur; alteram Ceretii, Salonii et uerani ad S. Leonem; tertiam S. Cyrilli ad Nestorium.

4. Post Leonis epistolas in utroque nostro codice uaticano et ueneto afferuntur sequentia a Merlino pariter omissa.

I. Breuiarium cause Nestorianorum in capita 24  distinctum, quod Liberatus digessit.

II. Ioannis CP. epistola ad Theodorum Mopsuestenum, que incipit: Si esset quidem uenire possibile, etc.

III. Gregorii Nazianzeni ad eumdem. Tempus mihi est illud Scripture dicere, etc.

Iu. Alia ad Theodorum. Dilectionis indiciis delectamur, etc.

u. Pars epistole eiusdem Gregorii ad eumdem. Qui assumpsit Dauid, etc.

uI. Alia eiusdem ad eumdem. Habuit quidem et apud nos liuor, etc.

uII. Isidori Pelusiote ad Cyrillum. Terrent me diuinarum Scripturarum exempla, etc.

uIII. Alia ad eumdem. Compassio quidem non acute uidet, etc.

IX. Alia. Multa quidem testimonia, etc.

X. Alia. Oportet admirabilis inconuertibilem semper esse, etc. He quatuor epistole S. Isidori Pelusiote sunt epist. 370, 310, 323 et 324. Hec autem nouem  documenta indicata a n. 2 ad 10 sumpta fuerunt ex antiqua uersione lucubrata tempore celebris controuersie de tribus Capitulis; iisdemque ipsorum capitulorum defensores usi sunt, ut colligere licet presertim ex libris Facundi Hermianensis.

XI. Defensio fidei facta a Cyrillo. Inuicta pariter ueritate defendimus omousion, etc.

XII. B. Cyrilli et testimonia SS. Patrum. Certum est tanquam aliud in alio habitam diuinam naturam in humanitate, etc. Incipiunt testimonia diuersorum. S. Cyrilli ex libro XXII Thesauri. Non enim unam esse naturalem operationem, etc.; aliaque adduntur ex SS. Athanasio et Gregorio Nysseno, ex Gelasii epistola ad Dardanos, et ex Theodoreto.

XIII. S. Quintiani episcopi Asculani ad Petrum Antiochenum. Omnis itaque qui dicit naturam Dei, etc. Sunt anathematismi 21 eius supposititie epistole subiecti. uide tom. u Concil. col. 223, et notam  Seuerini Binii. Confer etiam que de hoc aliisque quinque eiusdem generis documentis apocryphis diximus part. II, c. 11 § 3. Hanc pseudepistolam in Gallicanis mss. Bellouacensi et uictorino Harduinus inuenit.

XIu. Athanasii epistola ad Epictitium  et alia Cyrilli ad Ioannem Antiochenum ex uersione quam in collectione hoc tomo edenda reperies cap. 52 et 53.

Xu. Libellus Augustini contra omnes hereses. Credimus in unum uerum Deum, etc. Editus est in appendice tomi uIII Operum S. Augustini col. 78.

5. Redit collectio ad Isidorianam, et post tria documenta Hilari pape ex Isidoro descripta, que Merlinus etiam dedit, cum eodem Merlino addit epistolam eiusdem pontificis ad Leontium, ueranum et uicturium, ac duas Ascanii et aliorum episcoporum prouincie Tarraconensis ad ipsum pontificem, [CCXXXIX] quas uidesis tom. u Concil. in Hilaro epist. 4, 1, et 2. Dein inter epistolas Simplicii ex  Isidoro exscriptas in nostris codicibus, et apud Merlinum tres alie eiusdem pontificis inseruntur, una ad Ioannem Rauennatem, altera ad Florentium, Equitium et Seuerum, que ex collectione Hadriana excerpte fuerunt, ac tertia ad Acacium, quam codex canonum hoc tomo edendus profert cap. 44. Porro in Isidoro, sicut et in collectione Hispanica unica producitur epistola Felicis III ad Siculos. In nostris autem mss. et apud Merlinum ex Hadriana collectione describitur integra synodus Romana eiusdem pontificis, in qua recitata fuit eadem epistola inscripta non Siculis, sed episcopis per diuersas prouincias constitutis. Porro preter Gelasii epistolas in Isidoro inuentas additur tomus de anathematis uinculo ex laudato codice canonum sumptus c. 47. Subiicitur quoque ipsius epist. 1 ad Euphemium CP. Decretum Gelasii de libris, quod apud Isidorum ante ipsius epistolas profertur, non solum reiicitur in finem, uerum etiam eidem premittitur ordo ueteris et noui  Testamenti, eiusdem pontificis nomine inscriptus, qui apud Isidorum non legitur; et in ipso decreto post mentionem synodi Chalcedonensis additur periodus: Et si qua sunt concilia, etc., que in Isidoro deest.

6. Sequuntur, ut apud Isidorum, omnia documenta Anastasii et Symmachi cum huius quoque synodis apocryphis, et cum ceteris documentis ex Ennodio transcriptis, nec non epistole Hormisde. His autem subnectuntur alia duo documenta sumpta ex collectione Hadriana. 1. Iustini Augusti epistola ad eumdem Hormisdam, cuius initium est: Quo fuimus semper. 2. Exemplar precum ad Iustinum a Hierosolymitanis et Antiochenis, et secunde Syrie clericis missum, quod incipit: Haurite aquam cum letitia. Nihil preter Isidori collectionem producitur in subsequentibus pontificibus a Ioanne I ad Siluerium usque, cuius littere ad uigilium his uerbis incipientes, Multis te transgressionibus irretitum, a Merlino edite, cum in his auctioribus codicibus, non autem in puris Isidorianis inueniantur, Pseudo-Isidori imposturis  perperam accensentur. Has porro litteras in codicibus nostris subsequitur liber S. Prosperi contra Cassianum, quem Merlinus preteriuit. A uigilio ad S. Gregorium Magnum usque omnia cum Isidoro consentiunt. Post synodum uero eiusdem S. Gregorii appenduntur due epistole, una Felicis Sicilie episcopi ad eumdem, altera rescriptum pontificis, que in editione PP. Benedictinorum S. Mauri sunt epist. 16 et 17 libri XIu. Hinc porro quam male he epistole a nonnullis suppositionis accusate, que in puris Isidorianis mss. desunt, Pseudo-Isidori figmentis ascribantur, nemo non uidet. Si uero supposititie sint, nostris additionibus antiquior est hec impostura, quippe alterius fragmentum retulerunt Ioannes diaconus in uita S. Gregorii lib. II c. 3, et Hincmarus Remensis epist. 37 et 59, nec non in tractatu de Diuortio Lotharii et Teuthberge interrog. 5 et quest. 7, ac interrog. 12, ante finem.

 7. Decretis Gregorii iunioris, in quibus Isidoriana collectio desinit, nostri codices cum Merlino sequentes additiones subnectunt. Quatuor epistolas uitaliani pape, unam ad Paulum Cretensem, alteram ad uaanum cubicularium, tertiam ad laudatum Paulum Cretensem, et quartam ad Gregorium Syracusanum, que in editione Conciliorum sunt eiusdem pontificis epist. 1, 2, 3 et 4. Item Martini I epistolam ad Amandum episcopum Traiectensem, que legitur tom. uII Concil. col. 391. Sequuntur aliquot documenta que spectant ad S. Bonifacium episcopum Moguntinum. Professio scilicet et iuramentum eiusdem prestitum Gregorio II quod exstat tom. uIII Concil. col. 167. Ipsius Gregorii epistola prima ad eumdem Bonifacium; item epist. 3 ad uniuersos episcopos, etc.; dein epist. 4 ad clerum et populum Thuringie; epist. 5 ad optimates Thuringorum; epist. 7 ad Saxones; epist. 8 ad Bonifacium, nec non alia ad eumdem, que in uulgatis est epist. 1 Gregorii III. Porro sub nomine Gregorii iunioris affertur epist. 2 eiusdem  Gregorii III ad omnes episcopos, presbyteros et abbates; item epist. 3 ad optimates et populum prouinciarum Germanie; epist. 4 ad episcopos Baioarie et Alamannie; item alia ad Bonifacium, que est epist. 13 Gregorii II. Dein epist. 7 Gregorii III ad Bonifacium; tum epistola Bonifacii ad Zacariam papam, que est in Conciliis tom. uIII col. 227. Item epistola 2 Zacarie ad Witum episcopum Barbarane, [CCXL] que in Conciliis inscribitur Burchardo episcopo Wirciburgensi. uide ibidem obseruationem Pagii. Item eiusdem epist. 11 ad Ruginfridum et alios episcopos Gallos atque Germanos. Item eiusdem pontificis ad Bonifacium epistole tres, id est 9, 12 et 1. Hucusque etiam Merlinus, quem deinceps codex suus deseruit. At in nostris exemplaribus subiiciuntur due epistole Bonifacii ad Stephanum II papam, quarum prima edita est tom. uIII Concil. col. 403, altera uero inter Opera seu epistolas ipsius S. Bonifacii est epist. 97. Dein epistola Danielis omnibus  regibus, ducibus, etc., ibidem epist. 33. Tum epistola Caroli Maiorisdomus episcopis, ducibus, etc., tom. uIII Concil. col. 175. Postea concilium anni 742, quod in uulgatis Germanicum appellatur, ibidem col. 269. Item alia synodus ad kalendas Martias in loco qui dicitur Liptinas: ibid. col. 273. Tum Bonifacii Moguntini epist. 19 ad Ethobaldum regem Merciorum; ac tandem alia eiusdem epist. 20 Buggani abbatisse.

8. Descriptis postea ex Isidori collectione capitulis Angilramno traditis ab Hadriano I pontifice, nec non excerptis ex actionibus concilii Chalcedonensis una cum altercatione inter Liberium et Constantium, hec documenta adiiciuntur. Due epistole Innocentii II, una ad Samsonem Remensem et Eruicum Senonensem cum suffraganeis, alia ad Bernardum abbatem Clareuallensem, inserte in concilio Senonensi anni 1140, tom. XII Conciliorum col. 1531. Concilium Remense anni 1148, sub Eugenio III: ibidem col. 1652. Clauditur collectio cum notitia prouinciarum  que in aliis quoque Isidorianis mss. describitur. In fine adduntur uite breuiores et catalogus Romanorum pontificum, de quibus n. 2 diximus.

9. Cum post documenta ad S. Bonifacium Moguntinum pertinentia nullum trium seculorum subsequentium ibidem suppetat usque ad Innocentium II et concilium Remense, suspicio non leuis exoritur hec postrema documenta seculi XII additiones esse recentiores; collectorem uero ceterorum add tamentorum uetustiorem aliquem studiosum uirum fuisse, qui in epistolis et conciliis ad S. Bonifacium spectantibus desiit. Quidquid autem hac in re credatur, hanc certe collectionem in Galliis digestam ostendunt additamenta documentorum que uel Gallicana sunt, uel ex antiquioribus Gallicanis collectionibus excerpta fuerunt. Que ad S. Bonifacium Moguntinum pertinent, epistola Leonis Bituricensis, uictorii Cenomanensis, et Eustochii Turonensis ad episcopos  inter tertiam prouinciam constitutos, concilium Bemense, et alia eiusdem generis ita Galliarum propria sunt, ut non nisi a Gallicano tam facile inueniri et colligi potuerint. Concilium Telense in solis Gallicanis collectionibus inuentum est. Multa collector sumpsit ex codice canonum a nobis recudendo, quem non Romanum, sed Gallicanum esse codicem ostendemus in Obseruationibus ad Quesnelli dissertationem 12. Cetere additiones in aliis Gallicanis collectionibus reperiuntur, uel in Hadriana, que ad Carolum Magnum missa, in Galliis desseminata erat. Harum additionum prestantia uel ex eo perspicitur quod multa contineant quibus careremus, nisi exinde prodiissent. uide inter cetera que de Leonis epistolis in hanc rem animaduertimus tom. I pag. 529 n. 26. Documenta fere omnia harum additionum sincera: que autem pauca sunt apocrypha, uetustiorem originem habent, ac propterea in aliis antiquioribus mss. inuenta fuere. Harum quidem additionum collector, qui tam pretiosa monumenta summa diligentia  expiscatus est, non eam fingendi indolem presefert, qua alia multo plura, ut Pseudo-Isidorus fecit, commentitia ingessisset.



CAPUT uIII. De codice Cantabrigensi quem Fabricius et Larroquanus laudant. De duobus mss. uatt. 1343 et 1344. Epistola S. Gregorii Magni qua Augustini interrogationibus respondet, cum proemio nondum impresso, et forma a uulgatis diuersa ex iisdem mss. producitur.

1. Merlinum puram Isidorianam collectionem non edidisse, sed illam que est multis additionibus auctior, ex hactenus disputatis liquet. Hinc puran Isidori collectionem separatim edi recenserique ad sinceriorum manuscriptorum [CCXLI] codicum fidem plures eruditi uiri peroptarunt. At uidendum est ne pro sinceris Isidorianis exemplis illa habeantur que  a mss. uatt. 630 et 631, ex quibus illam descripsimus capite sexto, dissentiant. Ioannes Albertus Fabricius tomo XI Bibliothece Grece lib. uI cap. 1 pag. 17, idem eruditorum desiderium proponens, inter prestantiora Isidoriane collectionis exemplaria, ad que ea editio exigenda esset, refert codicem Cantabrigensem, qui seculo XI emptus fuerat a Lanfranco archiepiscopo Cantuariensi, et eximie laudatur a Mattheo Larroquano in epistola quam a Basnagio Belloualio editam, idem Fabricius recudendam putauit. Notat autem Larroquanus in eodem codice deesse prefationem et ordinem celebrande synodi, tres tantum exhiberi S. Clementis epistolas, ceteras uero plerumque multum differre a uulgatis, que sunt identidem tertia uel media etiam parte auctiores quam in eo codice. Ordinem preterea diuersum commemorat, quem in alio recentiori ms. Cantabrigensi non tam a uulgatis quam a codice Lanfranci dissimilem affirmat. Primo Carthaginensi concilio premissam testatur epistolam Aurelii et Mizonii ad synodum  Carthaginensem, que in Merlino non legitur. Ex his autem idem Larroquanus puram Isidori collectionem non in editione Merlini, sed in hoc codice contineri credidit. Auctiora autem documenta apud Merlinum librariis tribuit, qui in illis exscribendis addiderint que ipsis placuissent. Cum uero nos codicem uat. 630 Pseudo-Isidori etati supparem nacti simus, quocum alii item Isidoriani tum antiqui, tum recentiores concinunt; nichil dubium est quin hi memorato Cantabrigensi exemplo anteferendi sint. Hoc quidem exemplum ab integra Isidoriana collectione alienum satis demonstrat ipse defectus tum prefationis, tum ordinis celebrandi concilii, que duo preter laudatos uetustiores codices Hincmarus quoque Pseudo-Isidori euo proximus ex primitiuis huius exemplaribus laudat. Cetera uero eiusdem codicis a Larroquano notata, que cum uetustioribus et sincerioribus codicibus non conueniunt, eo referenda  sunt, quia non puram et perfectam collectionem Isidori, sed imperfectam et mixtam continet, in qua scilicet peculiari librarii arbitrio alia per saltum omissa, alia decurtata, alia aliunde addita fuerunt. Inter hec addititia referri debet Aurelii et Mizonii epistola, que cum in sola antiqua collectione a Quesnello edita, et a nobis hoc tomo repetenda inueniatur, eius codicis librarium ipsam exinde addidisse manifestum est. Aliquot alios Isidoriane collectionis codices descripsimus capite sexto num. 28 et sequentibus, qui cum alia omittant, alia addant preter sinceriorum et uetustiorum Isidori exemplarium fidem, si quis se puram et integram eius collectionem in ipsis nactum arbitraretur, nimium aberraret. Aliquot preterea alios codices in bibliotheca uaticana inuenimus, in quibus quedam tantum documenta librariorum arbitrio ex Isidoro excerpta, et una cum aliis aliarum collectionum documentis transcripta leguntur. In his quoque Isidorianam collectionem agnoscere nemo poterit, sed merum excerptum ex pluribus.  Duas ex his hoc capite paucis explicabimus.

2. Una exstat in ms. codice uat. 1343 seculi circiter X, qui ad Ecclesiam Ticinensem olim pertinuit, ut ex duobus documentis initio et in fine descriptis agnoscitur. Tres huius codicis precipui fuerunt fontes, nimirum collectiones Hadriana, Additionum Dionysii, et Isidoriana. Primum ex Hadriana sumpti sunt canones conciliorum a Nicenis ad Africanos usque. Hadriane autem collectionis usum demonstrat non solum distinctio canonum 33 Carthaginensium a ceteris Africanis, uerum etiam indicium subscriptionum, seu catalogi episcoporum Nicenorum, qui in Hadriana, non autem in puro Dionysio appenditur. Non omnes uero canones cuiusque synodi describuntur, sed nonnulli identidem omissi per saltum. Ex Constantinopolitano concilio solum symbolum exhibetur. In decretis pontificum ex eadem collectione excerptis multo plura eodem saltu pretermissa fuerunt. Immo ex Bonifacii decretis nichil affertur: nichil  item ex Hilaro, Simplicio, Felice, Symmacho et Gregorio iuniore.

3. Porro ex Additionibus Dionysianis proferuntur Precepta S. Petri de conseruandis sacramentis, que in iisdem Additionibus recensentur n. 69; Statuta antiqua Orientis, ibidem n. 70 et 71, et Epistola canonica n. 72. Inseritur ex alio ignoto fonte Decretum Siluestri pape, cuius initium: Si quis episcopus nulla ecclesiastice rationis necessitate, quod in capitulis Martini [CCXLII] Bracarensis est caput 14. Redeunt documenta ex Additionibus Dionysianis; S. Leonis epistola ad Theodorum Foroiuliensem, ibidem num. 109; eiusdem epistola ad Siculos n. 110; alia ad Eutychen n. 111; exempla gestorum ubi in CP. synodo a Flauiano episcopo Eutyches hereticus auditus et condemnatus est n. 112; sententia pape Gelasii, quod sedes apostolica omnium ligata dissoluere possit, ad episcopos per Dardaniam. Item ex epistola ad eosdem, quod sedes apostolica facultatem habet sine synodo et absoluendi et damnandi: que due  particule in Additionibus habentur num. 134. Gelasii epistola ad Orientales de uitanda communione Acacii n. 135. Constituta S. Gelasii pape n. 136. Constituta Gregorii pape n. 137. Additur epistola eiusdem Gregorii ad Augustinum, quem in Saxoniam direxit atque Britanniam, cum initio quod in uulgatis desideratur, et cum forma a uulgatis diuersa, quam in fine huius capitis dabimus. Sequitur fragmentum epistole Hieronymi ad Euangellum: Nam Alexandrie, etc. Exstat in editione ueronensi Operum eiusdem S. doctoris tom. I col. 1076.

4. Postea ex Isidoriana collectione aliquot apocryphe priscorum pontificum epistole, siue earum fragmenta subiiciuntur usque ad Damasum. Tum Nicolai epistole in causa Rothadi. In his librarius pre oculis habuisse uidetur Isidorianum codicem similem uallicellano D 38, de quo diximus c. 6 n. 29.

5. Dein affertur epistola Leonis ad Dioscorum, que  cum sequentibus ex aliis collectionibus deriuata fuere. Postea epistola S. Gregorii ad Serenum episcopum Massiliensem, Zacarie pape synodus, et liber Gennadii de Ecclesiasticis Regulis, Augustini nomine inscriptus: que tria eodem ordine leguntur in Additionibus Dionysianis n. 139, 140 et 141. Deinde fragmentum epistole S. Gregorii ad Ianuarium episcopum Calaritanum, ac due epistole Innocentii I, una ad Marcianum episcopum Naissitanum, alie ad Rufum et ceteros episcopos Macedonie, que incipit: Magna me gratulatio. Item Hormisde ad episcopos per uniuersas prouincias de lapsis: Ecce manifestissime constat, etc., uti legitur in fine titulorum qui subiecti sunt epistole sexte Ioannis II ad Cesarium Arelatensem tom. u Concil. col. 903. Hoc fragmentum Hormisde nomine perperam inscriptum recitatur a Gratiano dist. 50 c. 29, et ab aliis etiam antiquioribus. uide que dicemus part. Iu c. 7, § 2 n. 7. Epistola S. Gregorii ad Etherium episcopum Lugdunensem, que in editione Maurina est epist. 106  lib. IX. Tandem dicta Zacarie pape: Quod nullus cum sanguine debeat copulari, etc. In fine codicis transcripta fuit epistola formata Papiensis episcopi ad archiepiscopum Mediolanensem, cuius initium hic proferimus. In nomine Patris , et Filii , et Spiritus sancti . . sacratissimo sancte Mediolanensis Ecclesie archipresuli A. diuino respectu Papiensis episcopatus pontifex debite uenerationis deuotum in Christo famulatum. Solertia uestra nulla ambiguitate teneatur, quia parati quotidie simus obsequi uobis in omnibus que possibilitas subministrat et ecclesiastica censura monendo confirmat. Concedimus ergo uestre Ecclesie ill. quem petistis uestri episcopatus ministrum, ita ut ea lege episcopatui uestro subdatur qua episcopatui nostro subdebatur: sicque uobis eum liceat submouere, uelut si uestre Ecclesie tonsuram haberet. Hac denique concessione, quam sacri canones formatam appellant, etc. Sub finem notat indictionem presentis anni nonam. Plures sunt archiepiscopi Mediolanenses  qui incipiunt a littera A et cum indictione nona concurrunt. Tabule uero uulgate episcoporum Papiensium pluribus lacunis laborant. Qui alia documenta Ticinensia huius temporis presto habent, inuenient fortassis episcopum Papiensem incipientem a littera A, ex quo aliquid certius elicere licebit.

6. Codex uat. 1344 pergamenus in folio seculi XII partem amplioris collectionis prefert inchoantem a numero 132, qui indicat aliam partem, que desideratur, numeros seu capitula 131 fuisse complexam. Hec autem pars totam Isidorianam collectionem exhibet a Siluerio usque ad S. Gregorium, Hadriani I capitula, et excerptiones ex concilio Chalcedonensi. Plura uero addit aliunde recepta, et hic illic intermixta, que hoc loco notanda sunt. Illud autem premittendum est, quod cum in religando codice confusa fuerint folia, ordo in pluribus est perturbatus; ita ut postposita sint [CCXLIII] que precedere debuissent, alia uero que coniungenda erant, separentur. Ne quid uero alicubi ex arbitrio uideamur inducere, ordinem codicis sequemur.  Simplicii pape documentis que ad Acacli causam pertinent, initio codicis premittitur Narrationis ordo de prauitate Dioscori Alexandrini, qui in collectione hoc tomo edenda legitur cap. 43. Tres porro inseruntur epistole Simplicii, que in puro Isidoro desunt, una ad Zenonem Augustum, altera ad Ioannem Rauennatem, tertia ad Florentium, Equitium et Seuerum, que in Conciliis sunt eiusdem pontificis epist. 8, 2, et 3. Felicis epistole ad Siculos prefigitur initium synodi Romane sub eodem pontifice, cui eadem epistola inserta erat. In Siluerio additur eiusdem epistola ad uigilium, que in Additionibus Isidorianis continetur. Quatuor in S. Gregorio adiiciuntur: nimirum eius epistola ad Augustinum cum proemio in fine huius capitis subiiciendo, et alia ad Etherium episcopum Lugdunensem, quas in precedenti quoque codice descriptas uidimus: item alia ad Brunichildem reginam, que in editione Maurina  est epist. 109 libri IX; ac tandem plura excerpta ex epistolis eiusdem pontificis. Accedit synodica Martini pape I contra Theodorum et Cyrum. Afferuntur uero canones 20 sumpti ex concilio Lateranensi eiusdem Martini, qui leguntur tom. uII Conciliorum col. 358 et seqq. Post capitula Hadriani ad Angilramnum hic titulus subiicitur: De monachorum monasteriorumque libertate. Tum producitur epistola S. Gregorii ad omnes episcopos, uti tomo uI Concil. col. 1341, cum subscriptionibus que ex uaticano codice ibidem proferuntur col. 1343 D. Alie uero subscriptiones in eodem tomo subduntur ex ms. Flauiniacensi. Cum in primis subscriptionibus ex hoc nostro, uti credimus, codice a cardinali Baronio excerptis notetur dies nonarum Aprilium et indictio Iu, hec synodica Gregorii Magni affigitur anno 601. At mirum nobis accidit neminem obseruasse eas subscriptiones huic Gregorii synodice perperam assutas fuisse ex subscriptionibus episcoporum uiginti alterius synodi Gregorii II anni 721. uere autem subscriptiones episcoporum etati  S. Gregorii I congruentes sunt ille quas codex Flauiniacensis suppeditauit: ex quibus tamen certus annus colligi nequit. Post hec alia subtexuntur aliarum epistolarum eiusdem S. Gregorii Magni fragmenta, que de monachis et monasteriis agunt. Dein sequuntur Nicolai I epistole in causa Rothadi episcopi Suessionensis, quas in aliis quoque collectionibus reperimus. Tum uitaliani pape epist. 1, 2, 3 et 4; due S. Isidori Hispalensis ad Laudefredum Cordubensem una, altera ad Masonium; Iustini Augusti epistola ad Hormisdam, et exemplar precum ad eumdem Iustinum, que ex Hadriana collectione sumpta uidentur. Capitula sancti quinti concilii Constantinopoli celebrati sub Iustiniano. Sunt canones 13 eiusdem concilii qui in Lateranensi synodo Martini I recitati et inserti fuerunt. uide tom. uII Concil. col. 254. Aliquot fragmenta ex concilio uI ecumenico cum hoc titulo: Que sequuntur ex CP. sexta synodo sumpta sunt. Nonnulla excerpta ex S. Ambrosio, ex sacra  Scriptura, ex SS. Hieronymo, Augustino, aliisque Patribus, et duo ex pseudepistolis Fabiani atque Clementis. Dein ex collectione Hispanica auctiori preter concilium Nicenum et CP. sub Theodosio era 419, transcripta fuit etiam alia synodus 163 episcoporum temporibus Constantini era 720, cum annexis epistolis Leonis II ad Hispanos, ad Quiricum, ad Simplicium comitem, et Benedicti presbyteri ad Petrum notarium regionarium, et alia memorati Leonis II ad Eruigium regem: que hac eadem forma atque ordine in sola collectione Hispana auctiori inueniuntur. uide cap. 4, n. 11. Tum Ephesina synodus, atque Chalcedonensis, formata Attici CP. et concilium Carthaginense I sub Grato, ut in eadem collectione exhibentur. Cetera concilia desunt, et in laudato Carthaginensi codex deficit. Non dubitamus quin in aliis bibliothecis alie similes collectiones inueniantur, in quibus documenta hinc inde ex antiquioribus excerpta nunc integra, nunc mutila a studiosis uiris descripta fuerint. uerum he due, quas hoc capite explicauimus,  ad liberiorem et uagam ceterarum formam cognoscendam sufficient.

7. Concludemus cum Gregorii Magni epistola ad Augustinum, quam nos hic appendendam recepimus.


[CCXLIu] Admonitio in epistolam sequentem.

Huius epistole duplex est in uulgatis forma. Una, que legitur in editione operum S. Gregorii, undecim interrogationes Augustini totidemque Gregorii responsa continet; ac preterea post nonum responsum obsecrationem Augustini et concessionem Gregorii subiicit. Altera, que a Beda inserta est lib. I Hist. Anglorum c. 27, primam et secundam responsionem iungit omissa interrogatione secunda; et suppressa quoque  septima interrogatione sextam ac septimam responsionem copulat, Augustinique obsecrationem et Gregorii concessionem ignorat. In codice autem uat. 1343 tertiam formam nacti sumus: nam et proemium epistole prefert, quod omnes uulgati libri desiderant, et ipsum epistole corpus alia omnino ratione et ordine exhibet. Neque uero de proemio dubitari posse uidetur. Non solum enim idem proemium in duobus aliis mss. inuenimus, nimirum in uat. 1344 et in Patauino 159 Canonicorum Lateranensium S. Ioannis in uiridario, uerum etiam que in eo indicantur de Laurentio presbytero et Petro monacho concinunt cum iis quibus Beda loco laudato narrat Augustinum misisse eos Romam, qui questiones aliquot proposuerunt S. pontifici, et responsiones eiusdem retulere. Itaque uir Dei Augustinus, inquit, . . . reuersus in Britanniam misit continuo Romam Laurentium presbyterum et Petrum monachum, qui B. pontifici Gregorio gentem Anglorum fidem Christi excepisse, ac se episcopum factum esse referrent, simul et de eis  que necessarie uidebantur questionibus responsa recepit, que etiam huic historie nostre commodum duximus indere. Podagra etiam que in eodem exordio memoratur, concinit cum aliis ipsius Gregorii testimoniis, quibus podagre doloribus pluries et plures menses se laborasse prodidit. uide lib. IX ep. 52 et 124, lib. X ep. 36, lib. XI ep. 30, et alibi. Non leue porro est discrimen ipsius epistole in memorato codice uat. 1343. Cum enim in uulgatis et in duobus aliis laudatis codicibus omnia efferantur per interrogationes Augustini et responsiones Gregorii; in eo ms. questiones ab Augustino proposite ipsius epistole contextui inseruntur hac formula: Primo capitulo requisisti, etc. Hec uerior eiusdem epistole forma fuisse uidetur, ex qua interrogationes uulgate a Beda fortassis excerpte fuerunt. In aliis quidem plerisque eiusmodi litterarum exemplis interrogationes non absimiliter expresse inueniuntur. Preterea primum capitulum primam et secundam responsionem complectitur,  secundum continet responsionem tertiam, tertium quartam, quartum decimam, quintum undecimam, et sextum quintam. Cetere quatuor responsiones sexta, septima, octaua et nona una cum obsecratione Augustini et concessione Gregorii desunt. Cum uero desiderentur etiam in eodem codice clausula et chronica nota que in integris Gregorii epistolis apud Bedam leguntur, hoc exemplum in fine mutilum suspicamur, ita ut nichil hinc elici queat, ex quo ea que in hoc codice desunt a S. Gregorio abiudicanda credantur. Quidquid uero id est, en modo ipsam epistolam, uti in laudato codice exhibetur.


Epistola Gregorii Magni ad Augustinum.

»Item Gregorius ad Augustinum episcopum, quem in Saxoniam direxerat et in Britanniam  .

»Per dilectissimos filios meos Laurentium presbyterum et Petrum monachum fraternitatis tue scripta suscepi, in quibus a me de multis capitulis requirere  curasti. Sed quia predicti filii mei podagre me inuenerunt doloribus afflictum; et cum urgerent citius dimitti, ita relaxati sunt, ut in eadem me dolorum afflictione relinquerent: singulis quibusque capitulis, ut debui, latius respondere non ualui.

»Primo etenim capitulo requisisti, ut liber unus transmitti debuisset, in quo [CCXLu] contineri possit, qualiter episcopus cum suis clericis conuersetur, uel de his que fidelium oblationibus accedunt altario, quante debeant fieri portiones; et qualiter agere in Ecclesia episcopus debeat. Et sacra Scriptura testatur, quam bene, etc.,« uti lib. XI editionis Maurine epist. 64, ad finem usque prime responsionis col. 1151; erant illis omnia communia: post que in codice iungitur secunda responsio, uti apud Bedam etiam  copulatur sic: Si qui uero sunt clerici extra sacros ordines, etc., usque ad eiusdem responsionis finem.

»Secundo quoque capite requiris, quia [quia pro cur] cum una sit fides, sunt Ecclesiarum diuerse consuetudines, et aliter consuetudo missarum in sancta Romana Ecclesia, atque aliter in Galliarum Ecclesiis tenetur; atque addit fraternitas tua Romane Ecclesie consuetudinem, in qua se meminit nutritam, quam ualde amabilem habet. Sed mihi placet ut siue in Romana, etc.,« ut in uulgata responsione quarta col. 1152.

»Tertio quoque capite requiris quid pati debeat si quis aliquid de ecclesia furto abstulerit. Sed hoc tua fraternitas ex persona pensare potest, etc.,« ut in uulgata responsione quarta.

»Quarto quoque capitulo requisisti si pregnans mulier debeat baptizari, aut postquam genuerit, post quantum temporis possit ecclesiam introire, aut etiam baptizari; aut ne morte preoccupetur quod genuerit, post quot dies hoc liceat sacri baptismatis sacramenta  percipere, aut post quantum temporis huic uir suus possit in carnali copulatione coniungi, aut si menstrua consuetudine teneatur, an in Ecclesiam intrare ei liceat, aut sacre communionis sacramenta percipere;  aut uir sue coniugi permixtus, priusquam lauetur aqua, si Ecclesiam possit intrare, uel etiam ad ministerium sancte communionis accedere. Que omnia a rudi Anglorum gente fraternitatem tuam arbitror requisitam, cui iam te responsum dedisse non ambigo. Sed id quod ipse dicere et sentire potuisti, etc.,« ut in uulgata responsione decima col. 1157.

»Quinto quoque capite requisisti, si post illusionem que per somnium solet accidere, uel corpus Domini quislibet accipere ualeat, uel, si sacerdos sit, audeat sacra ministeria celebrare. Et quidem hunc Testamenti ueteris lex, sicut superiori capite diximus, pollutum dicit, etc.,« ut in uulgata responsione undecima col. 1161.

»Sexto quoque capite requisisti, si debent duo germani fratres singulas sorores accipere, que sunt ab illa longa progenie generate. Sed hoc fieri modis omnibus licet; nec quidquam in sacris eloquiis inuenitur quod huic capitulo contradixisse uideatur.«

In his codex uat. 1343 desinit. Duo uero alii codices  uat. 1344 et Patauinus 159 post proemium nouem Augustini interrogationes et totidem S. Gregorii responsa omnino uti apud Bedam subiiciunt.



PARS QUARTA. De antiquis canonum breuiationibus aliisque collectionibus Latinis in titulos et locos communes distributis ad Gratianum usque.



[CCXLuI.] CAPUT PRIMUM. De breuiatione canonum Ferrandi diaconi Carthaginensis. Plures obscure allegationes explicate, alie supplete uel emendatate, que noue editioni utiles erunt.

 1. Explicatis collectionibus que integra uel fere integra canonica documenta exhibent, nunc de iis collectionibus agendum que canonum abbreuiationes uel eosdem canones in titulos et loca communia distributos representant. Inter breuiationes primum locum obtinet illa Fulgentii Ferrandi Carthaginensis Ecclesie diaconi. Hic Iustini ac Iustiniani temporibus floruit. In Chronico enim uictoris Turonensis claruisse dicitur anno sexto post consulatum Basilii, id est, anno 547. Magistro usus est S. Fulgentio Ruspensi episcopo, ut ex scriptis eius liquet. Facundus Hermianensis libro Iu pro defensione trium Capitulorum cap. 3, Ferrandum laudabilis uirum memorie appellans, uita iam functum significat. Scripsit autem eos libros Facundus anno 551, uti ex uictoris Chronico colligitur: ac proinde Ferrandus ante hunc annum e uiuis excesserat. Cresconius in prefatione sue collectionis eum reuerendissimum Carthaginis Ecclesie diaconum et uirum sapientissimum uocat. Scripta  eius, que tomo nono Bibliothece Patrum inserta sunt, commemorare non est necesse. De sola Breuiatione canonum, que nostri instituti est, non pauca dicenda sunt.

2. Duo tantum huius Breuiationis codices hactenus inuenti sunt, Trecensis, et Corbeiensis. Franciscus Pitheus ex Trecensis Ecclesie codice primum edidit Parisiis an. 1588. Dein Petrus Franciscus Chiffletius Soc. Iesu in editione Diuionensi anni 1649, ms. Corbeiensi usus, nonnulla loca emendauit, notisque illustrauit. Ex his autem duabus editionibus idem opusculum pluries recusum, insertumque tomo I Bibliothece canonice pag. 418, nec non tomo IX Bibliothece Patrum, et alibi.

3. In allegandis Nicenis canonibus Ferrandus Philonis et Euaristi uersionem, que in Africanis codicibus canonum descripta erat, secutus uidetur, uti animaduertimus part. II c. 2, § 1, n. 4. Nicenorum canonum seu titulorum, quos laudat, numeri cum ceteris quoque uersionibus concinunt usque ad canonem  sextum , quo- cum canonem septimum iungit: septimum enim titulum num. 172 eum appellat qui in uulgatis est canon 8. Canones uulgati 9 et 10 apud ipsum num. 87, in unum copulati sunt tit. 8. Canonem in editis undecimum, num. 146 titulo 9 designat. Tres canones  12, 13 et 14, nullibi allegat. Cum uero num. 18 canonem decimum quintum uulgatum tribuat tit. 11, tres omissi canones in Ferrandi codice partim coniungebantur cum nono, partim autem decimum titulum conficiebant. Canon in uulgatis 16 apud Ferrandum [CCXLuII] num. 27 est tit. 12; canon uero 17 num. 123 per errorem uocatur tit. 14, cum ex laudata serie esse debeat titulus 13. Enim uero num. 106 titulus 14 assignatur uulgato canoni 18, et num. 173 titulus 15 canoni 19 ascribitur. Postremus canon Nicenus 20 Sardicensis primus uocatur num. 214, de quo dicemus postea. Duo hic obseruanda. Primo non solum partitio, sed ordo etiam canonum ab Isidoriana uersione discrepat. Nam canon de diaconibus, qui titulo 14 designatur post canonem de feneratoribus, in Isidoriana ante aliquot canones premittitur. Hinc ergo Ferrandum uersionem ab Isidoriana diuersam in hisce canonibus fuisse secutum confirmatur. Secundo cum uersionem Philonis et Euaristi a Ferrando  adhibitam coniecimus, ne moueat partitio uulgata in uiginti canones: eius enim codex in contractiorem titulorum numerum eamdem uersionem exhibere potuit, ut alii quoque aliarum synodorum canones, licet iidem sint, uarias partitiones in diuersis exemplaribus recipiunt.

4. In ceteris Grecarum synodorum canonibus Ferrandus eam interpretationem pre oculis habuit, que Isidoriana uocari solet. Etenim preter nomina Anquiritani et Nouacesariensis conciliorum solius Isidoriane interpretationis propria, dum num. 149 concilii Anquiritani titulum 17 allegat, uerba inter energumenos orent, ex sola Isidoriana uersione proficiscuntur. Similiter num. 80 concilii Antiocheni tit. 8 laudans, uoces uicarii episcoporum cum eadem uersione concordant; et num. 144 totidem Isidoriane uersionis uerba ex can. 16 repetuntur. Plura indicia suppetunt in canonibus Laodicenis. Cum enim num. 115 citat concil. Laodic. tit. 5, uoces usuras et lucra, id est sescupla Isidoriane uersionis sunt. Canon 11 laudatus  num. 221, canon 15 designatus num. 131, canon 17 indicatus num. 225, item canones 25 et 27 allegati num. 142 et 216, qui in uulgatis sunt canones 26 et 28, uel totidem omnino uerbis transcripti deprehenduntur ex eadem uersione, uel peculiares ipsius uoces preferunt, ut conferenti patebit. Idem est de canonibus 35 et 47, citatis num. 185 et 200, qui in uulgato Isidoro sunt can. 37 et 47. Cum hec exempla sufficiant, cetera eiusdem generis breuitati consulentes pretermittimus. De canonum uero cuiusque synodi numeris, quibus nonnunquam duo uulgati Isidoriane interpretationis canones apud Ferrandum in unum ceunt, nichil attinet dicere: etenim quinam iuncti sint, ex collatione quisque nullo negotio intelliget. De canonibus Sardicensibus, qui ex originali Latino cum Isidorianis lectionibus a Ferrando allegantur, illud unum notatu dignum est, canonem ultimum Nicenum de omittenda genuflexione diebus dominicis atque paschalibus num. 214 laudari uti concilii Sardicensis tit. 1, ac aliis in numeris canonem  primum huius concilii citari tit. 2, secundum tit. 3, et sic deinceps ceteri canones Sardicenses uno numero augentur. Id autem ea de causa proficiscitur, uti part. II c. 1, n. 18 indicauimus, quia iidem canones olim iuncti erant cum Nicenis etiam uersionis Isidoriane, cum qua quidem utrosque copulatos reperimus in uetustissimo codice 58 capituli ueronensis; dein uero in separandis utrisque quidam minus accurate incepit a postremo canone Niceno, eumque Sardicensibus ueluti primum attribuit .

5. De Africanis canonibus, qui a Ferrando frequentius allegantur, plu a dicenda sunt. Cum enim aliquot concilia eodem in loco, ex. gr. Carthagine, celebrata fuerint; Ferrandus uero in ipsorum conciliorum canonibus laudandis generali formula concil. Carthag. uti soleat; ad quod concilium Carthaginense hic uel ille canon pertineat ignoratur. Alicubi etiam titulorum seu canonum numerus uel desideratur, uel mendosus est. Cum uero in distinguendis iisdem synodis  ac numeris titulorum supplendis, uel emendandis non modicum laborauerimus, utile futurum credimus si hoc loco omissis illis Ferrandi allegationibus, que per se clare sunt, seriem Ferrandiane Breuiationis sequentes, citationes obscuras explicemus, canonesque cuius synodi fuerint aperiamus.

Num. 4. Breuiationis Ferrandi laudatur. concil. uniuersal. Carthag. tit. 49. Est synodus anni 397; ipse autem canon legitur in codice Eccles. Afric. c. 49, qui codex editus inuenietur tom. II Conciliorum edit. uen. col. 1252 et seqq.

[CCXLuIII] N. 5. Concil. Carthag. tit. 50. Est eadem synodus anni 397 can. 50 Codicis Africani.

N. 9. Concil. Carth. tit. 10. Est eadem synodus. Canon autem legitur c. 18 Codicis Afr.

N. 13. Concil. Carth. tit. 52. Item 54 Concil. Carth. in basilica tit. 5. Primum est idem concilium anni 397 c. 34 et 56. Codicis Africani. Secundum autem est aliud concilium anni 407 c. 98 Codicis Afr.

N. 14. Concil. Carthag. tit. 54. Est synodus anni  397 c. 56 Codicis Afr.

N. 15. Concil. Carth. tit. 3, ubi corrigendum tit. 26. Est synodus anni 397 c. 36 Cod. Afric.

N. 16. Concil. Carthag. tit. 1. Indicari credimus concilium sub Genethlio anni 390 c. 2, ac propterea corrigendum in Ferrando tit. 2 pro tit. 1. Hic quidem canon repetitus legitur in concilio Carthaginensi anni 419 c. 3 Codicis Africani.

N. 17. Concil. Carthag. tit. 6. Est synodus anni 401 Idibus Septembris c. 71 Codicis. Afr.

N. 22. Concil. Carth. tit. 9. Est canon eiusdem synodi anni 401 c. 74, Codicis Afr.

N. 24. Item Concil. Carthag. tit. 5. Hic titulus spectat ad synodum anni 397. Legitur autem ipse canon integer in Breuiario concilii Hipponensis anni 393, quod in synodo Carthaginensi anni 397 repetitum et insertum fuit. uide Breuiarium in collectione hoc tomo impressa col. 89, et confer que in hanc  rem notauimus part. II c. 3, § 3, in quintum canonem synodi anni 397.

N. 25. Concil. Carth. tit. 12. Est concilium anni 418 c. 120 Codicis Afric., ubi licet sit canon 13, in codice tamen Ferrandi hunc canonem cum duodecimo fuisse coniunctum ostendimus part. II c. 3, § 7 n. 1.

N. 27. Concil. Carth. tit. 28. Item 53. Est synodus anni 397. Titulus, seu canon 28 in Codice Africano omissus, continetur in Breuiario Hipponensi c. 19. Titulus uero 53 habetur in Cod. Afr. c. 54.

N. 28. Concil. Carth. tit. 14. Pertinet ad concilium anni 401 c. 80 Cod. Afr.

N. 30. Concil. Carth. tit. 18. Est synodus anni 418 c. 126 Codicis Afric.

N. 32. Concil. Carth. tit. 15. Est synodus anni 401 Idibus Septembris c. 81 Cod. Afr.

N. 33. Concil. Carthag. tit. 23. Spectat ad concilium anni 397 c. 14 Breuiarii Hipponensis.

N. 34. Concil. Hipponiregiensi tit. 5. Est synodus  anni 427, que desideratur. Hic autem canon repetitus est ex anteriori concilio Carthaginensi anni 421, quod hoc tomo typis dabimus, ubi legitur c. 4. uide que disseruimus part. II c. 3, § 9 n. 4.

N. 35. Concil. Hipponiregiensi tit. 8. Laudatur eadem synodus anni 427. Hic autem canon legitur in Codice Afric. c. 32, nec non in Concilio Carthaginensi anni 421 c. 5.

N. 38. Concil. Hipponiregiensi tit. 9. Eadem synodus allegatur, et canon describitur c. 10 concilii Carthaginensis anni 421, hoc tomo col. 653.

N. 39. Concil. Carthag. tit. 21. Indicatur synodus anni 397 c. 12 Breuiarii Hipponensis.

N. 40. Concil. Carthag. tit. 20. Eadem synodus est: canon autem legitur in Breuiario Hipponensi c. 11.

N. 41. Concil. Carth. tit. 22. Est eiusdem synodi in Cod. Afr. c. 35, et in Breuiario Hipponensi c. 13,

N. 43. Concil. Carth. tit. 9. Laudatur synodus anni 407 c. 104 Codicis Afr.

 N. 46. Concil. Carth. tit. 36. Spectat ad synodum anni 397 c. 27 Breuiarii Hipponensis.

N. 47. Concil. Carth. tit. 5. Concil. Hippon. tit. 9. Prima est synodus XIX uel XX, sub Aurelio, que desiderantur. uide part. II c. 3, § 9 n. 2. Secunda est synodus anni 427, que pariter deest. Legitur uero hic canon in concilio Carthaginensi anni 421 c. 9, hoc tomo col. 652.

N. 48. Concil. Carthag. tit. 40. Est synodus anni 397 c. 31 Breuiarii Hipponensis, et in Cod. Afr. c. 44.

[CCXLIX] N. 49. Concil. Carthag. tit. 49. Est canon eiusdem synodi qui legitur c. 30 Breuiarii Hipponensis, et 43 Codicis Afr.

N. 50. Concil. Carthag. tit. 2. uidetur esse synodus anni 405, uti coniecimus part. II c. 3, § 6 n. 5. Canon uero in Isidori collectione Mileuitano concilio perperam tributus, legitur c. 23.

N. 51. Concil. Carthag. tit. 17. Innuitur synodus anni 397. Canon uero est in Breuiario Hipponensi c. 8.

N. 52. Hoc in alio Concilio Carthaginensi actum est.  Hic Ferrandus nec titulum, nec numerum designat, eo quod hoc loco indicatur synodus anni 409, que non plenaria, sed prouincialis fuit; ille enim in conciliis prouincialibus titulum ac numerum preterire consueuit, uti animaduertimus part. II c. 3, § 9 n. 5. Hic autem canon refertur in Cod. Afr. c. 107.

N. 53. Concil. Carthag. tit. 8, et in ms. Corbeiensi tit. 9. Legitur in synodo anni 419 c. 29 Codicis Afr., et in altera anni 421 c. 1, hoc tomo col. 650. Sub titulo autem 8 uel 9 spectat ad alterutram posteriorem synodum XIX, uel XX, sub Aurelio, que interciderunt, uti probauimus part. II c. 3, § 9 n. 2.

N. 54. Concil. Hipponiregiens. tit. 3. Est canon synodi anni 427, cui quidem tribuitur etiam in duobus codicibus a P. Harduino laudatis tom. II Concil. col. 1275 not. 4. Legitur in Cod. Afr. c. 29.

N. 58. Concil. Carthag. tit. 15. Est synodus anni 397, canonque exhibetur c. 6 Breuiarii Hipponensis.

 N. 62. Concil. Carthag. tit. 19. Indicatur eadem synodus. Canon refertur in Breuiario Hippon. c. 10.

N. 64. Concil. Carthag. tit. 3. Item Concil. Carth. tit. 15. Hac postrema allegatione corrigendum tit. 19. Priori loco indicari uidetur synodus anni 397 uI kal. Iulias, secundo autem loco alia eiusdem anni synodus u kal. Septembris. Confer part. II c. 3, § 2 n. 7. Hic canon, ante constitutus in synodo Hipponensi anni 393, legitur in Breuiario Hippon. c. 10.

N. 67. Concil. Carthag. tit. 18. Est synodus anni 397. Canon autem recitatur in Breuiario laudato c. 9.

N. 70. Concil. Carth. tit. 24. Eadem synodus allegatur. Canon describitur in eodem Breuiario c. 15.

N. 71. Concil. Carthag. tit. 38. Est eiusdem synodi canon, in Breuiario Hippon. c. 29, et in Cod. Afr. c. 42.

N. 73. Concil. Carth. tit. 2 . Est canon actionis secunde concilii Carthaginensis anni 419, qui in Cod. Afr. legitur c. 132. Confer part. II  c. 3, § 8 n. 7.

N. 75. Concil. Carthag. tit. 11. Est concilium anni 401 idibus Septembris. Canon refertur c. 76 Codicis Afric.

N. 81. Concil. Carthag. tit. 34. Laudatur concilium anni 397. Canon est in Breuiario Hippon. c. 25, et in Cod. Afr. c. 39.

N. 82. Concil. Carthag. tit. 6. Indicatur idem concilium. Legitur uero hic canon in premissis Breuiarii Hipponensis eidem concilio insertis, uti suo loco annotauimus part. II c. 3, § 3.

N. 83. Concil. Carthag. tit. 7. Idem concilium anni 397 hic pariter innuitur. uerba canonis in iisdem Breuiarii premissis describuntur.

N. 84. Concil. Carthag. tit. 3. Est synodus XIX, sub Aurelio, cui hunc canonem adiudicat concilium Carthaginense anni 525, tom. u Conciliorum col. 781.

N. 90. Concil. Carthag. tit. 7. Est concilium sub Genethlio anni 390 c. 9. Cum in codice Ferrandi ex quatuor canonibus duo conflati essent, titulus 9 in  eodem codice erat tit. 7. uide que annotauimus part. II c. 3, § 1 n. 4.

N. 91. Concil. Carthag. tit. 43. Spectat ad synodum anni 397 c. 34 Breuiarii Hipponensis.

N. 95. Concil. Hipponiregiensi tit. 9. Est synodus anni 427. Canon profertur in Cod. Afr. c. 33, et in synodo Carthaginensi anni 421, c. 9, hoc tomo col. 652.

N. 101. Concil. Carthag. tit. 7. Sunt duo canones 8 et 9 concilii anni 390, [CCL] sub Genethlio, qui in Ferrandi codice in unum copulati canonem septimum conflauerant. uide notata num. 90.

N. 118. Concil. Carthag. tit. 12. Pertinet ad synodum anni 401 idibus Septembris. Legitur hic canon apud Isidorum in concilio Carthaginensi u. c. 11; repetitus autem fuit in synodo anni 419 c. 27 Codicis Africani.

N. 119. Concil. Carthag. tit. 8. Est concilium sub Grato c. 8.

N. 121. Concil. Carthag. tit. 9. Est synodus anni  397. Canon refertur in Breuiario Hippon. c. 1.

N. 122. Concil. uniuersal. Carthag. Supplendum tit. 25. Est canon eiusdem synodi qui in Breuiario Hippon. legitur c. 16.

N. 129. Concil. Carthag. tit. 27. Idem concilium; in Breuiario autem canon describitur c. 18.

N. 132. Concil. Carthag. tit. 33. Idem concilium; canon uero in Breuiario Hippon. c. 24, in Cod. Afr. c. 38.

N. 134. Concil. Carth. tit. 35. Est canon eiusdem concilii, in Breuiario Hippon. c. 26, in Cod. Afr. c. 40.

N. 135. Concil. Carthag. tit. 44. Eiusdem concilii canon in Breuiario c. 35.

N. 136. Concil. Carthag. tit. 13. Spectat ad synodum anni 401 idibus Septembris. Est in Codice Afr. c. 79.

N. 143. Concil. Carthag. tit. 3. Laudari uidetur  synodus XX; sub Aurelio, uti probauimus part. II c. 3, § 9 n. 3.

N. 144. Ut concilium uniuersale non fiat, nisi causa communis, id est totius Africe, cegerit. Hic canon ad synodum Africanam manifeste pertinet. Allegatio autem synodi, que desideratur, supplenda est sic. Concil. Carthag. tit. 1. Hic enim canon primus est inter canones concilii Carthaginensis anni 407 c. 95 Codicis Africani.

N. 163. Concil. Carthag. tit. 7. Est eadem synodus 407 c. 102 Codicis Afr.

N. 170. Concil. Carthag. tit. 42. Est canon synodi anni 397 c. 33 Breuiarii Hippon. et c. 45 Cod. Afr.

N. 171. Concil. Carthag. tit. 17. Spectat ad synodum anni 401 idib. Septembris c. 83 Cod. Afr.

N. 175. Conc. Carthag. tit. 48. Indicatur synodus anni 397 c. 48 Cod. Afr.

N. 183. Concil. Carthag. tit. 2. Est synodus sub Grato c. 2.

N. 189. Conc. Carthag. tit. 2. Pertinet ad concilium  anni 401 id. Septembris c. 68 Codicis Afr.

N. 190. Concil. Carthag. tit. 10. Allegatur synodus anni 418 c. 117 Cod. Afr.

N. 191. Conc. Carth. tit. 11. Idem concilium c. 118 Cod. Afr.

N. 193. Concil. Carthag, tit. 1. Est synodus anni 401, XuI aut XuII kal. Iulias, c. 57 Codicis Afr.

N. 195. Concil. Carthag. tit. 2. Est canon actionis secunde concilii anni 419 c. 128 Cod. Afr.

N. 196. Concil. Carthag. tit. 3. Ex eadem actione c. 129 Cod. Afr.

N. 197. Concil. Carthag. tit. 4. Ex eadem actione c. 130 Cod. Afr.

N. 198. Conc. Hipponiregiensi tit. 5, ubi corrigendum est tit. 4. Est synodus Hipponensis anni 427. uide que notauimus part. II c. 3, § 9 n. 4. Repetitus est hic canon ex anteriori synodo Carthaginensi anni 421, in qua legitur c. 2, hoc tomo col. 650, et profertur etiam in Cod. Afr. c. 30 inter canones prime  actionis synodi anni 419.

N. 202. Conc. Carth. tit. 41. Est synodus anni 397. Habetur uero hic canon in Breuiario Hipponensi c. 32 et in Cod. Afr. c. 45.

N. 203. Conc. Carth. tit. 7. Pertinet ad synodum anni 401 id. Septembris. Legitur hic canon in Codice Afr. c. 72.

N. 213. Conc. Carth. tit. 32. Est concilium anni 397 c. 23 Breuiarii Hippon., et c. 37 Codicis Afr.

N. 219. Concil. Carth. tit. 31 . Item Conc. Carth. tit. 7. Primum est concilium anni 397 c. 21 Breuiarii Hipponensis. Alterum est concilium anni 407 c. 103 Codicis Afr.

N. 226. Conc. Carth. tit. 11. Innuitur synodus anni 397 c. 3 Breuiarii Hippon.

[CCLI] N. 227. Concil. Carth. tit. 12. Eadem synodus anni 397 c. 4 Breuiarii laudati.

N. 228. Concil. Carth. tit. 45. Est canon eiusdem synodi in Breuiario Hippon. c. 36.

N. 229. Concil. Carth. tit. 46. Ex eadem synodo  eodem c. 36 breuiarii, et c. 46 Codicis Afr.

N. 230. Concil. Carth. tit. 54. Idem concilium c. 55 Codicis Afr.

N. 231. Concil. Carth. tit. 5. Est synodus anni 401 id. Septembris. Legitur hic canon in Cod. Afr. c. 73.

N. 232. Concil. Carth. tit. 29. Est concilium anni 397 c. 20 Breuiarii Hipponensis.

Ex his Ferrandus preter codicem Grecorum canonum uersionis Isidoriane, in quo Chalcedonenses, nunquam ab eo allegati, uidentur defuisse, codices Afrorum canonum presto habuit, in quibus continebantur duo concilia Grati et Genethlii, et synodi omnes sub Aurelio usque ad Hipponensem anni 427. Mirum uero ne sit eum nunquam memorasse synodum Hipponensem sub eodem Aurelio celebratam anno 393, nec canones prime actionis concilii Carthaginensis anni 419. Satius enim ipsi uisum est  referre canones eius synodi Hipponensis ex concilio Carthaginensi anni 397, in quod eorum Breuiarium insertum fuit. Canones uero tres ac triginta prime actionis concilii Carthaginensis anni 419, partim ex anterioribus, partim ex posterioribus synodis retulit, in quibus uel conditi, uel repetiti fuerant. Peculiarem preterea codicem canonum prouincie Byzacene adhibuit, ex quo plures synodos eiusdem prouincie laudat. uide que in hanc rem notauimus part. II, c. 3, § 9 n. 5, ubi etiam nonnulla attigimus de synodo Zellensi, et de duabus Siricii epistolis eidem synodo insertis, quas ille identidem allegat.



CAPUT II De Collectione seu Capitulis S. Martini episcopi Bracarensis.

1. Post Breuiationem Ferrandi memoranda est Collectio Capitulorum S. Martini episcopi Bracarensis, qui eodem seculo floruit. Hunc in Pannonia  ortum testatur S. Gregorius Turonensis in Historia Francorum lib. u c. 38; ac propterea errauit Garsias Loaisa, qui eum Grecum credidit. Ex Pannonia uero ad uisitanda loca sancta in Orientem migrans, Grecas litteras et optimas scientias ibidem excoluit; tantumque in iisdem profecit, ut doctissimis quibusque sui temporis nichil cederet. Ex Oriente in Galliciam traiecit, ibique ab Ariana impietate conuersis Sueuorum populis regulam fidei ac religionis precepta constituit, Ecclesias informauit, et monasteria condidit, uti S. Isidorus Hispalensis memorie prodidit . Monasterium Dumiense construxisse traditur in concilio Toletano X c. 3, cuius etiam primus abbas fuit. Monasterii Dumiensis episcopus uocatur ab eodem S. Isidoro in Historia Gothorum, qui episcopalis honor, Martini eiusdem meritis Dumiensi Ecclesie primum tributus, in aliquot eius successores transiuit. Hinc non male eum qui in concilio Bracarensi I anni 563,  seu, ut putat Loaisa, anni 561, subscriptus legitur Martinus episcopus, nostrum Martinum episcopum Dumiensem nonnulli interpretati sunt. Enimuero cum in concilio Bracarensi II idem Martinus decreta primi Bracarensis a se iam antea firmata pronuntiet, tunc autem Bracarensem sedem teneret Lucretius; non alio profecto nomine ille in eodem concilio I ea decreta firmare potuit nisi uti episcopus Dumiensis. Huic autem tempori quo erat episcopus Dumiensis, ascribenda uidetur ea Latina uersio cuius meminit Sigebertus de Script. Eccles. c. 117: Martinus episcopus transtulit per manum Paschasii diaconi interrogationes et responsiones plurimas sanctorum Aegyptiorum Patrum in Dumiensi monasterio. Hec uersio in Appendice ad uitas Patrum typis Plantinianis anni 1628 edita fuit. Monet autem Rosweydus solius Martini nomen preferri in duobus codicibus, inter quos uetus liber S. Floriani scriptus seculo IX hanc epigraphen exhibet: Interrogationes et responsiones Aegyptiorum Patrum, quas de Greco in Latinum  transtulit [CCLII] Martinus episcopus in monasterio Dumiensi. Paschasii autem uersio referri potest ad aliud non absimile opus in eadem editione impressum libro septimo, quod Paschasio quidem interpreti in mss. tribuitur. Ad Bracarensem porro sedem Martinus promotus, prefuit Bracarensi II ann. 572, cui subscripsit: Martinus Bracarensis metropolitane Ecclesie episcopus. Illa uero S. Gregorii Turonensis, quibus sacerdotio eius tribuit annos plus minus 30, non solum episcopatum Bracarensem, sed et Dumiensem respiciunt.

2. Inter eius opera ad nostrum institutum pertinet ea 84 canonum seu capitulorum collectio in duas partes distincta, quarum prior exponit que ad episcopos et uniuersum clerum pertinent, altera uero res ad laicos spectantes complectitur. Hanc collectionem ille ex canonibus presertim Grecis et Latine redditis digessit. Huius compingende causam in premissa  epistola his uerbis exposuit: Canones in partibus Orientis ab antiquis Patribus constituti, Greco prius sermone constituti sunt; postea autem succedenti tempore in Latinam linguam translati sunt. Et quia difficile est ut simplicius aliquid ex alia lingua transferatur in alteram, simulque et illud accidit ut in tantis temporibus scriptores aut non intelligentes, aut dormitantes multa pretermittant; et propterea in ipsis canonibus aliqua simplicioribus uideantur obscura: ideo uisum est ut cum omni diligentia et ea que per translatores obscurius dicta sunt, et ea que per scriptores sunt immutata, simplicius et emendatius restaurarem. Latina Grecorum canonum uersio que in Hispania uigebat, queque idcirco traducta fuit in collectionem Hispanicam, illa est que ab Isidoro postea recepta, Isidoriana appellari solet. In hac itaque uersione quedam obscurius reddita Martino uisa sunt. Aliqua uero in eadem a librariis aut minus intelligentibus, uel dormitantibus immutata aut omissa in aliquibus exemplaribus reperit: sicuti nos  in eadem uersione que in codice canonum mox edendo continetur, nonnullas sententias liberius traductas atque mutatas, aliquas uero breuiores particulas pretermissas in notationibus indicabimus.

3. Paschasius Quesnellus dissert. 12 n. 10 existimat Martinum ex antiqua canonum translatione in Codice canonum abs se edito contenta, non autem ex Greco suam collectionem concinnasse; eosque allucinatos affirmat qui eum noue translationis canonum auctorem predicant. Ea que affert ut probet Martinum usum fuisse laudato Codice canonum, refellemus in Obseruationibus ad eamdem dissert. 12 cap. 2 n. 10. E Greco autem codice, non autem ex ulla antiqua uersione suam collectionem digessisse non solum indicant recitata eius uerba, quibus Grecum textum cum uulgatis uersionibus se contulisse demonstrat; uerum etiam ex ipsis eiusdem Capitulis liquet, que cum nulla Latina interpretatione conueniunt. uerum tamen est Martinum nouam Grecarum  synodorum uersionem lucubrandam sibi non proposuisse, sed noua quadam faciliori methodo nouam et breuem collectionem uoluisse condere ex iis capitulis que clericis et laicis utiliora uidebantur: Hoc simul obseruans, inquit, ut illa que ad episcopos uel uniuersum clerum pertinent, una in parte conscripta sint; similiter et que ad laicos pertinent, simul sint adunata, ut de quo capitulo scire aliquis uoluerit, possit celerius inuenire. Ut autem hac in re lectorum intelligentie et utilitati prospiceret, canones quidem Grecarum synodorum in ipso Greco fonte potissimum expendit; sed eos quos utiles et excerpendos credidit, non semper Latine interpretatus est. Plerosque enim ita retulit, ut quedam que simplicioribus uidebantur obscura, explicarit latius, quedam omiserit, quedam etiam inseruerit, prout suorum discipline utilius putauit: et ob hanc, ut credimus, libertatem, undenam hoc uel illud capitulum sumptum fuerit, nunquam ascripsit. Eodem consilio canonem decimum, alias nonum synodi Ancyrane,  quem pre oculis habuit cap. 39 emendans, Occidentali discipline accommodauit. Cum enim eo canone diaconis qui in ordinatione protestati fuerint uelle se uxorem ducere, et nichilominus ordinationem acceperint, si postea matrimonio iungantur, in ministerio permanere permittatur; Martinus hos post huiusmodi protestationem ordinari uetat. Cum nullum capitulum proferatur quod cum Chalcedonensibus canonibus ulla ratione conueniat, Martinus Greco codice usus uidetur qui iisdem canonibus carebat.

[CCLIII] 4. Licet prefationem legentibus omnia ex Orientalibus synodis excerpta uideri possint, nonnulla tamen ex Latinis quoque fontibus hausta fuerunt. Certum siquidem est quedam iisdem fere uerbis sumpta ex concilio Toletano I, nonnulla etiam, sed rarius, ex Bracarensi I et ex Africanis deriuata uidentur. Non pauca uero que in nullis nec Grecis, nec Latinis canonibus, qui Martino antiquiores sint.  hactenus inuenire licuit, ipsi Martino tribuenda arbitramur. In editione quidem inserta Bibliothece Iuris canonici Gulielmi uelli et Henrici Iustelli, singulis Martini capitulis ii canones conciliorum e regione annotantur, ex quibus tanquam ex fontibus ea capitula deprompta creduntur. Utilis et commendanda hec diligentia, quam Ioanni Douiatio laudati editores referunt. At canones Nicenus 8 et Laodicenus 39 ita minimum congruunt cum capitulis 36 et 73, quibus affiguntur, ut illos Martinus in his capitulis animo obuoluisse haud facile credi possit. Eadem, immo multo maior est ratio de concilio Turonensi II, cuius canon 22 alias 23, una cum Laodiceno canone apponitur laudato capitulo 73; et de Agathensi, cuius canon 64 ascribitur capitulo item 64. Nam preterquam quod indicati canones cum iisdem capitulis minus conueniunt, incredibile est has synodos Gallicanas pre oculis fuisse S. Martino, qui ex Gallicanis conciliis nichil excerpsisse deprehenditur. Adde quod synodus Turonensis II,  sub idem circiter tempus celebrata quo Martinus capitula condidit, cum posteriori collectioni Hispanice etiam auctiori non inueniatur inserta, Hispanis fuisse uidetur ignota. Cur porro capitulo 68 apponatur canon cuiusdam concilii ex Capitularium lib. uI num. 198, non intelligimus. Non solum enim idem canon cum eo Martini capitulo non concinit; uerum etiam nullum ibidem concilium Martino anterius allegatur ex quo idem capitulum excerpi potuerit. Peius autem multo nonnulli hac notatione decepti affirmarunt, Martinum canones sumpsisse etiam ex Capitularibus, que multo post eius etatem digesta fuerunt. Simili de causa non arridet allegatio Arelatensis III can. 5, ex num. 194 eiusdem libri Capitularium affixa capitulo 69, cum presertim in canonibus Arelatensis III nichil tale inueniatur. Que uero cum Iuone Carnotensi afferuntur ex conciliis Carthaginensi et Bracarensi ad capitula 65, 74 et 75, nichil aliud sunt nisi ipsa horum Martini capitulorum uerba, que  in nullo Carthaginensi, aut Bracarensi concilio reperire licebit. Forte Iuo concilium Bracarense appellauit ipsa Martini capitula, que apud quosdam concilii Bracarensis nomine donantur. Hi ergo canones cum ceteris quos paulo ante indicauimus, eidem Martino referendi uidentur. Nonnulli canones apostolicos perperam ascribi putant capitulis 26 et 27, cum presertim illos Martino ignotos arbitrentur, immo etiam nondum conditos dum idem in Oriente uersaretur. Hos uero multo antiquiores ostendimus part. I, c. 1. Certe Dionysius Exiguus, qui ante S. Martinum suam collectionem lucubrauit, eosdem e Greco Latine reddiderat. Num uero ex ascriptis canonibus apostolicis Martinus aliquid sumpserit et more suo latius exposuerit, an uero hec quoque capitula 26 et 27 inter ea recensenda sint quorum ipse auctor exstitit, definire non audemus.

5. Hanc capitulorum collectionem Martinus direxit ad Nitigisium et uniuersum concilium Lucense. Hic Nitigisius cum suis suffraganeis interfuit concilio  Bracarensi II, cui Martinus prefuit. Eadem capitula in hoc concilio lecta et confirmata creduntur. At quod ibidem lectum et confirmatum traditur, non sunt hec capitula, sed gesta Bracarensis I, ut ex interlocutione ipsius Martini manifestum est. Hec capitula nobis conseruata fuerunt a collectione Hispanica, ex qua in Isidorianam transierunt. Edita sunt primam ex codice Isidoriano, quem Merlinus adhibuit; dein uero illa recusit Loaisa ad fidem codicum pure collectionis Hispanice. Iustellus et uellus utriusque editionis lectiones et manuscriptorum uariantes notarunt quam diligentissime in appendice tomi I Bibliothece Iuris canonici. In perampla collectione canonum manuscripta collegii Parisiensis Societatis Iesu hec capitula inscribuntur Concilium Martini pape, ut P. Harduinus notauit. Hinc nichil mirum, si illa apud posteriores quosdam collectores canonum nonnunquam allegentur ex decretis, seu ex  concilio Martini pape. Hoc errore ducti nonnulli eadem capitula a S. Martino I summo pontifice in concilio Romano sancita putantes, [CCLIu] eidem pontifici tribuerunt eam discipline relaxationem qua in iisdem capitulis permittitur ut bigami in minoribus ordinum gradibus permaneant; et proinde etiam contendebant, ui eorumdem capitulorum, que Martino pontifici asserebantur, hoc quoque tempore episcopum cum bigamo posse ad minores ordines dispensare. Quam opinionem falso fundamento innixam Sixtus u tandem explosit, ut uidere licet apud Fagnanum in Commentario ad caput secundum de bigamis.



CAPUT III De Breuiario et Collectione Cresconii.

1. Cresconii seu, ut alii malunt, Crisconii episcopi Africani duo opera memorantur, alterum Concordia canonum, alterum pema de Bellis Libycis. Utrumque hoc opus designatum uidimus in ms. uallicellano  18 pag. 136, ubi describitur tabula eorum que in eodem codice continentur. In primo autem eiusdem tabule numero hec leguntur: Concordia canonum a Cresconio Africano episcopo digesta sub capitulis trecentis. Iste nimirum Cresconius bella et uictorias quas Iohannes patricius apud Africam de Saracenis gessit, hexametris uersibus descripsit sub libris . . . Primum opus tantum superest; secundum uero, quod hactenus in desiderio est, cum inscriptione quidem de Bellis Libycis, continebatur in ms. monasterii montis Cassini inter codices quos Desiderius abbas, postea Romanus pontifex uictor III bibliothece eiusdem monasterii addidisse traditur a ceuo auctore Leone Ostiensi in Chronico Cassinensi lib. III c. 63. Id autem utilitatis notitia huius operis attulit, quod Cresconii etas exinde cognoscitur. Cum enim memorati Ioannis patricii uictoria tum ab Anastasio Bibliothecario in Ecclesiastica Historia, tum a Cedreno affigatur anno tertio Leontii imperatoris, id est  anno Christi 697, Cresconius, qui eam uersibus descripsit, hoc tempore floruit.

2. Nunc de altero opere, quod Concordia canonum inscribitur. Hec, quam petente Liberino episcopo concinnauit, totam Dionysii collectionem in tercentos titulos distributam ita continet, ut non integra concilia, nec integras Romanorum pontificum epistolas, uti apud Dionysium leguntur, continua serie exhibeat; sed omnia conciliorum pontificumque decreta, que in unam materiam conferunt, hinc inde excerpta simul colligat, et certis titulis subiiciat. Cum uero hoc opus non totum simul, sed per partes editum fuerit, non satis perspectum est. Anno 1588, curante Francisco Pitheo una cum Breuiatione Ferrandi edita fuit ea tantum eiusdem Cresconiani operis portio que post prefationem ipsius Cresconii ad Liberinum non integros canones aut decreta integra exhibet; sed sola canonum et decretorum capitula cuique titulo congruentia, ut in Breuiatione Ferrandi obseruauimus, leuiter indicat, hac inscriptione editioni  prefixa: Crisconii episcopi Africani Breuiarium canonicum. Hic habetur Concordia canonum conciliorum infrascriptorum et presulum Romanorum, id est canonum apostolorum, Nicenorum, Ancyranorum, Nouecesariensium, Gangrensium, Antiochensium, Laodicensium, Chalcedonensium, Sardicensium, Carthaginensium; item presulum Siricii, Innocentii, Zosimi, Celestini, Leonis, et Gelasii. Prima huius inscriptionis uerba Crisconii episcopi Africani Breuiarium canonicum, in nullo codice inuenimus; sed in omnibus titulus incipit a uerbis, Hic habetur Concordia, etc. Non incongrue uero Breuiarium appellata est ea prima pars, que non opus integrum Concordie, sed eius compendium tantummodo exhibet. Hoc idem Breuiarium Cresconianum postea recusum a multis, tomo I Bibliothece Iuris canonici una cum Breuiatione Ferrandi insertum fuit pag. 456. Cum porro eodem tomo ad umbilicum perducto, Gulielmus uellus  et Henricus Iustellus laudate Bibliothece editores ipsum opus Concordie canonum e ms. bibliothece Claromontane Soc. Iesu accepissent, in quo integri canones in titulos distributi describebantur; eam ueluti opus alterum et a Breuiario distinctum, separatim in appendice eiusdem tomi impresserunt pag. 33, cum hac epigraphe: Crisconii episcopi Africani liber canonum, in quo integros ipsos conciliorum [CCLu] canones et pontificum decreta eo ordine quo in Breuiario allegantur, descripsit.

3. Hec editionis ratio plures eruditos, qui codices integri operis non potuerunt inspicere, in diuersas sententias distraxit. Alii enim Breuiarium et librum canonum duo Cresconii opera existimant. Alii malunt Cresconium tantum scripsisse posterius opus, in quo canones integri recensentur; Breuiarium uero decerptum suspicantur ab alio, cui Cresconii opus nimis prolixum uidebatur, quiue nudam notitiam canonum memorie iuuande causa prestare uoluit. P. Coustantius primo anceps fuit num preter Breuiarium  Cresconius etiam librum canonum condidisset. Rem hanc diiudicaturus ad celebriorum codicum fidem, Romam ad sodales et amicos suos scripsit, ut uallicellanos et uaticanos codices a cardinali Baronio laudatos excuterent. His autem rescribentibus nullum utrobique codicem exstare, nisi qui merum Breuiarium continet, solum Breuiarium a Cresconio concinnatum tandem censuit. Quantum uero ad fusiorem librum canonum coniecit, studiosum aliquem repertum esse, qui Breuiarium Canonicum sic tanquam osseam compagem carne sua uestierit, hoc est, qui delineatam a Cresconio Concordie formam secutus, pro summariis canonum totos ipsos canones descripserit, seruato primo rerum ordine ac numero titulorum . Qua in sententia confirmatus fuit ex ipso codice Claromontano ex quo idem liber canonum editus fuerat: quippe in hoc post Breuiarium, cui Cresconii prefatio premittitur, sequitur species quedam ueluti prefationis  libro canonum prefixe, quam ipsorummet etiam editorum iudicio Cresconii non esse multa persuadent. Ipse autem liber Canonum, qui statim subiicitur, nec in prima fonte, nec alibi uspiam, Cresconii nomen prefert.

4. Nobis uero, quibus feliciter obtigit plura Cresconiani operis exempla inuenire et expendere, rem hanc certius constituere licebit. Quatuor quidem codices nacti sumus, in quibus solum, uti appellant, Breuiarium sine prolixiori libro canonum legitur, nimirum uat. 1353 et 5845, uallicel. A 5 et uercellensem, qui omnes Dionysianam, seu Dionysio-Hadrianam collectionem una cum Additionibus Dionysianis complectuntur. In his Breuiarium Cresconianum premittitur ipsi collectioni Dionysii, ex qua excerptum fuit. Deest autem in iisdem liber canonum, quia cum mox ipsa subiiciatur Dionysii collectio, que integra documenta eodem Breuiario indicata continet, ille liber, in quo eadem documenta alia methodo in titulos distributa repetuntur, superfluus  uisus est. Quisquis enim ex numeris titulorum in Breuiario notatis, qui Dionysiane collectioni plane respondent, ipsos canones et decreta pontificum in eadem collectione reperire facile potest. Hos tantum codices inspexerunt illi sodales et amici P. Coustantii, qui solum Breuiarium in uaticanis et uallicellanis forulis inueniri ad eum rescripserunt: simileque ms. exemplum Francisco Pitheo occurrisse dicendum est, cum merum Breuiarium edidit. Cum uero horum codicum scopus non fuerit Cresconianum opus integrum exhibere, sed eam partem ex Cresconio decerpere que Dionysiane collectioni utilis uidebatur; nichil ex his codicibus colligi potest, ut solum Breuiarium Cresconio asseratur; si presertim alii omnes codices, qui sine Dionysiana collectione Cresconium preferunt, nunquam solum Breuiarium, sed semper tum Breuiarium, tum prolixiorem Canonum librum exhibeant.

 5. Sex autem eiusmodi manuscripta exemplaria inuenimus, nimirum ueronense 60, uat. Palat. 579, uat. Regine 849. uat. 1347 et 5748, ac uallicellanum XuIII. Inter hec omnium uetustissimum, et etati Cresconii proximum est exemplum ueronensis capituli signatum numero 60, quod seculo octauo exaratum, creditur: paulo autem posterior est codex uat. Palat. 579. In his omnibus Breuiarium cum libro Canonum ita coniungitur, ut utrumque eiusdem Cresconii opus esse liqueat; et Breuiarium quidem esse perspiciatur ueluti index seu tabula capitulorum prolixioris operis, seu libri canonum, qui sine ea intermedia prefatione in Claromontanum codicem perperam intrusa statim subiicitur. Hinc quod in editis uocatur Breuiarium, proprius in codicibus Capitula inscribitur tum initio, tum in fine. Initio quidem post Cresconii prefationem ad Liberinum  his uerbis: Deinceps succedunt Capitula: et in fine: Expliciunt Capitula, uel [CCLuI] explicit Capitulare canonum.  Hoc autem Capitulorum nomen indicem sequentis operis innuere solet, ut ex quibusdam aliis collectionibus discimus. Cresconius scilicet imitari uoluit Dionysium, ex quo suam collectionem excerpsit. Sicut enim is sue collectioni indicem seu tabulam premisit inscriptam Tituli canonum; ita Cresconius capitulorum indicem prefixit. Hec igitur Capitula, seu hoc Breuiarium Cresconii nomine in omnibus tum primi, tum alterius generis codicibus prenotatum nemo ab eodem adiudicare potest.

6. Prolixior autem liber, qui eadem capitula in tot et tam uetustis codicibus statim subsequitur, in ipsa prefatione Cresconii ita eidem ascribitur, ut de auctore dubitare non liceat. Narrat siquidem se a Liberino episcopo excitatum, ut cuncta canonica constituta que ab ipsis exordiis militie christiane tam sancti apostoli quam apostolici uiri per successiones temporum protulere, colligeret in unum, eorumque CONCORDIAM faciens, ac TITULORUM PRAENOTATIONEM interponens, ea  dilucidius declararet. Notabilis est distinctio Concordie, que ipsum canonum librum innuit, et titulorum prenotationis, que Breuiario seu Capitulis congruit. Hunc autem laborem declinare studens Cresconius, proposuerat hoc canonum Breuiarium a uiro reuerendissimo Ferrando Carthaginensis Ecclesie diacono iam fuisse digestum, et debere eum nostre eruditioni sufficere. Hoc autem Ferrandi opus, quod indicat solos canonum titulos, non autem ipsos proponit canones, indoctis, quorum est maxima multitudo, non sufficere Liberinus reposuit, dum eos  ad inquisitionem earum rerum premisit que nec ab omnibus reperiuntur, nec reperte sine fastidio perleguntur. Nulli siquidem dubium est quam molestissime perferat lector, dum auidius cuiusque rei cognitionem exspectat, et ad librum premittitur, quem aut forte non legit, aut ubi reperiat non nouit. Liberinus ergo non merum Breuiarium Ferrandiano simile, quod solos canonum titulos prenotaret, sed ipsos canones integros describendos expetiit, quod prolixius opus requirit. Huic autem  petitioni Cresconius se cessisse affirmans, necessarium duxi, inquit, cuncta ecclesiastica, ut dictum est, constituta, que ad nostram notitiam peruenerunt, in hoc opere sub titulorum serie prenotare, et ea condiscere ualentibus et uolentibus dubitationis ambagem auferre, ut eorum plena instructio non ex difficultate scriptoris, sed ex desidia iam dependeat lectoris. uerba sub titulorum serie prenotare premissum Breuiarium significant, in quo ad Ferrandi exemplum canonum tituli seu capitula prenotantur: plena autem instructio, qua condiscere ualentibus et uolentibus dubitationis ambages auferatur, ad prolixius opus refertur, ex quo quidem fiet, ut plena canonum instructio si cui deerit, non ex difficultate scriptoris, qui longiorum canonum transcriptionem declinarit, sed ex desidia iam dependeat lectoris. Utrumque igitur Cresconio adiudicandum est opus, seu potius utraque pars est unius eiusdemque operis, quod Concordia canonum inscribitur.

 7. Integra huius operis editio ad fidem eorum codicum qui illud integrum continent, sic exigenda erit. Primo hec prefigatur inscriptio: Hic habetur Concordia canonum conciliorum infrascriptorum, etc., uti iam dedimos num. 2. Sequetur prefatio seu epistola Cresconii ad Liberinum cum epipraphe: Incipit prefatio Cresconii de Concordia canonum ad Liberinum. Tum describetur Breuiarium cum titulo: Deinceps succedunt capitula, uti cum uulgato habet codex uat. Palat. 579; uel Incipiunt capitula, quemadmodum in codice ueronensi legitur: et in fine Breuiarii Expliciunt capitula, uel ut in aliis mss. obseruauimus: Explicuerunt capitula de Concordia canonum. Dein subiicietur ipse liber Canonum, qui tum in codice Claromontano, tum in laudato Palatino hanc epigraphen prefert, Incipit liber Canonum; in uallicellano autem ms. 18: Item Concordia canonum. Omissis autem illis que in appendice tomi I Bibliothece Iuris canonici pag. 33 leguntur, Qui episcopus ordinandus est, etc., in ms. Claromontanum intrusa et  sumpta ex canone primo uulgati concilii Carthaginensis Iu, incipiendus erit Cresconii liber a num. 1, De ordinatione episcopi. In canonibus apostolorum, etc., ut in eadem appendice pag. 34 et sequentibus, cum clausula in fine: Explicit Concordia canonum, addit codex uat. Palatinus, scripta a Cresconio ad B. [CCLuII] Liberinum potificem. Quantum ad numerum capitulorum retinenda est uulgata diuisio in capitula tercenta, que plerisque et uetustioribus codicibus comprobatur. Quod si duo codices uat. 1347 et uat. Palat. 579 diuidunt in capitula 301, alius autem codex Helmstadiensis laudatus a Fabricio diuidit in capitula 303, id ex eo accidit quia unum aut alterum capitulum partiuntur in duo; sicut e contra in ms. uat. Regine 849 preferuntur capitula 297, quippe nonnulla in unum ceunt. Hec pura et integra est Cresconii collectio.

8. Hoc autem loco non est omittendum ab eminentissimo Baronio, et ab editoribus Romanis Epistolarum  Romanorum pontificum, et ex iis a Binio aliisque sepius laudari collectionem Cresconianam, que in ms. uallicellano et in alio uaticano continetur. Cum uero exinde allegata uel excerpta fuerint quedam documenta que nec in Cresconio nec apud Dionysium leguntur, non minima difficultas plures incessit. Ex laudatis autem codicibus deteximus Cresconiane collectionis nomine indicatos fuisse codices uallicellanum A 5 et uat. 1353 qui a prefatione et Breuiario Cresconii exordiuntur. Cumque Breuiario subiiciatur collectio Dionysio-Hadriana cum pluribus aliis documentis, que inter Additiones Dionysianas retulimus atque descripsimus part. III c. 3, hec omnia incaute eodem collectionis Cresconiane nomine allegata fuerunt. Cum nondum certa esset etas Cresconii, nec integrum eius opus ex aliis mss. cognosceretur; facile fuit eidem Cresconio, cuius prefatio initio describitur, tribuere totam collectionem in laudatis codicibus comprehensam; tametsi  pleraque eiusdem documenta in Breuiario nuspiam indicentur, et nonnulla etiam reipsa Cresconii etate posteriora sint.

9. Alius quoque nonnullorum error ex Cresconiano opere detegitur, eorum scilicet qui olim putarunt Burchardum uormatiensem episcopum, et Iuonem episcopum Carnotensem primos fuisse qui in suis collectionibus synodos et epistolas Romanorum Pontificum non ediderint integras seruato temporum ordine, ut antiqui fecerant, sed sectas in partes et in titulos distributas. Nec mirum esse debet uiros ceteroquin doctissimos ita sensisse, cum nondum prodiisset ulla collectio illis episcopis uetustior in qua eadem methodus deprehenderetur. Primum uero huius methodi exemplum inter scriptores Latinos ex Cresconio suppetit. Solum hic ex unius Dionysiane collectionis documentis decreta excerpsit. Alii uero postea ex aliis quoque fontibus plura sumentes, in libros et titulos diuiserunt; ac preterea addiderunt  sententias sanctorum Patrum, et nonnunquam etiam testimonia ex legibus principum, ut patebit ex dicendis de quibusdam collectionibus et collectoribus, qui Burchardo et Iuone anteriores sunt.



CAPUT Iu. De abbreuiatione canonum que continetur in ms. 59 capituli ueronensis, et alio 88 capituli Ecclesie Lucane.

1. Codex ueronensis membranaceus, pluribus temporum uicissitudinibus squalens, est quadrate minoris forme, maiusculis quidem litteris, sed ita inconcinnis atque distortis exanatus, ut perdifficilis lectu sit. Ad octauum seculum pertinere uidetur. Abbreuiationem canonum atque constitutionum sedis apostolice continet in duas ueluti partes distinctam, quarum una canones conciliorum, altera apostolicas constitutiones compendio exhibet. Auctor ualde imperitus, nonnunquam eorumdem canonum atque  constitutionum sententias non recte assecutus, perperam exposuit; adeo ut ex eius breuiationibus nichil ad explicandos uel emendandos originales textus elici possit. Quandoque non omnia alicuius synodi, aut constitutionis decreta, sed que libuit summatim representat. Duos etiam canones identidem in unum coniungens, numerum canonum minuit, tametsi nullum canonem reipsa pretereat. Aliquando uero, sed rarius, eumdem canonem aliis uerbis abbreuiatum incaute repetit. Accedunt imperitissimi librarii menda et barbaries, que ex eius notatione in fine codicis apposita satis elucescet: unde totus codex multo magis uitiatus fuit. [CCLuIII] Cum nichilominus ex codicibus et collectionibus canonum multo uetustioribus hec perantiqua abbreuiatio sumpta fuerit; quedam remotioris antiquitatis indicia retinet, et non pauca ualde utilia nobis suppeditat, ex quibus hec abbreuiatio non minimi habenda est. P. Ioannes Dominicus Mansius hanc eamdem abbreuiationem  reperit in alio uetustissimo codice capituli cathedralis ecclesie Lucane, cuius notitiam dedit in Commentario de celebri codice seculo Caroli Magni scripto, ut uidere est tom. XLu Opusculorum P. Angeli Marie Calogera pag. 114. Frequenter etiam eiusdem abbreuiationis mentionem facit tom. I et II Supplementi ad Concilia P. Labbei, in quibus quasdam particulas ex eadem abbreuiatione typis impressit. Etsi uero marchio Scipio Maffeius ante P. Mansium de hac eadem abbreuiatione in ms. ueronensi contenta nonnulla disseruerit in Notitia Codicum capitularium, que inserta est Appendici Historie Theologice pag. 78, accuratiorem tamen eius descriptionem cum opportunis obseruationibus hoc loco producere non modicum iuuerit.

2. Hic titulus in nostro ueronensi codice legitur; Incipiunt capitula sanctorum omnium conciliorum, que a beatis Patribus statuta sunt, siue epistolarum decretalium que a pontificibus siue apostolicis uiris decreta sunt, breuiter collecta atque conscripta. Sequitur tabula  seu index capitulorum prime partis, que conciliorum canones respicit.

I. Excerpta conciliorum a S. domino Martino episcopo Gallicie. In corpore operis hic titulus melius exponitur sic: Excerpte de canonibus sententie tantum ex libro Bracarense Martini episcopi Gallicie de diuersis conciliis. Afferuntur autem compendio canones 84, quot quidem eiusdem Martini capitula in uulgatis referuntur.

II. Capitula Niceni concilii et Sardicensis concilii, ubi Osius fuit, quomodo testantur 214 episcopi Africani concilii. Melius in corpore  scribitur: Ex concilio Niceno, uel aliis conciliis. Proferuntur autem abbreuiati canones 91, sine ulla mentione synodi ad quam quisque pertinent. Conferende fuerunt horum sententie cum uulgatis, ut cuius essent concilii detegeremus. Primi canones 17 sunt Niceni. Sequentes 21,  usque ad 38, sunt Sardicenses. Canon uero 39 est ultimus Nicenus de omittenda genuflexione diebus dominicis atque paschalibus. Tum a num. 40 ad 55 sunt canones Ancyrani. Dein Neocesarienses cum aliis Ancyranis permiscentur usque ad numerum 72. Subduntur Gangrenses a num. 73 usque ad 83, et cum Antiochenis concluditur a num. 84 ad 91 usque. Tria hic animaduersionem merentur. Primo in ea collectione antiquiori ex qua hi canones 91 compendio fuerunt excerpti, deerant, ut uidetur, non solum Constantinopolitani et Chalcedonenses, uerum etiam Laodiceni, ex quibus ne unum quidem abbreuiator exposuit. Secundo cum relati canones notatione sui cuiusque concilii careant; in titulo autem, qui in corpore iisdem prefigitur, solius Niceni expressa mentio fiat; lectori minus attento hinc occasio esse potuit allegandi ueluti Nicenos canones etiam sequentes, qui Niceni non sunt. Aliqua simili collectione usus forte fuit S. Gregorius Turonensis, dum Gangrensem canonem Niceni nomine laudauit. Tertio cum Sardicenses  canones Nicenis subiectos ultimus Nicenus canon concludat, non leue indicium suppetit auctorem huiusmodi abbreuiationis eos exscripsisse ex codice in quo cum Nicenis copulati et Nicenis inserti Nicenorum nomine inscribebantur. Quod si in epigraphe tabule que initio codicis premittitur, non tam Niceni quam Sardicenses canones memorantur, id a Breuiationis auctore fieri potuit, qui utrosque canones in aliis mss. distinctos inuenit.

III. Capitula Niceni concilii data ab Innocentio papa. In titulo autem corpori inserto: De epistola Innocentii pape ex concilio Niceno. Sunt Niceni canones 22 ex abbreuiatione Rufini, quam pro ipsis canonibus in Gallicanis codicibus receptam, et a Gallicanis nonnunquam usurpatam uidimus part. II c. 10 § 2. Innocentio autem pontifici hec capitula abbreuiator ea de causa fortassis attribuit, quia laudate breuiationes Rufiniane in suo codice Innocentii litteris subiiciebantur. P. Mansius hec capitula ex Lucano codice  edidit tom. I Supplementi Conciliorum pag. 277.

Iu. Ex Concilio Arelatensi. Sunt canones 20 Arelatensis 1 anni 314.

[CCLIX] u. Ex concilio Ankiritano c. 18.

uI. Ex concilio Noue Cesarie c. 12.

uII. Ex concilio Gangrense c. 19.

uIII. Ex concilio Laodicie Phrygie c. 53.

IX. Ex concilio Constantinopolitano c. 5.

X. Ex concilio Epheseno c. 12, que sunt duodecim anathematismata ex epistola S. Cyrilii ad Nestorium.

XI. Ex concilio Chalcedonense c. 27.

XII. Ex concilio Antiocheno, c. 24.

Hi omnes canones conciliorum Grecie etsi abbreuiati, interpretationem, uti uocant, Isidorianam satis indigitant. Auctor ergo huius abbreuiationis uetustiorem codicem reperit, qui hec omnia concilia Grecie ex eadem uersione in unum corpus collecta complectebatur; et inter hec epistola S. Cyrilli ad Nestorium  Ephesini concilii nomine erat inscripta, uti in Hispanica et Isidoriana collectionibus postea recepta fuit.

XIII. Ex concilio ualentino sub die Iu Idus Iulias Gratiano et Equitio coss. an. 374 can. 4.

XIu. Ex concilio Regense sub die XIu kal. Decembris Theodosio Aug. XuII, Festo u. c. coss. an. 439, c. 6.

Xu. Ex concilio Arausico uI idus Nouembris an. 441, c. 27.

XuI. Ex concilio uasense sub die id. Nou. Dioscoro consulibus, omisso altero consule, anni 442, c. 8.

XuII. Ex concilio Aurelianense, an. 511, c. 27.

XuIII. Ex concilio Arelatense, quod uocari solet secundum, c. 36.

XIX. Ex synodo Carthaginis Africe Honorio XII et Theodosio uIII coss., c. 103. Est illa collectio que in aliis mss. Statutorum antiquorum nomine inscripta hoc tomo edetur inter documenta Iuris canonici  ueteris num. 3. uide part. II c. 3 § 4, ubi de diuersis eorumdem statutorum inscriptionibus disseruimus.

XX. Ex synodo Carthaginis sub die iduum Augustarum consulatu Cerani, lege Cesarii, nimirum an. 397, c. 71, que capita 71 ex ms. Lucano edita sunt a P. Mansio tom. I Supplem. concil. pag. 255. Est Breuiarium Hipponense eadem chronica notatione signatum et imprimendum capite 2 collectionis huic tomo inserende. Canones quidem huius Breuiarii sunt multo pauciores. At sicut in laudata collectione duos Africanos canones addititios susceperunt; ita in hac breuiatione multo plures ex Carthaginensi III aliisque Africanis synodis adiecti fuere.

XXI. Ex concilio Agathensi sub die id. Septembris XXII domini nostri Alarici regis Messala u. c. consule, id est an. 506. Proferuntur autem canones 46, qui duobus canonibus in unum ceuntibus, comprehendunt uulgatos eiusdem concilii canones 47, quot in antiquis quidem exemplaribus Gallicanis eidem Gallicane  synodo tribuuntur. Desunt uero ceteri uiginti canones in uulgatis ante clausulam inserti ex codicibus collectionum Hispanice et Isidoriane, qui ex illorum uetustiorum Gallicanorum codicum fide addititii iure creduntur.

XXII. Ex concilio Arelatense an. 524, c. 2.

XXIII. Ex synodo Tarraconense an. 516, c. 11. Tam in premissa tabula quam in corpore codicis omittuntur numeri XXIu et XXu.

XXuI. Ex concilio Gerundense an. 517, c. 9.

XXuII. Ex concilio Toletano Thiudi . Est concilium Toletanum II anni 531, cum canonibus 3. Hoc quidem anno 531 Theudes rex Amalrico successit mense Decembri; synodus uero Toletana II habita fuit mense Maio; ac proinde alii codices recte signant Amalrici regis annum quintum.

XXuIII. Ex synodo Hilerdense an. 524 seu melius 546, ut ex mss. codicibus Hispanicis, qui non Theodorici,  sed Theudis regis annum 15 notant, eruditi probarunt. uide Pagium ad an. 546 n. 10 et 11. Referuntur autem canones 15.

XXIX. Ex concilio uallense. Est ualentinum Hispanicum anni 546, c. 5.

Sequitur hec notatiuncula. Ex lebro Agabrinse, lege ex libro Agabrense. [CCLX] In ms. Lucano mutile legitur: Ex libro gabrense, ubi littera A librario excidit.

XXX. Ex concilio Eliberitano c. 69.

XXXI. Ex synodo Toletano era 438, an. 400, can. 23.

XXXII. Ex concilio Bracarense an. 563, c. 22.

XXXIII. Item synodo Bracarense an. 572, c. 10

XXXIu. Ex concilio Toletano. Est tertium Toletanum an. 589, cum canonibus 23.

XXXu. Ex concilio Cesaraugustano c. 7. Est Cesaraugustanum I, quod creditur celebratum an. 381.

XXXuI. Ex concilio Aruernense Francie an. 549, c. 22. In uulgatis Conciliorum tom. u edit. uen.  col. 1389 proferuntur tantum canones 16, ex Fuxensi codice, ex quo hanc synodum Aruernensis nomine inscriptam Sirmondus edidit. At cum huius synodi prefatio ex Urgellensi ms. addita non Aruernensem, sed Aurelianensem urbem preferat; canones autem iidem sint ac illi Aurelianensis u, est potius concilium Aurelianense u, quod quidem in iisdem uulgatis col. 1377 et in mss. Gallicanis, unde editum fuit, exhibet canones 34. Hinc Fuxensis codex non tam prefatione quam numero canonum deficit. Noster uero abbreuiator codicem adhibuit in quo canonum numerus ita erat integer, ut in mss. exemplis amplioris collectionis Hispanice, id est Urgellensi Petri de Marca et Lucensi, quod Perezius laudat. Aruernensis autem concilii nomen pro Aurelianensi in solis mss. Hispanis inuentum, eum codicem ex quo hec abbreuiatio deducta fuit, Hispanum fuisse confirmat.

 XXXuII. Ex concilio Cesaraugustano anni 592, c. 4.

XXXuIII. Ex synodo Taurinatium X kal. Octobris circa annum 401, c. 1.

XXXIX. Ex concilio Narbonense anni 589, c. 15.

XL. Ex synodo Teleptense an. 418, c. 6. In codice Lucano mutile leptense.

XLI. Ex concilio Barcinonense circa an. 540, c. 10.

XLII. Ex synodo Oscense an. 598, c. 1.

XLIII. Ex concilio Urbico sub Hilaro papa an. 465, c. 5.

Mox sub numero 44 ponitur titulus secunde partis. Item Capitolatio epistolarum decretalium, sententie tantum; ac postea alia numerorum series inchoat.

I. Ex epistola B. Clementis ad Iacobum c. 4.

II. Ex preceptione cuius supra, c. 5. Hec duo documenta S. Clementi afficta ex Rufini uersione uulgata fuerant; ac proinde antiquis Latinis collectionibus inserta inueniuntur. uide not. 1 in cap. 64 collectionis  hoc tomo subiiciende col. 454, in qua primum documentum legitur; et confer etiam prefationem in documenta Iuris canonici ueteris num. 5 col. 631, in quibus alterum documentum profertur col. 674.

III. Ex epistola Siricii pape ad Eumerium episcopum c. 5.

Iu. Ex epistola Innocentii pape ad Exuperium episcopum c. 5.

u. Ex epistola Innocentii ad uniuersos episcopos in Tolos., id est Toletani concilii, c. 4.

uI. Item Innocentii ad uectorium  episcopum c. 7.

uII. Item Innocentii ad episcopos, supple Macedonie. Est in edit. Concil. epist. 22, c. 1.

uIII. Item Innocentii ad Decentium c. 8.

IX. Item Innocentii ad Aurelium episcopum epist. 12 in uulgatis Conciliorum.

X. Ex epistola Zozimi pape ad Hesichium episcopum.

 XI. Ex epistola Bonifacii ad Elarum episcopum. Est epist. ad Hilarium Narbonensem.

XII. Ex epistola Celestini pape ad uiennenses episcopos, in Conciliorum editione epist. 11.

XIII. Item Celestini pape ad episcopos per Apuliam et Calabriam constitutos. Ibi epist. 3.

XIu. Ex epistola pape Leonis ad Anastasium episcopum Thessalonicensem, in nostra editione epist. 14.

[CCLXI] Xu. Item eiusdem pape ad Africanos episcopos. Ibid. epist. 12.

XuI. Item eiusdem ad Rusticum Narbonensem. Ibid. epist. 167.

XuII. Item eiusdem pape ad Siculos episcopos. Ib. ep. 16.

XuIII. Item eiusdem pape ad Nicetam episcopum. Ibid. ep. 159.

XIX. Item eiusdem Leonis ad uniuersos episcopos.  Est epist. 4 ad episcopos Campanie, etc.

XX. Eiusdem Leonis ad Theodorum episcopum, ep. 08.

XXI. Eiusdem Leonis ad Leonem episcopum. Est epist. 166 ad Neonem Rauennatem.

XXII. Eiusdem Leonis per Campaniam Samnium episcopis. Est. epist. 168.

XXIII. Leo Dioscoro, epist. 9.

XXIu. Leo episcopus Turibio episcopo, epist. 15, que in corpore codicis abbreuiata legitur, at in premissa tabula desideratur.

XXu. Epistola Gelasii pape per Lucaniam episcopis, c. 18.

XXuI. Ex epistola eiusdem pape ad Sicilienses.

XXuII. Ex epistola Felicis pape ad Sicilienses episcopos. Est epist. 7 Felicis III.

XXuIII. Ex epistola uigilii pape ad Profuturum episcopum Bracarensem.

XXIX. Ex epistola Felicis pape ad Sicilienses episcopos.  Collatis iis que sub hoc titulo asseruntur, ex numeris ac sententiis abbreuiatis deteximus indicari librum de Ecclesiasticis dogmatibus editum in appendice tomi uIII Operum S. Augustini pag. 78. Hic liber est etiam in nonnullis mss. collectionibus canonum, nunc Augustini nomine inscriptus, nunc Gennadii, qui uerus est eiusdem operis auctor; nunc uero sine ullo auctoris nomine. Forte noster abbreuiator idcirco Felicem papam eidem prefixit, quia hoc opusculum in aliqua collectione reperit post epistolam Felicis ad episcopos Siculos.

XXX. Ex epistola Siricii pape ad Eumerium. Afferuntur octo sententie huius epistole, que diuerse sunt ab iis quas ex eadem epistola abbreuiator protulit num. 111.

XXXI. Ex epistola Leonis pape ad Balconium. Est epistola deperdita, ex qua tamen abbreuiator nullam sententiam compendio exhibuit, tametsi eius titulum tum in tabula, tum in corpore afferat. uide dissert. de epistolis S. Leonis deperditis tom. I col.  1444 n. 19.

XXXII. Ex epistola Geronimi ad Patroclum episcopum de gradibus clericorum. Exponuntur autem gradus septem. Hec epistola inscripta ad Rusticum legitur in appendice tomi XI Operum S. Hieronymi pag. 114 edit. ueron. Hanc S. Hieronymo affictam plures colligunt non solum ex styli discrimine, uerum etiam ex etate Rustici, qui post S. Hieronymi mortem episcopatum gessit. Putant autem eam scriptam multo post S. Isidorum Hispalensem, ex cuius libro uII de Originibus cap. 12 et seq. excerptam credunt. Difficultatem uero ex Rustico episcopo oppositam adimit noster codex, dum eam epistolam prefert scriptam non ad Rusticum, ut in uulgatis, sed ad Patroclum, qui Hieronymi etate Arelatensi Ecclesie prefuit. Quantum ad S. Isidorum, cum inter omnes constet ipsi solemne fuisse plura que ad suum institutum conferrent, tacitis auctorum nominibus in Originum libros traducere; quidni credibile sit laudatos septem  clericorum gradus ex hac epistola descripsisse? Quod si stylus ab Hieronymiano alienus iudicetur, id saltem ex nostre abbreuiationis auctore, qui codices S. Isidoro antiquiores, ut uidebimus, adhibuit, colligere licet hanc epistolam S. Isidoro anteriorem esse, ex qua is eosdem gradus deduxerit.

In hac epistola desinit antiqua Abbreuiatio. Additur porro eodem charactere, sed sine numero fragmentum ex decreto Gregorii iunioris aduersus illicita coniugia, quod pertinet ad synodum Romanam anni 721; ac tandem hec imperiti amanuensis notatio legitur: Deo gratias. Qui lege, ore pro me peccatore: sic habeat Deo adiuture.

Codex Lucanus caret memorato Gregorii iunioris fragmento, quod idcirco in ms. ueronensi addititium confirmatur. At alia habet additamenta, ex. gr. epistolam Leonis III ad Alcuinum memoratis Hieronymi litteris premissam, que cum in ueronensi ms. ceteroquin integro desit, perperam intrusa et a primigenia eiusmodi collectione aliena cognoscitur.

 [CCLXII] 3. De uetustate codicum et collectionum ex quibus hanc abbreuiationem auctor deriuauit, nonnulla dicenda supersunt. Ea collectio ex qua ille num. 11 Grecarum synodorum canones digessit in cap. 91, canonibus Laodicenis et CP. carebat; quod remote antiquitatis indicium est. In subsequentibus numeris refert concilia Grecie, Africe, Galliarum et Hispanie, quemadmodum etiam describuntur in collectione Hispanica. At ex aliis uetustioribus fontibus ebibisse euidentissimum est. Neque enim prefert duo concilia Hispalensia, neque Toletanum Iu, que in primeua collectione Hispaniensi inueniuntur. E contra quedam concilia exhibet que in eadem primigenia collectione Hispana desiderantur, nimirum Aruernense, seu potius Aurelianense u, quod Hispane collectioni postea additum fuit, et quatuor alias rarissimas synodos, Cesarangustanam II, Narbonensem, Oscensem, et Barcinonensem, que ex  singulari codice S. Aemiliani edite sunt. Inter omnes autem synodos quas abbreuiator profert, recentior est Oscensis anni 598, anterior aliquanto collectione Hispanica in qua proferuntur due posteriores synodi Hispalensis II anni 629, et Toletana Iu anni 633. Codicibus igitur non solum diuersis ab Hispanica, uerum etiam antiquioribus abbreuiator usus est. Trium tantum meminit, Ex libro Bracarensi, ex libro Complutensi, et ex libro Agabrensi, que urbes ad Hispaniam pertinent. Bracara archiepiscopalis adhuc sedes celebris est. Complutum erat olim urbs episcopalis in prouincia Carthaginensi, que Toletano metropolite suberat. Agabra uero item episcopalis in prouincia Betica metropoli Hispalensi parebat, cuius mentionem uidesis in concilio Hispalensi II cap. 1, 5, et 8, atque in Notitiis Hispanicis a Loaisa uulgatis tom. uI Concil. edit. uen. col. 558 et seqq. Hi ergo codices Hispani collectiones uidentur anteriores illa que uocatur Hispanica. Nobis quidem hoc quoque tempore innotuit fragmentum peruetusti codicis  capituli Nouariensis, qui antiquioris Hispanice collectionis indicia prefert.

4. Neque uero solos Hispanienses, sed Gallicanos etiam codices abbreuiator adhibuisse uidetur. Id colligere licet ex synodis, quas allegat, Africanis. Tria tantum Africana concilia laudat. Primo num. 19 affert statuta antiqua Africane synodo anni 418, attributa hoc titulo: Ex synodo Carthaginis Africe Honorio XII et Theodosio uIII consulibus. Hec autem statuta non sumpsit ex eo fonte ex quo illa dimanarunt in collectionem Hispanicam, tum quia in hac iisdem statutis prenotantur consules anni 398, tum etiam quia ordo statutorum in ipsa maxime discrepat. Ordinem autem nostri codicis cum eodem titulo Africane synodi 418 inuenimus in ms. uat. Palat. 574, qui Gallicanam uetustissimam collectionem continet. uide part. II cap. 10, § 2 num. 13. Secundo num. 20 producitur Breuiarium Hipponense ex synodo Carthaginis sub die id. Augustarum consulatu  Cereni, legendum Cesarii, quod non in Hispanicis, sed in Gallicanis collectionibus suppetit. Tertio num. 40 compendio exhibetur concilium Teleptense, quod in solis Gallicanis collectionibus hactenus inuentum est. Ad hec accedit Nicenos canones num. 3 produci ex breuiationibus Rufinianis: quod apud solos Gallicanos aliquando usitatum scimus. Confer part. II c. 10, § 2 num. 1. Neque omittendum est in epistolis Romanorum pontificum duo documenta referri num. 1 et 2 S. Clementi attributa, que in Hispanica collectione desunt; cumque ambo reperiuntur in collectionibus Gallicanis, tum uero in his solis alterum inscribitur preceptiones, aut precepta S. Clementis, ut in nostro codice. uide part. III c. 6, § 5 et notam 1 in documentum 5 hoc tomo col. 673. Auctor igitur huius breuiationis, qui Hispanicam collectionem non uidit, siue Hispanus fuerit, siue Gallicanus, tum Hispanos, tum Gallicanos codices Hispanica collectione anteriores adhibuit.



[CCLXIII] CAPUT u. De abbreuiatione collectionis Hispanice edita a cardinali de Aguirre.


1. Insignis est antiqua abbreuiatio in locos communes distributa, eorum scilicet que in auctiori collectione Hispanica continentur. Hoc pretiosum documentum in ms. Lucensi Hispanico inuenit Ioannes Baptista Perezius, Romamque misit ad Gregorium XIII una cum aliis documentis accurate descriptum in libro qui est inter codices uaticanos num. 4887. Aliud huius libri exemplum peruenit in manus cardinalis de Aguirre, qui idem monumentum exinde Rome an. 1693 euulgauit initio tomi III Conciliorum Hispanie, hac inscriptione prefixa: Index sacrorum canonum et conciliorum quibus Ecclesia presertim Hispanica regebatur ab ineunte sexto seculo usque ad initium octaui, nunc primum editus e ms. antiquo excellentissimi  marchionis Mondexarensis, quod olim fuit cl. u. Ioannis Perez canonici et bibliothecarii Ecclesie Toletane, ac postea episcopi Segobricensis. Nouissime uero hoc idem opus egregie illustratum ex eodem Aguirrio mutuatus, an. 1739 Rome recusit Caietanus Cennius cum titulo: Codex ueterum canonum Ecclesie Hispane.

2. Perezius preter codicem Lucensem duo alia mss. exemplaria commemorat, in quibus idem documentum describitur, uigilanum et Ouetense. P. Coustantius duo alia recenset in bibliothecis duabus, Colbertina et Coisliniana. Hi autem omnes codices spectant ad auctiorem collectionem Hispanicam quam descripsimus part. III c. 4, § 3 n. 11. Hec nimirum breuiatio non primeue tantum collectionis Hispanice documenta, sed illa quoque nonnunquam allegat que inter additamenta eiusdem amplioris collectionis inserta inueniuntur; eaque omnia iis allegat numeris, qui non primeue collectioni, sed ampliori respondent. Sic ex. gr. concilium Eliberitanum, quod in  primeua collectione exstat capite 30, in hac breuiatione allegatur capite 38, quod ampliori collectioni congruit, in qua octo alie synodi anterius inserte capitum numeros auxerant. Similiter synodus Bracarensis I, que in prima collectione notatur capite 40, in libro II eiusdem breuiationis tit. 20 citatur a capite 61. Laudantur etiam cum numeris amplioris collectionis synodi, que in primeua collectione desunt; et in his non solum Toletane u, uI, uII, uIII, IX, X, et XII, que in prioribus additionibus accesserant, sed etiam lib. u tit. 13 laudatur Toletana XuI a capite 59, que posterioribus accessionibus addita fuit. Cum synodus Tolentana XuI allegetur a capite 59 collectionis Hispanice; Bracarensis uero I a capite 61, palam fit inter utramque capite 60 in eadem collectione fuisse descriptam synodum Toletanam XuII, licet in ea breuiatione nuspiam laudetur, uti alia non pauca auctor similiter preteriuit. Adde quod lib. IX tit. 9 citatur homilia Toletani concilii III a Leandro  edita in laudem Ecclesie ob conuersionem Gothice gentis, que uberioribus additamentis accessit.

3. Id ut euidentius pateat, simulque ut perspiciatur series et ordo documentorum eius amplioris collectionis, que cum huius numeris in breuiatione allegantur, integram tabulam hoc loco describimus. In hac autem que capita cursiuo, uti uocant, charactere exhibentur, illa sunt que in abbreuiatione eodem numero laudantur; que uero efferuntur charactere rotundo, illa sunt que etsi in breuiatione nunquam citentur, ei tamen numero seu capiti cui affiguntur, in ipsa collectione respondent. Solam porro tabulam prime partis producimus, quippe quod secunda pars nullis documentis aucta, eadem est in ampliori ac in primigenia collectione.


CAPITULA CONCILIORUM GRAECIAE.

I. Concilium Nicenum. II. Ancyritanum. III. Neocesariense. Iu. Gangrense. u. Sardicense. uI. Antiochenum. uII. Laodicenum. uIII. Constantinopolitanum  I. IX. Constantinopolitanum II. X. Ephesinum. XI. Chalcedonense. XII. Epistola formata Attici CP.


[CCLXIu] CONCILIA AFRICAE.

XIII. Carthaginense I. XIu. Carthaginense II. Xu. Carthaginense III. XuI. Carthaginense Iu. XuII. Carthaginense u. XuIII. Carthaginense uI. XIX. Carthaginense uII. XX. Africanum Mileuitanum. In breuiatione aliquando uocatur Carthaginense uIII.


CONCILIA GALLIAE.

XXI. Arelatense I. XXII. Arelatense II. XXIII. Arelatense III. XXIu. ualentinum. XXu. Tauritanum, id est Taurinense. XXuI. Regiense. XXuII. Arausicanum. XXuIII. uasense I. XXIX. uasense II. XXX. Agathense. XXXI. Aurelianense I. XXXII. Aurelianense II. XXXIII. Epaunense. XXXIu. Carpentoratense. XXXu. Aruernense. XXXuI. Aruernensis concilii epistola. XXXuII. Aruernense aliud.


 CONCILIA HISPANIAE.

XXXuIII. Eliberitanum. XXXIX. Tarraconense. XL. Gerundense. XLI. Cesaraugustanum. XLII. Herdense. XLIII. ualetanum, id est ualentinum. XLIu. Toletanum I. XLu. Toletanum II. XLuI. Toletanum III. XLuII. Toletanum Iu. XLuIII. Toletanum u. XLIX. Toletanum uI. L. Toletanum uII. LI. Toletanum uIII. LII. Toletanum IX. LIII. Toletanum X. LIu. Toletanum XI. Lu. Toletanum XII. LuI. Toletanum XIII. LuII. Toletanum XIu. LuIII. Toletanum Xu. LIX. Toletanum XuI. LX. Toletanum XuII. LXI. Bracarense I. LXII. Bracarense II. LXIII. Bracarense III, seu excerpta Martini Bracarensis. LXIu. Bracarense aliud anni 675. LXu. Hispalense I. LXuI. Hispalense II. LXuII. Emeritense. LXuIII. Sententie que in ueteribus exemplaribus non habentur, sed a quibusdam inserte sunt.

4. Opus seu breuiatio de qua loquimur, per locos communes ac materias digesta, dispertitur in libros  decem, quorum singuli plures in titulos diuiduntur. Cum uero ea iam uulgata sit, librorum inscriptionem cum titulorum numeris hic exhibere sufficiet. Epigraphes totius uoluminis Lucensis, quod non tam hanc abbreuiationem quam Hispanicam collectionem auctiorem complectitur, est eiusmodi. In nomine Domini nostri Iesu Christi. Incipit liber canonum sanctorum Patrum generaliter: que epigraphes totum uolumen uidetur respicere, non uero solam breuiationem, que Perezio teste in singulis paginis prenotatur: Excerpta canonum.

Liber I. De institutionibus clericorum. Diuiditur in titulos 60.

Lib. II. De institutionibus monasteriorum et monachorum atque ordinibus penitentium. In tit. 23.

Lib. III. De institutionibus iudiciorum et gubernaculis rerum. In tit. 44.

Lib. Iu. De institutionibus officiorum et ordine baptizandi. In tit. 40.

 Lib. u. De diuersitate nuptiarum et scelere flagitiorum. In tit. 18.

Lib. uI. De generalibus regulis clericorum, ceterorumque Christianorum, et regimine principali. In tit. 6.

Lib. uII. De honestate et negotiis principum. In tit. 11.

Lib. uIII. De Deo et de iis que sunt credenda de illo. In tit. 9.

Lib. IX. De abdicatione hereticorum. In tit. 9.

Lib. X. De idololatria et cultoribus eius, ac de scripturis pacis, et muneribus missis. In tit. 7.

5. Caietanus Cennius cum hoc opus S. Isidoro Hispalensi adiudicandum putet, addititios esse censet titulos quibus additamenta collectionis Hispanice eodem S. Isidoro posteriora allegantur. Id autem plane incredibile nobis uidetur. Non enim pauci tantum tituli in hoc uel illo libro descripti, sed integer fere liber septimus addititius dici deberet, quippe qui fere totus Toletanas synodos S. Isidoro posteriores laudat. Preterea si hec primeua abbreuiatio  a [CCLXu] S. Isidoro lucubrata ad primigeniam collectionem Hispanicam multo breuiorem pertineret, et non potius ad ampliorem; cur in solis mss. exemplis amplioris collectionis inuenta fuisset, nuspiam uero breuior in tot aliis codicibus, qui eamdem collectionem pluribus additamentis expertem representant? Quid quod numeri capitulorum, qui in hac breuiatione non cum primeue, sed cum auctioris collectionis numeris plane concinunt, satis demonstrant breuiationis auctorem eos non ex primigenia, sed ex ampliori collectione sumpsisse? Alias dicendum esset posteriorem auctorem, cui additamenta quedam attribuenda credantur, horum additamentorum gratia, que pauciora sunt, ceteros omnes primeue abbreuiationis numeros immutasse, et ad amplioris collectionis seriem exegisse: quod sine euidenti argumento ne suspicari quidem licet. Adde tandem uersus ab ipsius abbreuiationis auctore concinnatos,  quos a cardinali de Aguirre omissos ex Perezio subiiciemus. Hi autem tam inficeti, insulsi, barbari, et a metri petici legibus alieni sunt, ut S. Isidoro Hispalensi tribui non possint, et eos quidem licet per sese negligendos, eo consilio subiiciemus ut S. Isidoro quam indigni sint quisque perspiciat. Laudatus cardinalis eos idcirco neglexit, quia ipsos ab auctore breuiationis alienos, et cuiuspiam petastri commentum perperam insertum credidit. At gratis ita opinatus est, ipsosque uersus ad breuiationem referri ita est euidens, ut proemii cuiusdam loco sint, et in quoddam compendium uideantur redigere quidquid in ipsis libris continetur. Eumdem quidem et uersuum et compendii auctorem produnt inter cetera illa sub finem primi generalis proemii:

Sicque nouum corpus primeuis artubus implens
Ingeniis breuia formem compendia tardis
Hinc Antonius Augustinus, qui hos uersus ab auctore  breuiationis lucubratos non dubitauit, in Iudicio de quibusdam ueteribus canonum ecclesiasticorum collectoribus cap. 17, iure scripsit: Indices uidi qui eidem Isidoro  ascriberent; sed uehementer falluntur: nam ipse se scriptor prodit his carminibus ineptis usus, que detegunt eum adolescentem fuisse tum primum manum ferule subtrahentem.

6. Ioannes Baptista Perezius in prefatione tomi primi, quam dedimus part. III c. 4. § 6, Iuliano archiepiscopo Toletano hanc breuiationem tribuendam coniecit, qui illis temporibus, inquit, floruit, et a Felice eius successore uersibus lusisse traditur: ut uel ex eo suspicari liceat ab eodem conscripta ea carmina, que aliquibus libris huius operis preponuntur. Nam quod illa inania et boatu tantum contenta sint, id uitium rudi illi etati condonandum merito uidetur. uerum ille Toletana concilia usque ad duodecimum in breuiatione passim laudata cogitauit, nec animaduertit semel citari etiam Toletanum XuI, et ex numerorum serie cognosci, in collectione qua usus est  abbreuiator, fuisse quoque descriptum Toletanum XuII, ut superius obseruauimus. Etsi uero Iulianus prefuit quatuor synodis Toletanis a duodecima usque ad decimam quintam; due tamen sequentes, XuI et XuII, post eius mortem celebrate fuerunt: ac propterea breuiationis et carminum auctor constitui debet post annum 694, quo decima septima synodus Toletana habita fuit, nimirum sub finem seculi septimi, uel initio octaui. Forte ille, quicunque fuit, qui collectioni Hispanice plura documenta reformatis capitulorum numeris addidit, ipsius quoque abbreuiationis auctor fuit: unde hec abbreuiatio auctoribus collectionis eiusdem codicibus prefixa legitur.

7. En tandem carmina, que prioribus quinque tantummodo libris prenotata et a Perezio descripta inuenimus in ms. uat. 4887. Ante primum librum, immo ante ipsam primi libri epigraphen quasi proemium totius abbreuiationis hi uersus leguntur cum  titulo:


INCIPIT uERSIFICATIO. INTERROGATIO


   Celsa terribilis codex qui sede
   Locaris, quia tu es uitalis ordo,
   Quod inest tibi nomen?
   Celer ter dicas sanctorum regna uoce
   [CCLXuI] Qui sunt hi, quibus hoc titulo censere
   Totius orbis ius, imperia iuueris.
Tu quem tot ualida procerum sententia format,
Quid statuere uales, tibi queue potentia substat?
O tenuem tenero nutantem corde clientem!
Me celebrem fama totum correxit in orbem.
Et te cur latebra fouet hic miserante uetusta?
Ad me, si uis me nosse, conuertere totus,
Arcanisque tuis promptus me illabere totum.
Ausculta iam quid possunt mea promere signa,
Et si posse subest tibi sic agnosce secreta:
 Felix que ueritas teneatur, nuntio terris.
Terrigenus felix mitto dans loquere terras,
Stans in sublime erectorum deprimo colla,
Ardua dum culpis iubeo disponere iura.
Excelsa sistens eleuatus preferor arce,
Dum subiecta premo ualide tota ordine sacro.
Me decet eximie narrantem concio uerax,
Dum bene cuncta simul mox in erebo ante tacescunt,
Cuncta tremunt, pono dum cunctis iussa tremoris.
Me ualida metuunt, mihi magna parere iubentur.
Schisma perit, error resilit, fallacia non est,
Obscenus fugit, impurus ruit, impius extra est,
Gula cadit, ebrius nec erit, et pompa recedit.
Demonibus iubeo, rerum auctor non erit alter:
Non curuare caput saxis, non ponere thura,
Nec creatura dabit operi Creatoris honores.
Ordine compono cuncta, seco ordine cuncta,
Ordinibus ponens facio tota ordine pulchra.
Dico fidem sacram, tribuo mysteria sacra.
Altare, templum, uestis, uas, sedis, honorque,
 Chrisma, caro, sanguisque sacer, baptista, sacrorum
Ianitor, acolytus, lector, psaltesque canorus,
Exorcista potens actu, minorque leuitis,
uoce leuita ualens, presul et presbyter: alma
uirgo, iugum nupte, celebs, uerboque reclinis:
Queque fidem nomenque Dei censetur habere,
Ordinibus discreta meis celeberrima constat:
Et . . . . . . . . . . . . . et formam de limite seruant.
Cumque suis plena possint subsistere causis,
Sunt tamen ordinata meis hec omnia iussis.
Me, rogo, me sine ipse modo narrare quod opto,
Si fas attribuis, mihi dentur iura loquendi.
Dicito queque uales, et firma pectore uota.
Postquam te nosse ualui, et cognoscere quiui,
Ac sublime tuum posse mihi nosse dedisti,
Appeto plane satis tua mecum uoluere iussa,
Et si scire Deus dederit, scrutare profunda,
Sicque per orbem uerborum uite semina sparsum
Sinibus aggregare meis, ut acumine mentis
 Te aggressus stringam distentum corpore multo.
Dispersaque trahens nec iam commenta sub uno,
Quo dum iudicium queret sententia discors,
Quidquid uelle libet, totum concordia prestet.
Sicque nouum corpus primeuis artubus implens,
Ingeniis breuia formem compendia tardis.
Magna libet, perge celer, otia nulla retardent.
Esto Deus mecum, per me hec dispersa reducens,
Ut facias in me digna compendia multis.

[CCLXuII] Post epigraphen, seu titulum libri secundi hi uersus describuntur.


Postquam sanctifico missos de cespite flores
Magnopere sacros distinximus ordine campos;
Quo nunc ire iubes, aut quo me tramite mittis?
Est bene quod prefixa tenent loca sacra ministri.
At nunc uirgineam solers dispone cohortem,
Astringe uiduam, penitens det corde dolorem,
Ne lasciuiens suis redeat in montibus illa
Que adhuc deliciis pollens est mortua uiuens.
 Nisu toto, si Dominus uult, ibimus illuc
Quo nos magna iubet oris sententia uestri.

Sequitur tabula titulorum libri eiusdem, postea hi uersus adduntur.


Compixi turmam celebratus lumine fuluam,
   Queue sibi debent ordine cuncta dedi.
Sistit preclare solidatus uirginis ordo,
   Atque decus eius permanet inde sacrum.
Rexpexi dignis penitentem fletibus omnem,
   Curuauit uiduam legibus ipse sacris.
Est ne placens itinere uiatoris cruce subactum
   Condigno que sunt pondere dicta manent.
Hec ad fines te mittat intentio constans,
   Et posteris ceptum fingeris hospes opus.

Post titulum tertii libri hi uersus leguntur.


Iussis postquam nostra tuis se lingua subegit,
Ac dicto citius famulatum mente parauit,
 In qua cursiuagum mittamus parte uiantem,
Aut commotum librabimus orbe regressum?
Enixo series usque nunc proruit orsu.
Ex hoc incipe iuridicos disponere motus.
Os, guttur, linguam, labium accusantis obunca.
Falsum non toleres indemnem uiuere testem.
Iudicium iudex addiscat promere iustum,
Nec nimium iuris uertat in parte fauoris.
Quisquis enim torquet leges, torquetur ad ignes,
Et parua magnus pensabit facta reatus.

Sequitur tabula titulorum libri tertii, ac postea hi uersus subiiciuntur.


Compleui precepta sacris implexa loquetis,
   Asportans quidquid precipis ipse tibi.
Putasne recto labuntur crura uiatu,
   Aut non alterno fallimur inde pede?
Directe iugulus mentem consilit iniquam,
   Iustitie telo callida cuncta secans.
Pulchre est infausto punitus crimine mendax,
    Ne falso staret quod ueritate perit.
ueridico cuncta congressa est orbita gressu:
   Perge uigens, error nullus in antra latet.

Post titulum libri quarti.


Ecce iugi motu placendi numera portans
Totum quod statuis impleui mente reclini.
Amodo que nostris sternetur semita plantis?
Aut committemus alacres per plana recursus?
Hactenus excerpto uerborum lingua cucurrit
Ordine, nunc compone choros reboantibus hymnis.
Doce delicti sordes baptismate tolli.
Distingue templis altaria, carmina, thura.
Complere tua concurram cito iussa citatus.
Imperiaque animis sacra portabo superbis.

Sequitur tabula titulorum eiusdem quarti libri, post quam hic unicus uersus legitur, ceteri desunt.


Altaris aram, ritus, et cantica templi.

[CCLXuIII] Post titulum quinti libri.


 Quidquid promulgasse tui fuit inclite iussi
Cortatim tibi totum manus operosa remisit.
Et iam baptisma, choros, cantusque libraui.
Post hec pande uiam, qua nouerit isse uiator.
Ex hinc dispone generosi seminis ortum.
Nupta uirum teneat, uir nuptam linquere cesset.
Nascatur proles communi uelle peracto.
Stent nuptus opera communi uelle negato.
Nobilis hoc utraque regat sic uita parentes,
Ut teneat ambos post mortem uita perennis.

Sequitur titulorum tabula, nec alii uersus uel hic, uel in aliis libris inuenti fuerunt.



CAPUT uI. De uetustioribus collectionibus canonum penitentialium a Theodoro, Beda et Egberto lucubratis. uulgatus liber de Remediis peccatorum Bede ascriptus, Egberto asseritur. Egberti opus de sacerdotali Iure, eiusque fragmenta. Excerptiones canonum ex hoc opere Hucario Leuite uindicande. Penitentiale in quatuor libros distinctum ab Egberto abiudicatur. De collectione canonum libro quarto comprehensa, ex qua Reginonem profecisse detegitur.


1. Cum canonum usus frequentior esset in regendis penitentibus, canonum et pontificum decreta ac dicta Patrum que in eum finem conferrent, in unum colligi ceperunt. Hinc libri penitentiales ex canonum, pontificum, ac Patrum sententiis compacti: quorum quidam ita distincte eorum sanctiones in unum collectas referunt, ut inter collectiones canonum iure censeri queant. uetustiores et celebriores libri penitentiales preter Romanum, quem Halitgarius e Romanis scriniis dedit, sunt illi Theodori episcopi Cantuariensis, Bede presbyteri, et Egberti episcopi Eboracensis, quorum potissimum meminit Gregorius III seu quicunque sit auctor Excerpti ex  Patrum dictis canonumque sententiis de diuersis criminibus et remediis eorum. Theodori Cantuariensis anno 690 defuncti Penitentiale, editum Parisiis a Iacobo Petit ex duobus mss. Thuaneis, integrum non est: ac propterea idem Petit non pauca eius Penitentialis fragmenta, que ex aliis auctoribus sedulo collegit, adiicere coactus fuit. Cum uero multa alio ordine, et aliis quandoque uerbis repetita inueniantur in Capitulis Theodori ex ms. Corbeiensi editis a Luca Acherio, uehemens suspicio est, tum in hoc codice, tum in duobus illis Thuaneis aliisque eiusdem generis manuscriptis non contineri ipsum Penitentiale Theodori, aut eius fragmentum; sed a diuersis studiosis uiris in iis codicibus collecta fuisse hinc et hinc Theodori Capitula, que in posterioribus penitentialibus ex Theodoro allegata fuere. Enimuero in capitulis que ex Thuaneis mss. et ex Corbeiensi uulgata fuere, allegatur ipse Theodorus: quod germano ipsius exemplo conuenire nequit. Sic enim cap. 12, apud Petit pag. 11, e mss. Thuaneis: Ergo unam licentiam  dedit Theodorus; et c. 21, apud Acherium pag. 487, e ms. Corbeiensi: Penitentes secundum canones non debent communicare ante consummationem penitentie. Theodorus dicit: Nos autem pro misericordia, etc. Henricus Spelmannus tom. I Conciliorum Britannie tradit se in celebri bibliotheca S. Benedicti Cantabrigensi reperisse prolixiorem librum penitentialem Theodori, ex quo titulos capitum tantummodo edidit. Sunt autem tituli 78, quos Iacobus Petit recusit tom. I, pag. 85. Cum uero ipsum opus nobis presto non sit, num hoc quoque Penitentiale Theodorum habeat auctorem, definire non licet. Certe ultimus titulus his uerbis expressus, Augustinus Aurelianensis episcopus dixit, qui eodem modo repetitur in excerptionibus Egberto tributis, Theodoro ascribi non posse uidetur. Textus enim, qui in iisdem excerptionibus Augustino Aureliensi asseritur, ex tribus partibus constat, [CCLXIX] quarum prior Celestini pape, altera Leonis I, tertia Aurelii Augustini Hipponensis  uerba refert.

2. Bede Penitentiale a multis laudatur. Is Theodori Penitentiale auxisse creditur. Hoc saltem Penitentiale in suum fere transtulit; unde Regino lib. I, c. 297, textum recitat ex Theodori archiepiscopi uel Bede presbyteri Penitentiali; lib. II, c. 246, alium textum refert ex Penitentiali Theodori episcopi, et Bede presbyteri: quia iidem Theodori textus in Penitentiali Bede recepti fuerunt. Hoc ipsum Penitentiale Bede non multo post alienis additamentis auctum testatur Egbertus, quem uidebimus auctorem esse eius testimonii quod a Burchardo profertur capite octauo libri XIX. In Penitentiali Bede, inquit, plura inueniuntur utilia, plura autem inueniuntur ab aliis inserta, que nec canonibus, nec aliis penitentialibus conueniunt. Hoc autem Penitentiale Bede ad nos neque purum, neque auctum peruenit. Ipsi quidem tribuitur liber de Remediis peccatorum, qui etiam Penitentiale appellari solet. Sed huius auctorem Egbertum  Eboracensem credimus. Bede sane non posse ascribi palam fit ex c. 1 eiusdem operis, in quo ter Beda laudatur. Integrum hoc caput profert Burchardus lib. XIX, c. 8, ubi hec inter alia leguntur de Penitentiali libro, qui et secundum canonum auctoritatem, et iuxta sententias trium Penitentialium Theodori episcopi, et Romanorum pontificum, et Bede ordinetur. Sed in Penitentiali Bede, etc., ut supra. Et paulo post; Hec omnia de canonibus, et de sanctorum Patrum sententiis, et de Hieronymo, de Augustino, Gregorio, Theodoro, Beda, et ex Penitentiali Romano uera collegimus. Qui hunc librum de Remediis peccatorum affixerunt Bede, uerba Bede nomen preferentia ex hoc textu expunxisse uidentur, ne forte hinc suspectus esset idem libellus, in quo Beda Bedam allegaret. Sed omnis suspicio euanescet, si a Beda idem liber abiudicetur, et suo auctori asseratur. uerum autem auctorem satis prodit inscriptio que in ipsis mss. et uulgatis codicibus capitulo primo  prefigitur: Excerptum de canonibus catholicorum Patrum, uel Penitentie [forte Penitentialium] ad remedium animarum, domni Agberti archiepiscopi. Egbertum Eboracensem intellige. Idem confirmat Rhabanus Maurus archiepiscopus Moguntinus, qui paulo post Egbertum floruit. In epistola enim ad Heribaldum c. 18, de periurio agens, hec habet: Item Ecbertus Anglorum episcopus diffinit ita dicens: Qui iuramentum in Ecclesia fecerit, aut in Euangelio, siue in reliquiis sanctorum, septem annos peniteat, etc., ut in cap. 9 libri de Remediis peccatorum. Hic igitur uetustus scriptor Ecbertum, seu Egbertum eius libri auctorem maxime comprobat. Quod si alii Rhabano posteriores collectores canonum, ut Regino, Burchardus, etc., aliquot huius libelli testimonia nunc Penitentiali Romano, nunc Theodoro, nunc Bede adiudicant, id ea de causa contigit, quia sicut posteriores penitentialium auctores ex antiquioribus pleraque deriuarunt, ita etiam Egbertus  ex tribus Penitentialibus Theodori, Romano et Bede plura decerpsit. Id tandem multo magis confirmat codex uat. Palat. 485, qui idem opus Egberto inscriptum et addititiis expertem prefert. Discrepat enim non modicum a uulgato libro de Remediis peccatorum tum in ordine, tum in substantia ac numero capitum, cum alia uulgatis breuiora sint, alia uero omnino desint, ut uel ex sequenti capitum indice palam fiet.


INCIPIUNT CAPITULA DE CANONIBUS PATRUM.

I. De prefatione. II. De capitalibus culpis. III. De cupiditate ceterisque flagitiis. Iu. De clericorum penitentia. u. De iuramento. uI. De machina mulierum. uII. De auguriis et diuinationibus. uIII. De minutis peccatis. IX. De furto. X. De ebrietate. XI. De Eucaristia. XII. De diuersis causis. XIII. Qui non potest implere quod in Penitentiale scriptum est.

Dein hic titulus legitur cum auctoris nomine: Incipit  liber Penitentialis sumptus de canonibus Patrum catholicorum ad remedium animarum, domni Egberti archiepiscopi. Prefatio uulgata, cui in aliis mss. et editis Bede nomen prefixum, uulgate opinioni causam dedit, et capita 2, 3, 4, et 15, que uel [CCLXX] ex ipsa contextus lectione intrusa deteguntur in eodem codice desunt; prefationisque locum obtinet caput primum uulgatum incipiens: Institutio illa sancta, quod non mutilatum legitur apud Burchardum lib. XIX, cap. 8. Quantum ad uariantes, que in singulis capitulis occurrunt, hoc unum monemus octauum caput codicis maxime discrepare a sexto uulgato, cui titulus est de Minoribus Peccatis. Hic autem libellus Egberti de Remediis peccatorum pars est amplioris operis, de quo paulo post redibit sermo.

3. Tomo Iu Anecdotorum P. P. Martene et Durandi, col. 31, collectio antiqua canonum penitentialium exhibetur, quam P. Dominicus Mansius tomo I Supplementi Conciliorum Bede tribuendam existimat.  Non assentimur. Plura enim decreta ibidem desunt que Bede Penitentiali erant inserta. uide inter cetera, que ex Beda allegat Burchardus lib. XIX, c. 29, 84, 102 et 146. Hec autem canonum breuis collectio tempore Gregorii II lucubrata fuit, uti probat titulus col. 37: Item ex decreto pape Gregorii minoris, qui NUNC Romanam gerit matrem Ecclesiam. In Galliis potius quam in Anglia compactam coniiciemus in Obseruationibus ad dissert. 16 Quesnelli, § 1, n. 4. Unius Niceni canonis sensum profert, non uerba, que idcirco cum nulla interpretatione concordant. Alii pauci canones synodorum Grecarum uel ex Isidoriana, uel ex Dionysiana uersione recitantur. Nulli canones Hispani, sed soli Gallicani et Hibernenses, statuta Ecclesie antiqua, et unus canon ex concilio Hipponeregio de penitentibus, qui est canon 30 Breuiarii Hipponensis, et insertus legitur concilio Carthaginensi anni 397, apud Dionysium c. 43. Ex Romanis pontificibus laudantur Innocentius, Celestinus,  Leo, Gregorius Magnus, et Gregorius Minor; ex Patribus Basilius, Augustinus, Cassianus, atque Isidorus; ac inter penitentialia illud unius Theodori expresso ipsius nomine allegatur.

4. Egberti Eboracensis nomine duo opera memorantur ab Henrico Spelmanno tom. I Conciliorum Britannie, ac ex iis nonnulla edidit que a P. Labbeo suscepta et tomo uIII uenete editionis Conciliorum inserta leguntur. Primum opus inscribitur: Excerptiones Ecberti Eboracensis archiepiscopi e dictis et canonibus sanctorum Patrum concinnate et ad ecclesiastice politie institutionem conducentes. He uero excerptiones, licet ex ampliori opere ipsius Egberti sumpte sint, non tamen Egbertum, sed Hucarium habent auctorem. Id satis explorate nos docuit Anglicanus scriptor, Iacobus Wareus, in mss. Britannie uersatissimus, qui in annotationibus ad synodum S. Patricii agens de canone 25 eiusdem synodi, scribit: Canon 25 de thoro fratris defuncti habetur etiam in excerptis mss. e Iure Sacerdotali Ecberti archiepiscopi  Eboracensis per Hucarium leuitam sub titulo, etc. Canon autem quem ibidem Wareus laudat, in excerptionibus a Spelmanno uulgatis legitur num. 128. Item synodus de thoro fratris defuncti, qui est canon 25 synodi secunde S. Patricii tom. Iu Concil., col. 760. Cum porro Wareus has excerptiones non ex editione Spelmanni, sed ex mss. alleget, uidit ergo manuscripta Britannica que Hucarium harum excerptionum auctorem preferebant. Hinc etiam Baleus has, ut credimus, excerptiones indicat, cum Ecberti constitutiones ab Hucario leuita redactas asserit in compendium. Spelmannus uero fortassis deceptus fuit marginali notatione codicis Cottoniani. In catalogo enim manuscriptorum Britannie, tom. II, pag. 47, de codice Cottoniano Nero A 1 hec leguntur: In margine: Excerptiones D. Egberthi archiepiscopi Eboraci ciuitatis de Sacerdotali Iure. uerum hic quoque uerum Egberti opus cum exceptionibus Hucarii perperam confusum. Utrumque cum Wareo distinguendum.  Opus Egberti inscriptum erat: de Sacerdotali Iure. Ex hoc autem Hucarius leuita quedam excerpsit, que in uulgatis excerptionibus continentur.

5. Egberti prolixum opus de Sacerdotali Iure integrum nondum in lucem prodiit. Quedam tantum eius particule edite sunt. Librum de Remediis peccatorum, quem Egberto antea uindicauimus, uti in ms. uat. Palatino continetur, eiusdem operis particulam credimus. Alia quoque eiusdem operis pars uideri potest Penitentiale Egberti, quod e Romano ms. Sancte Crucis in Hierusalem uulgauit Ioannes Morinus in appendice librorum de Penitentia, cui titulus: Excerptum de canonibus catholicorum Patrum, uel Penitentie [CCLXXI] ad remedium animarum, domini Egberti archiepiscopi Eborace ciuitatis. uerum hic titulus non congruit corpori ipsius opusculi, in quo nichil ex canonibus profertur, sed describuntur rituales preces et ordo in reconciliatione penitentium. Cum uero hisce precibus et ordini premissa sint duo capita  sumpta ex cap. 1 et 5 uulgati libri de Remediis peccatorum, que in cod. uat. Palatino sunt cap. 1 et 2 libri eiusdem eo titulo inscripti: idem titulus non ad corpus opusculi a Morino editi, sed ad librum pertinet de Remediis peccatorum, ex quo illa duo capitula statim post titulum descripta fuerunt. Sola ergo duo ista capitula ad Egberti opus pertinent. Excerptiones porro ab Hucario digeste ad opus de Sacerdotali Iure certius spectant: unde in Oxoniensi codice inseruntur cum hac epigraphe: Hec sunt IURA SACERDOTUM, que tenere debent, ut in margine Conciliorum notatur. Deficiente integro Egberti opere, de excerptis ex eo capitulis dicendum superest. Excerptiones tantum 21 in codice Oxoniensi a Spelmanno inuente; ceteras autem usque ad 145 adiecit ex alio codice, qui tamen luxatus et mutilus erat. Dauid autem Wilkius tom. I Conciliorum Magne Britannie nouissime editionis Londinensis an 1737, ex codice Cottoniano, quem Spelmannus memorat, non tamen adhibuit, easdem  excerptiones suppleuit ad numerum usque 163. Nihil  in his excerptionibus inuenitur posterius Gregorio Iuniori: quod Egberti etati apprime conuenit, quippe qui ad Eboracensem sedem euectus circa annum 734, eamdem tenuit annis triginta et amplius. Unum, quod difficultatem mouere potest, est canon septimus, in quo oratio precipitur pro uita et imperio domini imperatoris, et filiorum ac filiarum salute. In synodo Cuthberti archiepiscopi Cantuarensis Egberto ceui, c. 30, perscripta legitur oratio pro regibus ac ducibus, totiusque populi Christiani incolumitate. Imperator et filii ac filie imperatoris huic Egberti euo non conueniunt, presertim in Britannia, que propriis regibus parebat. Alterum, quod maiorem difficultatem facessit, est canon 131, ad uerbum exscriptus ex cap. 38 libri secundi uite S. Gregorii, cuius auctor Ioannes diaconus Egberto posterior fuit. Hinc nonnulla canonibus ex Egberto excerptis aliunde inserta noscuntur. Adde nonnullos errores, qui sane  eidem Egberto tribui non posse uidentur. In prefatione excerptionibus premissa errore aliquo tria testimonia in unum ceunt, unum ex Celestino, alterum ex Leone, tertium ex Aurelio Augustino, eaque Augustino Aureliensi ascribuntur. Hec autem tria optime distinguuntur in opere quod Egberto perperam assertum mox ostendemus. Distinguuntur, inquam, lib. Iu, c. 232, 233 et 234, et suo cuiusque auctori asseruntur. Alia nonnulla tum in canonum titulis, tum in ipsis canonibus confusa et uitiata occurrunt. Num. 39 canonis Africanensis nomine affertur quoddam decretum quod inter capitula Penitentialis Theodori recitatur apud Acherium cap. 21, insertis uocibus: Theodorus dicit. Num. 68 allegatur uti Agathensis canon, qui inter Agathenses non legitur. Ita quidem laudatur etiam a Reginone lib. II, c. 271, et a Burchardo lib. XI, c. 64. Melius uero in collectione de qua mox dicturi sumus, lib. Iu, c. 127, uindicatur S. Ferreolo. Cum uero in hac collectione numero  precedenti 126 afferatur canon ex concilio Agathensi, si quidpiam simile fuit etiam in Egberti opere ex quo excerptiones sumpte sunt, facile potuit euenire ut excerptoris allucinatione precedentis canonis titulus ad sequentem transferretur: quemadmodum Iuoni accidit, qui in epist. 80 ad Gullielmum Fiscanensem ex Burchardi libro III, c. 11, simili errore canonem epistole Hygini allegauit ex concilio Meldensi, capitulo quinto, hac epigraphe traducta ex precedenti capite decimo eiusdem libri Burchardiani. Preterea num. 139 excerptionum, uigilii decretum recitatur, quod posteriores ex Burchardo Hygino pape tribuunt; ac nec in supposititiis Hygini litteris legitur, nec in uigilii epistola ad Profuturum eodem modo ac sensu profertur. Notatione digne sunt etiam quedam allegationes inusitate. Num. 53, sub titulo Canon sanctorum, producitur canon 23 Carthaginensis III collectionis Isidoriane seu potius Hispanice. Num. 94, canonum Romanorum et Francorum nomine appellari  uidentur leges ciuiles imperatorum Romanorum ac regum Francorum, quibus delictorum pena et delinquentium cercitio prescribitur. Ceterum ex n. 30 harum excerptionum, quas ex ampliori [CCLXXII] Egberti opere maxima saltem ex parte Hucarius sumpsit, exploratum fit in Anglia exstitisse abbreuiationes Rufiniane canonum Nicenorum. Dionysiana pariter uersio detegitur in num. 31, 33, 43 et 59. Laudantur canones Hibernenses et synodus S. Patricii, regule Fructuosi, Aureliani et Isidori, ac nonnulli canones synodorum Gallie, inter quos sunt Epaunenses, qui nec in primigenia collectione Hispanica, nec in primis eius additamentis leguntur.

6. Alterum opus, quod Spelmannus Egberto adiudicat, est Penitentiale, ex quo aliquot canones excerptos edidit hac inscriptione: Ex eiusdem Egberti Penitentialis libro secundo in publica bibliotheca Oxoniensi sub titulo: Ab hinc diuersa ex diuersis excessibus iudicia .  Descriptis autem exinde tantummodo canonibus 35, hec idem Spelmannus notauit tom. I Concil. Britannie, pag. 278: Hucusque canones in secundo libro Penitentiali prope finem; habenturque in libro quarto multi alii ex epistolis dictisque Patrum, decretis paparum, et diuersorum conciliorum sanctionibus, quadraginta duo eiusdem libri folia occupantes in Oxoniensi ms. Hunc codicem ipse non uidit; monuit enim pag. 275 se eos canones ex secundo libro excerptos aliorum oculis et industria accepisse; additque illud Penitentiale in eodem codice quatuor libros integros complecti. Nobis autem contigit hoc opus in quatuor libros distinctum reperire in ms. uat. 1352, in cuius quidem libro secundo illi canones 35 a Spelmanno editi continentur, et libro quarto laudata fusior canonum collectio exhibetur, quam separatim descriptam nacti sumus in alio cod. uat. 1347. In nullo autem ex his duobus codicibus Egberti nomen legitur. Immo ex prefationibus, quas Spelmannus non uidit, palam fit hoc opus a priuato aliquo auctore fuisse scriptum  precepto alicuius siue abbatis, siue episcopi, quemadmodum colligere licet inter cetera ex his uerbis proemii in librum quartum: Magnopere poposcisti ac precepisti, carissime rector, ut ad corrigendos uel instruendos tuorum mores subditorum, quedam ex diuinis constitutionibus, etc. Hec Egberto archiepiscopo non congruunt. Certe hoc non est opus eiusdem de Sacerdotali Iure, quod ipsius Penitentiale uocari potest. Quedam enim capitula in eisdem libris non leguntur, que in excerptionibus ex Egberti opere sumptis prostant; sicut nec legitur illud caput quod ex Egberto Rhabanus allegat. Adde quod in eisdem excerptionibus laudatur canon synodi Agathensis, qui in libro quarto huius operis, cap. 127, suo auctori Ferreolo asseritur. Spelmannum igitur, qui codicem Oxoniensem non euoluit, ex eo deceptum credimus quod in eodem ms. his libris nullo Egberti nomine signatis premissa essent excerptionum capitula 21, que etsi Egberti titulo carebant, cum tamen ea Egbertum habere  auctorem alius saltem Cottonianus, quem n. 4 memorauimus, codex  preferret; eumdem Egbertum eius quoque operis in quatuor libros distincti, quod laudatis capitulis subiiciebatur, auctorem credidit. Tres priores libri ex Patrum fere sententiis compacti sunt, in quibus frequenter Prosperi nomine laudantur libri de uita contemplatiua, uti apud scriptores octaui et noni seculi mos erat. Quartus uero liber canonum collectionem complectitur distinctam in titulos seu capita 381. Nullum testimonium occurrit recentius Gregorio II et Beda, qui ante medium octauum seculum uita functi sunt. Nihil apocryphum recitatur. In testimoniis describendis fere exactus est auctor: aliquando tamen  liberiori calamo seu compendio usus deprehenditur. Penitentialia Romanum et Bede laudantur, nec non regule monastice S. Benedicti, et sanctorum Patrum Basilii, Aureliani, Cesarii, Fructuosi, Ferreoli, Isidori, atque Columbani, et aliorum similium. Dionysii collectio usui fuit, ex  qua precipue Grecarum synodorum ac Africani canones sumpti fuere. Hispanicam uero collectionem in canonibus Africanis collector aliquando secutus est, ex qua Carthaginensi concilio tribuit canones qui in ea collectione perperam asseruntur Carthaginensi Iu. Nihil refert ex canonibus synodorum Hispanie quod in eadem collectione Hispanica non inueniatur. Ex Gallicanis canonibus preter Hispanicam aliud exemplum pre oculis habuit: laudat enim synodos Turonicam, ueneticam, Epaunensem, et aliquot Aurelianenses, que in Hispanica desiderantur. Ex collectione etiam hoc tomo edenda profecisse uidetur. [CCLXXIII] Etenim canonem Chalcedonensem refert c. 213 ex interpretatione Prisca, et c. 238 canonem Nicenum, c. 247 Antiochenum, c. 312 Laodicenum ex antiqua uersione cum lectionibus que in supradicta tantum collectione inueniuntur. Illud porro maxime animaduertendum est, Reginonem usum fuisse quarto libro  huius operis; plurimos enim canones eodem sepe ordine ac iisdem titulis ex ipso manifestissime exscripsit. Perutilis fuit diligentissima Reginonis editio, quam curauit Stephanus Baluzius; quippe ex hac maxime illustrantur collectiones Burchardi et Iuonis, qui ex Reginone ebiberunt. Quanto autem magis utilis futura erit editio laudati operis, ex quo Regino quamplurima deriuauit? Hanc uero editionem fere paratam, si Deus concesserit, aliquando daturi sumus.



CAPUT uII. De tribus uetustis collectionibus que canones in locos communes distribuunt.



§ 1. De collectione Hibernensi.

1. Methodum distribuendorum canonum in titulos et locos communes preferunt uetuste collectiones Hibernensis, Heroualliana, Andegauensis, Diuionensis, Pitheana, et alie eiusmodi, que a P. Sirmondo, a Iacobo Petit et ab aliis laudate, cum nullis fedate  sint Pseudo-Isidori imposturis, et nichil habeant posterius seculo uIII, circa hoc tempus et ante Isidorianam collectionem lucubrate uidentur. De Hibernensi imprimis dicamus. Ex hac P. Lucas Acherius , Corbeiensi codice usus, primum edidit canones Hibernenses; et dein ex ms. Bigotiano P. Edmundus Martene adiecit alios canones Hibernenses, qui uel Acherii diligentiam fugerunt, uel  in ipsius codice deerant. Hec uetus compilatio ex conciliorum Romanorumque presulum Patrumque decretis fere abbreuiatis conflata, constat ex libris 65, quorum singuli in plura capitula diuiduntur. Collectoris nomen indicare uidetur librarius in fine antiquissimi codicis Corbeiensis his uerbis: Arbedoc clericus ipse has collectiones conscripsi laciniose conscriptionis Helhucar abbate dispensante, que de sanctis Scripturis uel diuinis fontibus hic in hoc codice glomerate sunt; siue etiam decreta que sancti Patres et synodi in diuersis gentibus uel linguis construxerunt.  Acherius in monito coniicit Hucarium leuitam, qui excerptiones ex Egberto digessit, fortassis esse eum qui Hel Hucar appellatur. At Helhucar unum nomen conflare uidetur, et preterea abbas dicitur. Ipse Corbeiensis codex, Mabillonio testante de Re Diplomatica pag. 360, octauo seculo scriptus, collectionis et collectoris antiquitatem demonstrat. Hanc certe apud Hibernos compositam probant tum S. Patricii ac Gilde Sapientis dicta, tum Hibernensis synodi, que fere sancta synodus uel simpliciter synodus appellatur, decreta. Hec collectio, inquit Acherius, docet et constituit que spectant ad ordinationes sacras, ad ministrorum Ecclesie diuersa munia, ad administrandorum sacramentorum modum, ad ecclesiasticam disciplinam probe obseruandam, et ad laicos Christianis moribus religiose imbuendos; denique remedia adhibenda penitentiasque lapsis imponendas prescribit. In hac canonum Nicenorum nomine constanter afferuntur Sardicenses, uti fidem facit P. Coustantius in prefatione ad t. I Epistolarum Romanorum pontificum,  num. 77, pag. 72. Ex paucis autem que Acherius protulit perspicitur Africanos et Gallicanos canones iis libris fuisse insertos, ac Dionysii collectionem in Hibernia usu receptam; Gangrenses enim canones ex Dionysiana interpretatione afferuntur, ut patet ex lib. XLIII, c. 2, ubi canon 10 Dionysianus ad uerbum describitur. Modum uero liberiorem in canonibus compendio efferendis, qui per hec tempora inoleuit, et in aliis eiusmodi collectionibus inualuit, auctor exponit in prologo. Synodorum, inquit, exemplariorum innumerositatem conspiciens . . . . breuem planamque ac consonam [CCLXXIu] de ingenti silua scriptorum in unius uoluminis textum expositionem digessi, plura addens, plura minuens, plura eodem tramite degens [leg. digerens], plura sensu ad sensum neglecto uerborum tramite asserens.

2. Hec iam scripseramus, cum recolentibus nostras annotationes in ms. uallicellanum 18 seculi decimi,  quod diuersas collectiones continet, suspicio incidit numero 3 eamdem Hibernensem collectionem exhiberi. Nec suspicio inanis fuit. Nam P. Franciscus a Puteo congregationis Oratorii Rome presbyter, quem pro sua humanitate nostris studiis cooperatorem experti sumus, rogatus titulorum indicem ac certa quedam eiusdem opusculi capita ex eo codice descripta transmisit, ac ex iis omnia cum laudata collectione conuenire deteximus. Solum tituli ibidem appellantur, qui apud Acherium uocantur libri. Discrimen aliquod est etiam in diuisione, cuius causa in uallicellano exemplo tituli sunt 68, qui in codice Corbeiensi sunt libri 65. Ita, ex. gr., liber tertius manuscripti Corbeiensis, apud Acherium inscriptus de Diacono, subdiaconos complectitur. Melius autem in uallicellano diuiditur in duos titulos, tertium et quartum, quorum alter de Diacono, alter de Subdiacono inscribitur. Econtra in uallicellano deest titulus de Regionibus census, qui in Corbeiensi est lib. XLuI. Nunc inscriptionem ipsius collectionis, ut in  uallicellano legitur, appendimus cum indice titulorum et numero capitum, ex quibus consensum cum Hibernensi collectione ab Acherio edita quisque exploratius agnoscet.

Incipit gratissima canonum collatio, que Scripturarum testimoniis et sanctorum dictis roborata legentem letificat; ubi si quippiam discordare uidetur, illud ex eis eligendum est quod maioris auctoritatis esse, decernitur.

Sequitur Prefatio in eamdem collationem. Synodicorum exemplarium innumerositatem conspiciens, etc., uti apud Acherium tom. I Spicil., pag. 492, ubi minus recte synodorum examplariorum. Tum pauca de quatuor synodis ex S. Isidori libro Originum, uel ex prefatione collectionis Hispanice. Mox Item prefatio Dionysii ad Stephanum de diuersis synodis. Pro Dionysii autem prefatione collector excerpsit solos titulos et numerum canonum quos in Dionysiano  codice reperit. Solam partem Dionysii que canones complectitur pre oculis habuisse uidetur, ac ex ea Carthaginenses canones continua numerorum serie, ut in uaticano puri Dionysii exemplo, descriptos indicat numerus eorumdem canonum 138; qui numerus non Hadrianis, sed puris Dionysii codicibus conuenit. Sic enim legitur: Regule apud Carthaginem Africe centum XXuIII [corrige centum XXXuIII]. Subditur canon uigesimus Antiochenus ex uersione Dionysii. Tum hec tabula titulorum describitur, quibus singulis numerum capitum ex corpore excerptum adiiciendum putauimus.

I. De episcopo c. 24. II. De presbytero c. 30. III. De diacono c. 10. Iu. De subdiacono c. 4. u. De lectore c. 4. uI. De exorcista c. 2. uII. De ostiario c. 3. uIII. De recapitulatione septem graduum c. 1. IX. De acolytho et psalmista c. 2. X. De clerico c. 10. XI. De Christiano c. 6. XII. De peccante sub gradu c. 6. XIII. De lege c. 4. XIu. De ieiunio c. 27. Xu. De eleemosyna. c. 10. XuI. De oratione c. 12. XuII. De cura  pro mortuis c. 9. XuIII. De testimonio et testibus et testamento c. 19. XIX. De oblationibus c. 20. XX. De iure sepulture c. 13. XXI. De ordine inquisitionis causarum c. 1. XXII. De prouincia c. 6. XXIII. De iudicio c. 43. XXIu. De ueritate c. 11. XXu. De dominatu et subiectione c. 5. XXuI. De regno c. 28. XXuII. De sorte c. 5. XXuIII. De sceleribus et uindicta eorum c. 33. XXIX. De ciuitate refugii c. 18. XXX. De futuro [leg. furto] c. 12. XXXI. De commendatis c. 10. XXXII. De patribus et filiis c. 22. XXXIII. De parentibus et eorum heredibus, et de pietate parentum heredes in hereditate in perpetuum conseruante c. 16. XXXIu. De debitis, et pignoribus, et usuris c. 15. XXXu. De fideiussoribus, et ratis, et stipulationibus c. 8. XXXuI. De iuramento c. 15. XXXuII. De iubeleo c. 15. XXXuIII. De principatu c. 43. XXXIX. De [CCLXXu] doctoribus c. 22. XL. De monachis c. 19. XLI. De excommunicatione c. 17. XLII. De commendationibus  mortuorum c. 13. XLIII. De Ecclesia et mundialibus c. 32. XLIu. De tribu c. 10. XLu. De locis c. 32. XLuI. De questionibus mulierum c. 22. XLuII. De ratione matrimonii c. 42. XLuIII. De penitentia c. 33. XLIX. De martyribus c. 22. L. De somniis c. 2. LI. De tonsura c. 9. LII. De bestiis. LIII. De carnibus edendis c. 16. LIu. De uera innocentia c. 5. Lu. De infantibus c. 5. LuI. De hospitalitate c. 4. LuII. De hereticis c. 5. LuIII. De substantiis hominum c. 4. LIX. De ducatu Barbarorum c. 6. LX. De conuiuiis c. 8. LXI. De maledictionibus et benedictionibus. c. 8. LXII. De proximis placendis c. 6. LXIII. De silentio et eleuatione uocis c. 4. LXIu. De artificio c. 3. LXu. De auguriis c. 7. LXuI. De anima c. 9. LXuII. De contrariis causis c. 7. LXuIII. De uariis causis c. 25.



§ 2. De collectione Heroualliana.

1. Codex Herouallianus septingentorum annorum esse traditur a P. Coustantio tom. I Epistolarum  Rom. pont., col. 709. Fuit Antonii de Heroual, dein Iacobi Petiti, ac demum huius testamento in bibliothecam Sangermanensem PP. Benedictinorum congregationis S. Mauri transiuit. Laudatus Iacobus Petitus plura ex hac collectione edidit tom. I post Penitentiale Theodori, pag. 102 et seqq. Eamdem collectionem antea laudauit Ioannes Morinus in appendice librorum de Penitentia. Diuisa est, inquit Petitus, in 92 titulos. Conciliorum canones, pontificum decreta, et Patrum sententie, ex quibus compilata est, omnia sunt antiqua. Nonnulla maxime animaduertenda in hac collectione occurrunt.

2. Premittitur index synodorum que in ipsa collectione allegantur. Preter synodos Grecorum et Africe, ac preter canones Romanorum, relique sunt uiginti et amplius synodi Gallicane usque ad Augustodunensem S. Leodgarii episcopi, ex Hispanis uero soli canones Toletani allegantur. Hic Gallicanorum conciliorum numerus collectionem in Galliis lucubratam  declarat.

3. Huius collectionis auctor non ex uno, sed ex pluribus codicibus collectionibusque profecit. Hinc Niceni canones, ex gr., nunc proferuntur ex abbreuiatione Rufini, quam in aliquot Gallicanis antiquissimis collectionibus receptam uidimus part. II, c. 10, § 2, nunc ex antiqua uersione, quam Isidorianam uocant, queque in aliis mss. Gallicanis legitur. Mirum uero accidit, eumdem canonem sextum Nicenum eodem titulo sexto primum pag. 120 referri ex interpretatione que ad Isidorianam accedit, dein pag. 122 iterum produci ex Rufiniana abbreuiatione. Dionysiana quoque translatio collectori usui fuit, quidquid contra Petitus contendat; ac propterea in Obseruationibus ad dissert. 16 Quesnelli hinc non exiguum argumentum sumemus, quo confirmetur Dionysii codicem ante Hadriani I et Caroli Magni tempora in Gallias peruenisse. Septem canones Chalcedonenses pag. 127, 192, 196, 197, 249 et 261, relati, Dionysii uersionem perspicue exhibent. Eamdem quoque preferunt  unus canon Nicenus pag 163, unus item Ancyranus pag. 245, alius Antiochenus pag. 132, et duo Laodiceni pag. 122 et 208. Canones apostolorum ex sola Dionysii interpretatione apud Latinos uulgati sunt, adeo ut in ipsa tabula ab auctore premissa hec de iisdem scribantur: Canones apostolorum, quos Dionysius episcopus [corrige Exiguus] de Greco in Latinum transtulit, rogante Stephano episcopo. Quatuor quidem eiusmodi canones pag. 182, 201, 205 et 211, eam uersionem representant. Quod si alii canones apostolorum ab ea discrepant, id non alie interpretationi, cuius nullum uspiam indicium est, referendum credimus, sed alicui codici uel collectioni, in qua iidem canones ex Dionysio sumpti, liberius expressi fuerint. Id comprobatur ex Gregorio Turonensi lib. u Hist., c. 19. Ipse uero , inquit, discessit transmittens librum canonum, in quo erat quaternio nouus annexos habens canones quasi apostolicos  continentes hec: Episcopus in homicidio [CCLXXuI], adulterio et periurio deprehensus, a sacerdotio diuellatur. Canon iste est uigesimus quintus apostolorum, qui cum careat uoce furto, que in Dionysio legitur, et preferat uocem homicidio, que in eodem deest, liberiorem alicuius exscriptoris licentiam manifestat. Confer que hac de re dicemus not. 14 in dissertationem Quesnelli 16. Alii aliarum quoque Grecarum synodorum canones sepius eamdem licentiam in Heroualliano codice exhibent. Nunc enim compendio descripti sunt potius quam e Greco redditi; nunc autem efferuntur aliis atque aliis uerbis, que in nulla uersione inueniuntur, uel interpolationem aliquam produnt. Hinc nemini probari poterit Iacobi Petit sententia, qua in huiusmodi canonibus interpretationem singularem et uetustissimam ingerit. Errores in citationibus nonnunquam occurrunt. Sic tit. 5, pag. 109, canon Calcidonensis affertur era 20, qui est compendium canonis 20 Antiocheni.

4. Dionysiani porro codicis usus in presenti collectione  lucubranda potissimum comprobatur ex canonibus Africanis. Nulli ex Hispanica collectione allegantur. Ex Dionysio autem eosdem proferri ipsi numeri quibus designantur, demonstrant. Canones Hipponienses ibidem uocantur, qui leguntur apud Dionysium post canonem 33. Cum enim prima synodus a Dionysio laudata post eumdem canonem 33 sit Hipponensis, huic noster compilator inconsiderate ascripsit canones sequentes, licet ad alias Africanas synodos spectent. Numeri autem quibus hi canones Hipponenses citantur, non sunt secundum eam seriem qua in Hadriana collectione distinguuntur canones posteriores a prioribus 33, sed illi sunt qui in puris Dionysii codicibus eosdem canones a primo ad ultimum continua numerorum serie designant. Numerorum errorem aliquem excipe, qui tamen ad numeros puri Dionysii, non uero ad Hadriani propius accedit. Africanos igitur canones compilator non ex Hadriana, sed ex pura Dionysii collectione excerpsit; quod ipsam  compilationem Hadriano anteriorem comprobat. Hinc etiam allatus agnoscitur in Gallias purus Dionysii codex antequam ab Hadriano I Carolo Magno traderetur.

5. Sardicenses canones Nicenorum nomine referuntur, eo quod sumpti fuerint e collectionibus in quibus cum Nicenis sine proprio Sardicensium titulo iungebantur, uti sunt ii codices Gallicani quorum mentionem fecimus part. II, c. 10, § 2. Hanc Nicenorum inscriptionem Sardicensibus canonibus in Heroualliano ms. tributam uide apud Petitum pag. 133, 135, 149, 188 et 202. Unicum canonem Sardicensis nomine collector laudat pag. 194, qui non Sardicensis, sed Nicenus est, seu potius Niceni canonis 18 compendium. Niceno quidem concilio eumdem canonem ascribit pag. 143, ubi ipsum iisdem uerbis Niceni titulo recitat, ac eumdem pag. 193 Niceni quoque nomine refert ex abbreuiatione Rufini.

6. Statuta Ecclesie antiqua, que inter documenta iuris canonici edituri sumus, in codice Heroualliano  plerumque laudantur hoc titulo: Canon Africanus, uel Africanorum: aliquando Canon Carthaginensis: semel uero pag. 255, Statuta Ecclesie antiqua. His titulis diuersis eadem statuta inuenta a nobis sunt in mss. exemplaribus Gallicanis, qualia sunt uat. Palat. 574 et ueron. 59, quorum primum duos titulos simul profert, Synodus Africana, et Statuta Ecclesie antiqua; secundum uero ex Synodo Carthaginis Africe. Numeri autem quibus eadem statuta notantur, iis numeris respondent qui in his Gallicanis exemplis preferuntur; non uero illis quibus in codicibus collectionis Hispanice ea statuta alio ordine designantur sub titulo Concilii Carthaginensis quarti. Non omnes uero canones qui Carthaginenses in Heroualliana collectione appellantur, ad statuta antiqua pertinent; nam quidam sunt ex prioribus canonibus 33 concilii Carthaginensis anni 419, tres uero ex posterioribus, qui tamen in numeris ita uitiati sunt, ut nec cum  Hispanice, nec cum Hadriane, nec cum puri Dionysii serie concordent.

7. Titulo 26, pag. 163, canon Arelatensis era 1, id est can. 1, his uerbis exprimitur: Censuimus igitur Pascha Domini per totum orbem uno die obseruari: que non leguntur in primo canone, sed in epistola concilii Arelatensis I ex uno rarissimo Gallicano codice edita. uide ipsam epistolam apud P. Coustantium, pag. 346, t. 1 Epist. Rom. pontif., n. 3. Canones quoque Romanorum laudantur non minus quam in mss. collectionibus Pitheana, Andegauensi, et opusculo II uallicell. 18, que omnes sunt uetuste collectiones Galliarum. [CCLXXuII] Hi autem canones ex Fossatensi collectione pariter Gallicana a Sirmondo uulgati, Innocentio I tributi fuere, a Coustantio autem inter Siricii epistolas referuntur pag. 686. Preterea recitantur quedam excerpta ex epistola Siricii ad Genesium, que hoc pariter titulo laudatur in duabus aliis collectionibus Gallicanis Pitheana et uallicellana 18, opusculo II, queque idem Coustantius collegit et  impressit col. 709 et 710, ubi etiam scite notauit hec nichil aliud esse nisi que Sirmondus et Labbeus ex codice S. Marie Laudunensis edidit, Stephani II pape responsa 9, 10, 11, 12, 13 et 14, ab eo qui illa excerpsit, summa licentia uel truncata, uel mutata. Siricio autem in nostra aliisque Gallicanis similibus collectionibus, de quibus sequenti paragrapho dicemus, ea occasione tributa non improbabiliter censet, quia in editione Sirmondi secundum Laudunensem codicem ante ea responsa proxime precedit responsum octauum ex epistola Siricii ad Himerium; imperitus autem antiquior compilator existimauit sequentia quoque capitula et responsa, que nullo citato auctore proferuntur, ad eamdem Siricii epistolam pertinere. Ex corruptione autem uocis Himerium indiligens librarius scribere facile potuit Genesium. Hactenus P. Coustantius, apud quem, col. 637, not. 6, uidesis que disserit de alio fragmento Siricii, quod in codice Corbeiensi fusius, in Heroualliano autem contractius  multo inuenitur. Siluestri ex qua noster collector textum describit pag. 192, est constitutum apocryphum eidem pontifici inscriptum, quod alie uetustiores collectiones receperunt. uide part. II, c. 6, n. 4. Nonnichil difficultatis mouebit textus ex epistola Hormisde pape per uniuersas prouincias, qui simili mendosa epigraphe legitur in codice uat. 1343, et post Halitgarii libros in ms. Sangallensi apud Henricum Canisium , nec non apud Gratianum dist. 50, c. 29 et 58. At in Heroualliano ms., teste Petit, Hormisde nomen posterius uidetur ascriptum. Textus uero pertinet ad excerpta titulorum subiecta epistole Ioannis II ad Cesarium Arelatensem tom. u Concil., col. 903, quorum auctorem ipsum Cesarium cum Sirmondo credimus.

8. Nunc ipsos titulos 92 huius collectionis ex Petit exhibemus.

I. De fide catholica et symbolo. II. De Scriptura canonica. III. Sententia pape Leonis de apocrypha Scriptura.  Iu. Decretalis de recipiendis et non recipiendis libris. u. Ut per singulos annos synodus bis fiat; et qualiter denuntietur. uI. Quales ad sacros ordines uenire non possunt. uII. Quales, uel qualiter ad sacros ordines accedant, et ubi ordinentur. uIII. Ne in una ciuitate duo sint episcopi, et de uicariis episcoporum. IX. De ordinando episcopo intra tres menses. X. De ordinatis episcopis, nec receptis. XI. De episcopo inuito ordinato. XII. Quod non oporteat absolute ordinare quemquam. XIII. De seruo aut liberto ordinato. XIu. De presbyteris qui diuersis ecclesiis ministrant; et quod non licet clericum quemque in duas ciuitates ministrare, nec abbati plura monasteria habere. Xu. Ut de uno loco ad alium non transeat episcopus uel clericus sine iussione episcopi. XuI. De peregrinis episcopis et clericis, seu ad comitatum pergentibus. XuII. De formatis peregrinorum, et clericis sine litteris ambulantibus. XuIII. Qualiter uel pro quibus culpis quisque degradetur.  XIX. De expulso ab ecclesia, et de excommunicato, uel damnato ab officio. XX. De ordine ecclesiastico et officio misse. XXI. De reliquiis sanctorum, et oratoriis. XXII. Altaria non sacranda nisi lapidea. XXIII. De baptismo. XXIu. De iterato baptismo. XXu. De confirmatione; et prandia in ecclesia non fieri; et quod die Dominico genu non flectatur. XXuI. De Pascha, et die Dominico, et reliquis festiuitatibus. XXuII. De ieiunio Quadragesime, uel Letania. XXuIII. Ut festi dies in ciuitatibus aut in uicis publicis celebrentur. XXIX. De hoc quod offertur ad altare, uel offertur ad domum sacerdotis, et de oblatione. XXX. De communione; et ut populus missas perspectet. XXXI. De predicatione. XXXII. De hospitalitate. XXXIII. De decimis. XXXIu. De uiduis, pupillis et pauperibus, infirmis, et carceratis, et de leprosis. XXXu. Qualiter res Ecclesie episcopus dispenset, uel regat; et de his que in altari dantur; et de basilicis per parechias. XXXuI. De rebus quas sacerdos suis clericis dedit. XXXuII. De rebus que ecclesie dantur. XXXuIII. De rebus ecclesie abstractis  [CCLXXuIII] et contradictis. XXXIX. De causantibus et iudicibus. XL. De episcopo uel clericis accusatis, et accusatoribus eorum. XLI. De clericis usurariis, et ebriosis, et fideiussoribus, carmina uel cantica turpia, et alia plura his similia sectantibus. XLII. Ut clerici non negligant officium suum, et non sint contumaces, et conductores, et a secularibus abstineant. XLIII. Ut non habitet clericus cum extraneis mulieribus; et de relicta sacerdotis. XLIu. De episcopis et ordinibus, uel regulis clericorum, et uestibus eorum, et cetera quamplurima. XLu. De uenationibus et hospitalitate. XLuI. Ut peccantes fideles non liceat passim uerberari. XLuII. De parechiis et oratoriis construendis. XLuIII. De natalitiis martyrum. XLIX. De fictis martyribus et locis qui inaniter uenerantur. L. De sortibus et auguriis. LI. De clericis, monachis et abbatibus, LII. De Deo sacratis puellis, et monasteriis earum. LIII. De raptis. LIu. De incestis et adulteris, et qui uxores suas dimittunt. Lu. De reuertentibus ad seculum  post depositum militie cingulum; et de his qui post baptismum administrauerunt. LuI. De falsariis, et periuris, et homicidis; et de captiuitate, et discordia. LuII. De expositis. LuIII. De libertis qui ad ecclesiam confugiunt. LIX. De Iudeis. LX. De clericis qui carne abstinent. LXI. De hereticis et gentilibus. LXII. De catechumenis. LXIII. De coniurationibus. LXIu. De energumenis. LXu. De chrismate. LXuI. De exsequiis mortuorum et sepulcris; et ne palle super corpora ponantur. LXuII. De lectione ad mensam. LXuIII. De lapsis et penitentibus. LXIX. De his qui contra canones faciunt. LXX. De episcopis qui hos supradictos canones subterfimauerunt. LXXI. Canones S. Gregorii pape cap. 12. LXXII. Item eiusdem S. Gregorii pape capitula 6. LXXIII. Item eiusdem capitula 14. LXXIu. Epistola eiusdem S. Gregorii pape ad Etherium episcopum. LXXu. Item eiusdem epistola ad Brunichildem reginam pro heresi simoniaca destruenda. LXXuI. De mulieribus que laneficia exercent. LXXuII.  De his qui sibi mortem inferunt quacunque negligentia. LXXuIII. De his qui sacramento se obligant ne ad pacem redeant. LXXIX. Ut oblationes dissidentium fratrum non recipiantur. LXXX. De his qui intrantes ecclesiam per nimiam luxuriam suam sacramento se abstinent. LXXXI. De non permittendo imperare laicos religiosis. LXXXII. De penitentibus transgressoribus. LXXXIII. Ut penitentes ab aliis episcopis uel presbyteris non recipiantur, nec alibi communicent, nisi in ipsis locis ubi fuerint exclusi. LXXXIu. Ut nullus episcopus, uel infra positus die Dominico causas audire presumat. LXXXu. Ut episcopus nullius causam audiat absque presentia clericorum suorum. LXXXuI. Ut episcopus nullum ad episcopatum per se constituat promouendum, LXXXuII. Si quis potentum quemlibet exspoliauerit, et admonente episcopo non reddiderit, excommunicetur. LXXXuIII. De tricenali prescriptione, ut post triginta annos nulli liceat pro eo appellare, quod legum tempus exclusit. LXXXIX. Ut episcopus  ambulet per diecesim suam. XC. Ut episcopus duos solidos tantum accipiat, neque tertiam partem de oblationibus querat; et ut clerici non exactentur more seruili. XCI. Ut uallematia et turpia cantica prohibeantur. XCII. Presbyterorum et diaconorum ordinationes certis celebrari debere temporibus.



§ 3. De collectione contenta in ms. uallicellano 18.

1. Eiusdem circiter rationis ac temporis sunt etiam alie tres collectiones item Gallicane, Andegauensis, Diuionensis et Pitheana, quas P. Sirmondus laudat: easque libenter describeremus, si eas uidere licuisset. Harum uero loco aliam plane similem referemus, que continetur in ms. uallicellano 18, opusculo secundo. Hanc Gallicane esse originis, ex eo colligimus quod in ipsa laudentur canones Romanorum, epistola Siricii ad Genesium, aliaque eiusmodi que in solis Gallicanis collectionibus inuenimus. Concinit in multis cum precedenti Heroualliana. Sed cum in aliis  ab ea differt, tum uero [CCLXXIX] discrepat etiam ab Andegauensi et Diuionensi; nonnulla enim, que ex his allegata sunt a P. Sirmondo, in ea reperire nequiuimus. Num uero eadem sit ac Pitheana, suspicionem quidem afferunt ea que exinde recitata, in uallicellana pariter nacti sumus. At cum totam collectionem conferre non licuerit, affirmare non audemus. In uallicellana afferuntur canones synodorum Grecie ex antiqua interpretatione, uti uocant, Isidoriana, et nonnunquam ex uersione Dionysii. Laudantur concilia Africe, Galliarum, et Hispanie. Inter pontifices recentior est Gregorius Iunior. Nulle occurrunt supposititie Isidori merces. Canonibus interseruntur testimonia Patrum, ut in precedentibus quoque collectionibus tum hoc tum anteriori capite descriptis uidimus. Hinc mos eiusmodi, qui a posterioribus canonum collectoribus susceptus fuit, seculo octauo incepisse cognoscitur.

2. Huius uero collectionis titulum et capitula proferre sufficiet.


 INCIPIUNT CAPITULA SACRORUM CANONUM NUM. 72.

1. De apocryphis. II. De his qui de potestate seculari ad sacerdotium promouentur. III. De his quibus nulla dignitas ad sacrum ordinem suffragatur. Iu. De eo qui ab hereticis fuerit ordinatus. u. Quod qui ab hereticis baptizantur promoueri non debeant. uI. Quod qui de catholica fide ad heresim transit, ad clerum non admittatur. uII. Qualiter ad sacrum ordinem sit accedendum. uIII. De obseruatione temporum per singulos gradus. IX. Si presbyter uxorem acceperit. X. Si pro necessitate in uino baptizatur egrotus. XI. Si cum uase aut cum manibus eger infans baptizatus fuerit. XII. Si presbyter orationem Dominicam, uel symbolum ignorauerit. XIII. Si quis rustice baptizat. XIu. De iterato baptismo. Xu. Quod sabbato ieiunandum sit. XuI. Quod possessio Ecclesie ab episcopo non sit alienanda. XuII. Si Ecclesia per simplicem episcopum res suas amiserit. XuIII. Quod Pasche temporibus presbyteri  et diaconi remissionem peccatorum per parochias dent. XIX. De monachis ad sacrum ordinem promouendis. XX. Quod monachi ad sacrum ordinem promoti non debeant a suo proposito deuiare. XXI. Quod alterius desponsatam nemo accipere presumat. XXII. Quod si unus ex coniugio susceperit, uterque compater efficiatur. XXIII. Quod si sanus uir leprosam duxerit uxorem. XXIu. Quod si uir aut uxor adulterauerit, communione priuetur. XXu. De his qui post baptismum administrantes capitalem sententiam protulerunt. XXuI. Quod quinta feria ante Pascha penitentibus sit remittendum. XXuII. Quod qui penitentiam petunt, per impositionem manuum, et cilicium super caput, eam consequantur. XXuIII. Ne peccatorum professio palam recitetur. XXIX. De his qui ante communionem obmutescunt et moriuntur. XXX. Quod in altari ubi episcopus missam facit, non liceat ipso die sacerdoti missam celebrare. XXXI. Capitula duodecim ex rescriptis B. Gregorii pape ad Augustinum episcopum, quem in  Saxoniam ad predicandum direxerat. XXXII. S. Augustini, unde supra, ex lib. I de Serm. Domini in monte. XXXIII. Sermo S. Ioannis de sacerdotibus. XXXIu. De his qui necessitate mortis urgente penitentiam simul et uiaticum petunt; et de his qui obmutescunt antequam ad eos sacerdos daturus penitentiam accedat. XXXu. De his qui penitentiam agere differunt. XXXuI. De remedio penitentie, et quod absolutio penitentium per manuum impositionem episcoporum supplicationibus fiat. XXXuII. De penitentibus, quod a presbyteris non reconcilientur, nisi precipiente episcopo. XXXuIII. De eadem re. XXXIX. De tempore remissionis penitentie. XL. De his qui seruos suos extra iudicem necant. XLI. Si domina per zelum ancillam occiderit. XLII. De his qui sibi quacunque negligentia mortem inferunt, et de his qui pro suis sceleribus puniuntur. XLIII. De his qui uxores, aut que uiros dimittunt, ut sic maneant. XLIu. Qui uxorem habent, et simul concubinam. XLu. Si uir aut uxor adulterauerit. XLuI. De his qui proximis se copulant,  ut a communione Christi separentur. XLuII. Gregorii pape de incestis. XLuIII. De multis nuptiis. XLIX. De questionibus coniugiorum, eiusdem. L. Quod non liceat [CCLXXX] in colligendas medicinales herbas incantatio fieri. LI. Quod non liceat Christianis feminis in suo lanificio quasdam uanitates obseruare. LII. De auguriis. LIII. De periuriis. LIu. De furto. Lu. De falsis testibus. LuI. De discordantibus. LuII. De his qui ex odio ad pacem non uertuntur. LuIII. De his qui sacramento se obligant ne ad pacem redeant. LIX. Quod usuram laici Christiani exigere non debeant. Regule de iudiciis clericorum. LX. De presbyteris qui uxores acceperint uel fornicauerint. LXI. De diaconibus similiter. LXII. De his qui ad presbyterium promouentur, et ante ordinationem peccatorum sibi sunt conscii. LXIII. Si presbyter uel diaconus in fornicatione, uel periurio, aut furto captus fuerit. LXIu. De diuersis ordinibus ab uxoribus abstinendis. LXu. De incontinentia sacerdotum, seu leuitarum. LXuI. De subintroductis mulieribus.  LXuII. De clericis usuras accipientibus. LXuIII. Ut nullus presbyter et diaconus conductor existat, et clerici abstineant se ab uxoribus. LXIX. Quod nefas sit feminas sacris altaribus ministrare, uel aliquid ex his que uirorum officiis deputata presumere. LXX. De pollutionibus interrogatio Augustini, et responsio S. Gregorii. LXXI. Quod nichil prosit sacerdoti, etiamsi bene uiuat, si male uiuentibus non contradicat. LXXII. Luctuosa descriptio carnalium uiuentium sacerdotum.



CAPUT uIII. De collectionibus Acheriana, Halitgarii et Rhabani.

1. Acherianam collectionem uocamus quam e tribus mss. Thuaneo, Baluziano et Agobardino edidit Lucas Acherius tomo I Spicilegii nouissime editionis pag. 510. Prefationem huius collectionis uiderat, eiusdemque fragmentum uulgauerat beatus Rhenanus in admonitione de Tertulliani dogmatibus; integram tamen collectionem, uti exoptabat, reperire non potuit.  Nos eamdem collectionem in tribus aliis uetustissimis mss. inuenimus, nimirum in uat. 1347 et in duobus uat. Regine 446 et 849. In editione Acheriana hic titulus prefigitur: Collectio antiqua canonum penitentialium; notatque Acherius rectius appellandam simpliciter Collectio canonum, nisi auctor penitentialium uocem apposuisset. Nostri uero codices hunc titulum ignorant, hancque solam epigraphen preferunt, que in eadem editione post laudatum titulum subiicitur: Incipit de utilitate penitentie, et quomodo credendum sit de remissione peccatorum per penitentiam, cum prefatione operis subsequentis. Certe ex prefatione apparet, auctoris consilium fuisse penitentie modum sacris canonibus prescriptum tradere; primus uero liber fere quidem ad penitentiam pertinet, at reliqui duo non item. Hec nimirum collectio in tres libros dispertita est, quorum argumentum auctor in ipsa prefatione his uerbis proponit.  Et primus quidem libellus, inquit, continet ea que sunt de penitentia et penitentibus, criminibus atque iudiciis. Secundus maxime de accusatis et accusatoribus, iudicibus ac testibus cum ceteris ad hec pertinentibus ecclesiasticis regulis. Tertius de sacris ordinibus, uel qui promouendi sunt ad clerum, quiue remouendi a clero, et de regulis ac priuilegiis omnium clericorum et presulum. Petrus Pitheus in Synopsi historica uirorum clarorum qui preter Gratianum canones et decreta ecclesiastica collegerunt et digesserunt, de hac collectione scribit: Exstant passim et incerti collectoris libri tres penitentiales ex synodis, epistolis, sententiisque sanctorum Patrum. Nisi sanctorum Patrum nomine intelligantur summi pontifices, hec postrema particula delenda est; nulli enim sancti Patres in hisce libris allegantur, sed soli canones conciliorum et decretales Romanorum pontificum.

2. Grecarum synodorum canones et decretales auctor ex Hadriana collectione cum iisdem numeris ac titulis recitat. Africanos quoque ex eadem ita decerpsit,  ut duplici ac distincta numerorum serie alleget nomine concilii Carthaginensis priores canones 33, et sub titulo concilii Africani posteriores canones 105, ut in Hadriana describuntur. Hinc Hadrianam collectionem [CCLXXXI] ipsi usui fuisse dubitare non licet. Preter Hadrianam uero collectionem adhibuit etiam Hispanicam, ex qua alios non paucos canones exscripsit Africanos, Gallicanos, et Hispanicos, qui in Hadriana desiderantur. Itaque ex his duabus collectionibus Hadriana et Hispanica auctor profecit, uel potius ex aliqua simili contenta in codice uat. 1338, in qua collectioni Hadriane concilia Africe, Galliarum et Hispanie, ex collectione Hispanica inserta fuere, ut pluribus diximus part. III, c. 5. Nihil profecto in cunctis illis libris occurrit quod in eadem collectione uat. 1338 non inueniatur, nec quidquam affertur ex illis documentis que preterea in integra Hispanica collectione leguntur. Hinc etiam iidem libri carent apocryphis, quod hanc collectionem Isidoriana  anteriorem indicat. Acherius digestam arbitratur ante seculum nonum. Certe Halitgarius, qui obiit anno 831, ex huius collectionis prefatione suam mutuatus uidetur, sicut hec eius uerba demonstrant. Hanc autem epistolam nemo quidem existimet meam, ne illi pro paruitate nominis mei uilescat. Sed sciat a maioribus nostris ex sanctorum sententiis esse collectam, a me quidem excerptam, ne nimia prolixitate negligentibus lectoribus fastidium generaret. Maiorum nomine qui ex sanctorum sententiis uberiorem prefationem collegerunt, indicat, ut credimus, auctorem prefationis presenti collectioni premisse, in qua eedem quidem Augustini et Gregorii sententie leguntur quas Halitgarius breuius contraxit. Si autem Halitgarius maiorum nomine nostrum compilatorem designauit, hic saltem quinquaginta circiter annis Halitgarium antecessit. Hanc itaque collectionem et documentorum sinceritas, et auctoris antiquitas maxime commendat.

3. De Halitgario episcopo Cameracensi, qui ex  eadem collectione profecit, pauca sufficient. Hic petente Ebbone Remensi circa annum, ut putat Basnagius, 825, sex libros scripsit de penitentia. Henricus Canisius primos quinque libros uulgauit e mss. Sangallensibus, qui recusi sunt tomo II Thesauri monumentorum, part. II, pag. 91, adiecto sexto libro, quem Steuartius ex alio codice impresserat. Hic liber deerat in Canisii codicibus, sicut etiam deest in antiquo codice 61 capituli ueronensis. At in hoc codice prefatio Halitgarii sextum quoque librum indicat, ut uidere est in Appendice Historie Theologice march. Maffeii, pag. 79. Pater uero Menardus omnes hos libros nacius in ms. Corbeiensi cum prefatione integra, sextum librum inseruit annotationibus in Sacramentarium S. Gregorii not. 679. uide tomum III Operum eiusdem sancti, col. 461. Primus liber de octo uitiis principalibus, et secundus de uita actiua et contemplatiua, fere excerpti sunt ex Operibus S. Gregorii  et ex Prosperi, seu uerius Iuliani Pomerii libris de uita contemplatiua. Tertius de ordine penitentium, quartus de iudiciis laicorum, et quintus de ordinibus clericorum, sumpti sunt ex canonibus conciliorum et constitutionibus Romanorum pontificum. Sicut autem Halitgarius prefationem deriuauit ex illa que collectioni Acheriane antea memorate prefigitur, ita canones et consti utiones ferme omnes ex tribus eiusdem collectionis libris eruit, alioque ordine distribuit: adeo ut neque apud Halitgarium quidquam ex Pseudo-Isidori imposturis occurrat, quas quidem post Halitgarium uulgatas hoc ipsum confirmat. Tandem sextus liber est Penitentiale Romanum, quod ex ipsius Ecclesie scriniis se sumpsisse auctor testatur.

4. Ab his disiungende non uidentur due Rhabani Mauri collectiones, que penitentiales canones sine ullis Isidorianis apocryphis exhibent. Prima est Liber penitentium, quem scripsit dum esset abbas Fuldensis, paulo post annum 841, et certe ante annum 847,  quo ad Moguntinam cathedram euectus, Otgario successit; huic enim tunc episcopo eumdem librum inscripsit. Hic liber exstat inter Rhabani Opera, ac postea ab Antonio Augustino recusus ac notis illustratus in opere inscripto Canones penitentiales. Quibus ex fontibus auctor canones hauserit, idem Augustinus in prefatione notauit his uerbis: Usus autem Rhabanus esse uidetur corpore canonum, et Isidori Mercatoris priori editione, quod ad concilia tantum attinet prouincialia. Nam Romanorum pontificum epistolas nullas refert preter eas que post Damasum conscripte sunt, et in corpore canonum exstant. Corpus canonum uocat Hadrianam collectionem; pro Isidori autem Mercatoris priori editione melius scripsisset [CCLXXXII] collectione Hispanica. Rhabanus quidem  nullam constitutionem pontificiam allegat que in Hadriana collectione non inueniatur; nullum uero conciliorum canonem qui  non sit uel in Hadriana, uel in Hispanica, ut de collectione Acheriana loquentes obseruauimus. Mirum porro est hunc scriptorem, qui eo tempore uixit iisque in locis uersatus est in quibus pseudo-Isidori collectio compacta et edita fuit, nichil ex eadem recepisse. Neque uero opponas testimonium de clericis lapsis ex epistola S. Gregorii ad Secundinum seruum Dei inclusum, quod supposititium eiusdem epistole additamentum in Isidoro legitur. Cum enim nichil ex tot aliis supposititiis Isidori mercibus Rhabanus exceperit, nobis probabilius uidetur hoc eius epistole additamentum ab alio anteriori impostore confictum, non ex Isidoro, sed ex alio fonte Rhabanum deriuasse. Enimuero ea ad Secundinum epistola cum eodem additamento descripta legitur  in uetustissimo ms. Corbeiensi originali Pauli diaconi, quod in bibliotheca S. Germani a Pratis seruatur. Hic enim codex ab eodem Paulo missus ad S. Adelardum abbatem Corbeiensem , quinquaginta quatuor eiusdem pontificis epistolas continet, ex quibus quatuor et triginta, testantibus editoribus Benedictinis , ipsius Pauli manu correcte sunt. Cum porro Paulus diaconus e uiuis excesserit anno 801, illud additamentum ante Isidori collectionem compactum agnoscitur; ac propterea Rhabanus, qui ex certis Isidori figmentis nichil descripsit, ex diuerso et anteriori fonte illud testimonium hausisse dicendus est. Id quidem alia obseruatione confirmari potest. Cum constituta pontificum ex collectione canonum recitat, hac formula constanter utitur: Ex decretis Siricii, Ex decretis Innocentii, Ex decretis Celestini, etc., indicato capitulo quo in collectione ipsum decretum refertur. Epistolam uero S.  Gregorii ad Secundinum sine decreti aut capituli mentione ita allegat, ut alios Patres laudet: quod indicio est ita eam epistolam, sicut et Patrum textus, non ex collectione canonum, sed aliunde accepisse. Similiter ex alio profecto fonte retulit longum fragmentum epistole S. Isidori Hispalensis ad Masonem, que de eadem circa clericos lapsos disciplina eodem sensu agens, pariter creditur supposititia. Hec enim apud pseudo-Isidorum seu in puris eius codicibus haudquaquam legitur.

5. Alia Rhabani collectio in prolixa epistola ad Heribaldum quam dum erat Moguntinus episcopus scripsit anno 853, eiusdem plane rationis est ac antecedens collectio. Immo ibidem non pauca ex eodem libro penitentium ad uerbum exscripta deprehenduntur, inter que sunt idem additamentum epistole S. Gregorii ad Secundinum, et fragmentum epistole S. Isidori Hispalensis ad Masonem. Hic quoque, quantum ad canones conciliorum et decreta pontificum, nichil est quod non inueniatur in collectionibus  Hadriana et Hispanica, exceptis tantummodo quibusdam canonibus conciliorum Remensis, Turonensis III et Moguntini, que Rhabani etate celebrata fuerunt. Hec epistola, in capita 34 distincta, edita fuit primum a Petro Steuartio tom. uI Antiquarum Lectionum Henrici Canisii, dein a Stephano Baluzio in Appendice Reginonis, pag. 467.



CAPUT IX. De collectionibus capitularium Ansegisi et Benedicti Leuite, et de earum additionibus. Excerpta ex iisdem capitularibus Isaaci episcopi Lingonensis. De capitulis Herardi archiepiscopi Turonensis, Theodulfi Aurelianensis, Ahytonis Basileensis, et aliorum similium.

1. Capitularia regum Francorum plura continent que ad exteriorem ecclesiasticam politiam regendam pertinent. Hec fere condita in conuentibus in quibus  plures episcopi intererant, ac ab ipsis etiam episcopis iussione [CCLXXXIII] regum hinc inde collecta, et plurima ex placitis sanctorum Patrum canonibusque conciliorum excerpta, ut Baluzius notauit . Hinc magna eorumdem Capitularium cum ecclesiasticis canonibus consensio prodiit. Hac de causa episcopi apud Trosleium  in pago Suessionensi congregati anno 909, post laudata instituta canonum, eorum pedissequa appellarunt Capitularia, eademque tum in synodis, tum a pontificibus confirmata, canonum nomen nonnunquam obtinuerunt, ut laudatus Baluzius probauit . Horum igitur capitularium collectiones, quas Ansegisus abbas, et Benedictus leuita compegerunt, inter collectiones canonum non immerito referende uise sunt; cum presertim Capitularia in posterioribus canonum collectionibus inserta, ex iisdem canonicis fontibus fere deriuata fuerint.

2. Hec Capitularia ante annum 827 separatim scripta, uti separatim condita fuerant, nondum erant in  unum corpus collecta. Ansegisus abbas, non Lobiensis, sed Fontanellensis, ut Baluzius demonstrat , primus collegit aliquot Caroli Magni et Ludouici Pii Capitularia, ne obliuioni traderentur; eaque in quatuor libros digessit, quorum ordo ab eodem Ansegiso in prefatione profertur. Illa scilicet que domnus Karolus fecit ad ordinem pertinentia ecclesiasticum, in primo adunaui libello. Ea uero ecclesiastica, que domnus ac piissimus Hludouuicus imperator addidit, in secundo descripsi. Illa autem que domnus Karolus in diuersis fecit temporibus ad mundanam pertinentia legem, in tertio adunaui. Ipsa uero que domnus Hludouuicus preclarus imperator fecit ad augmentum mundane pertinentia legis, in quarto congessi. Illud autem monet Baluzius, tametsi institutum  Ansegisi fuerit sola capitula Caroli Magni in primo libro describere, permixta nichilominus ab illo per errorem fuisse quedam capitula Ludouici Pii a cap. 79 usque ad cap. 104, que sumpta sunt ex eiusdem Capitulari anni 816, errorisque causam non improbabilem ex eo colligit, quia cum Ansegisus duo Caroli Magni capitula deprehendisset initio eius Capitularis quod a Ludouico conditum est; cetera quoque eiusdem edicti capitula Caroli esse presumpsit. Ipsa Capitularia ex quibus Ansegisus libros illos concinnauit, studiosorum hominum diligentia in antiquis tabulariis inuenta et edita sunt.

3. Cum Ansegisus multa ipsius Caroli Magni et Ludouici Pii capitula preterisset, Benedictus leuita Moguntinus, Autgario Moguntine Ecclesie archiepiscopo iubente, circa an. 845 eam in se curam suscepit, ut omissas illorum constitutiones, quarum frequens erat usus, colligeret; iisque adiicienda credidit que antea Pippinus et Carlomannus statuerant. Neque uero is ex solis Capitularibus regum et imperatorum  excerpsit, sed alia multa sumpsit ex libris sacre Scripture, ex dictis sanctorum Patrum, ex codice Theodosiano, seu ex Aniani interpretationibus, Pauli I. C. sententiis, Iuliani antecessoris Nouellis, ex codice legum Wisigothorum, et ex documentis que, ut ipse ait, in diuersis locis, et in diuersis schedulis, sicut in diuersis synodis, et placitis generalibus edita erant, sparsim inuenimus, et maxime in sancte Moguntiacensis metropolis Ecclesie scrinio a Riculfo eiusdem sancte sedis metropolitane recondita, et demum ab Autcario secundo eius successore atque consanguineo inuenta reperimus. Hoc postremo commate potissimum indicantur supposititie pseudo-Isidoriane merces Riculfi euo perperam attribute, quarum particule in Benedicti libris recepte leguntur: de qua re uide que animaduertimus part. III, c. 6, § 4. Hec Benedicti collectio in tres fusiores libros distinguitur, qui, Ansegisi libris subnexi, constituunt Capitularium libros quintum, sextum et  septimum.

4. Preter hos septem Capitularium libros inuente sunt additiones quatuor. He permulta capitula continent que nec apud Ansegisum, nec apud Benedictum reperiuntur. Prima additio, que in nonnullis mss. exemplaribus continua numerorum serie ita iungitur cum tertio Benedicti leuite libro, ut partem eius faciat, constat ex Capitulari Aquisgranensi anni 817, in quo 80 capitula ad continendos in officio monachos sancita fuerunt. Additio secunda capitulis 28 ea continet que sunt generaliter per parochias populis denuntianda. Tertie additionis capitula 124 proprie sunt ad episcopos uel ordines quosque pertinentia, que non solum obseruare, sed [CCLXXXIu] etiam sibi subiectis uel commissis facienda perdocere debent. Quarta additio prolixior, que uaria discipline capita respicit, constat ex capitulis 171, ac in his pleraque ex pseudo-Isidorianis imposturis sumpta sunt. Cum Benedictus leuita nullius documenti ex quo capitula excerpsit mentionem faciat,  ut ea que spuria uel sincera sint discernerentur, non exiguo studio et collatione opus fuit. At in additione quarta ipsi supposititii fontes allegantur iis titulis qui apud Isidorum inueniuntur: quod indicio est non solum huius additionis auctorem diuersum esse a Benedicto leuita, qui ab allegandis fontibus abstinuit; uerum etiam eo tempore quo hec additio facta fuit Isidorianam collectionem celebrem et peruulgatam fuisse, adeo ut eius documenta uti iam nota suis titulis indicarentur. Huius autem additionis tempus erui potest ex prefatiuncula eidem prefixa, in qua hec leguntur: Sequentia quedam capitula ex sanctorum Patrum decretis et imperatorum edictis colligere curauimus, atque inter nostra capitula lege firmissima tenenda generali consultu Erchembaldo cancellario nostro inserere iussimus. Duo Erchembaldi cancellarii memorantur, alter Carolo Magno imperante, alter sub Lothario I. Cum hec additio spurias  Isidori merces receperit, que multo post Carolum Magnum prodierunt, Erchembaldus in laudata epigraphe nominatus ille esse cognoscitur qui sub Lothario I floruit. Hoc ergo tempore quarta additio Capitularibus accessit.

5. Hoc integrum Capitularium corpus cum suis appendicibus olim editum fuit. Omnium uero prestantissima est Stephani Baluzii editio Parisiensis anni 1677, duobus tomis in-folio, quibus eadem Capitularia multis et documentis, et notationibus illustrauit. Premissa sunt inter cetera quotquot originaria Capitularia inuenire potuit partim edita, partim inedita, ex quibus tanquam ex fontibus laudati collectores Ansegisus, et Benedictus leuita, et additionum auctores capitula deriuarunt.

6. A libris capitularibus regum Francorum disiungenda non sunt Isaac episcopi Lingonensis capitula, que ex iisdem Capitularibus excerpta fuerunt. Hic episcopus ab anno 859, teste auctore Chronici S. Benigni, composuit librum qui dicitur Canones  Isaac, eoque ex libris canonum utiliora queque eligendo in unum uolumen coarctauit. Is autem omnia sumpsit ex tribus postremis Capitularium libris, qui Benedicto leuita auctore post Ansegisum editi, separato uolumine continebantur. Tradit in prefatione idem episcopus, se ea capitula excerpsisse que sancte Romane et apostolice Ecclesie legatus uenerabilis Bonefacius Magonciacensis archiepiscopus uice Zacarie pape una cum orthodoxo Karolomanno Francorum principe in duobus episcoporum conciliis ad honorem et profectum Ecclesie Dei conscripsit, queque etiam idem papa Zacaria sub anno Incarnationis Dominice DCCXLII auctoritate apostolica confirmauit, et omnibus Ecclesie Dei fidelibus irrefragabiliter obseruanda constituit. Hec cum premonuerit ut sue collectioni auctoritatem crearet, quanti esset apud Gallos apostolice sedis auctoritas patefaciunt. Animaduertendum uero est hec Isaac affirmasse innixum testimonio ipsius Benedicti leuite, qui in suo proemio  idipsum ingessit. Hec autem S. Bonifacii delegatio, et Zacarie pape confirmatio sola prima capitula respicit libri primi eiusdem Benedicti, inter Capitularia quinti; nam cap. 1 habetur epistola Zacarie pape Francis et Gallis directa; cap. 2 et 3 afferuntur due synodi S. Bonifacii legati apostolici Carolomanno presente celebrate, altera anni 742, altera apud Liptinas anno 743 . Hec Isaac collectio diuiditur in titulos 11; singuli autem tituli plura capitula complectuntur.

7. Stephanus Baluzius  prouidentissimo iudicio non penitus appareamus immunes. Ad exsequendum igitur nostre paruitatis opusculum, prout bonorum opifex Dominus conferre dignatus fuerit incrementum, uniuersas paternorum canonum, conciliorum, atque decretalium paginas in duodecim partes instar apostolici stemmatis censuimus distinguendas, ita duntaxat ut singulis partibus congruentia capitula prenotentur, que preposite cause, uelut quidam ueracissimi  testes, euidens testimonium preferant, atque auido lectori patulum inueniendi quod desiderat aditum ostendant. Quem petimus moleste non ferat, si de unaquaque re quid singuli magistrorum senserint, non improuide subiiciamus: quandoquidem rata magis atque inconcussa: uidetur sententia plurimoruum iudicum auctoritate subnixa.

3. Mox subditur index cum titulis singularum partium sic.

Prima itaque pars huius, quod Deo adiuuante aggredimur, operis, continet de primatu et dignitate Romane sedis aliorumque primatum, patriarcharum, archiepiscoporum, atque metropolitanorum. Cap. 133.

Secunda pars continet de honore competenti, ac dignitate, ex diuerso negotio episcoporum et chorepiscoporum. Cap. 300.

Tertia pars continet de synodo celebranda et uocatione ad synodum; de accusatoribus et accusationibus; de testibus et testimoniis; de spoliatis iniuste; de iudicibus et iudiciis ecclesiasticis uel secularibus. Cap. 186.

 Quarta pars continet de congruenti dignitate, et diuerso negotio presbyterorum, et diaconorum, seu reliquorum ordinum ecclesiasticorum. Cap. 182.

Quinta pars continet de clericorum instructione, et nutrimento, uel qualitate uite. Cap. 199.

Sexta pars continet de proposito monachorum, et professione sanctimonialium ac uiduarum. Cap. 142.

Septima pars continet de laicis, imperatoribus scilicet, principibus et reliquis seculi ordinibus. Cap. 141.

Octaua pars continet de norma fidei Christiane, et gratia Christi, ac diuinorum mandatorum exsecutione. Cap. 89.

Nona pars continet de sacramento baptismatis, et baptizandis, ac baptizatis. Cap. 66.

Decima pars continet de templorum diuinorum institutione, et cultu, ac prediis; de sacrificiis, oblationibus ac decimis. Cap. 169.

Undecima pars continet de solemnitate paschali et reliquis festiuitatibus ac feriis. Cap. 47.

 Duodecima pars continet de hereticis, schismaticis, Iudeis atque paganis. Cap. 26.

4. Non unum, sed plures simul in hac collectione adornanda elaborasse ipsa quam ex uaticano codice apographo Mutinensis exhibuimus, prefatio insinuat. Nos, inquiunt, minime gregis ipsius ouicule, et peculiares quodammodo uernule; semperque in toto contextu plurali numero loquuntur. Que tamen cum e ms. Sorbonico apud P. Coustantium et Franciscum Salmon singulari numero efferantur, et in alterutro exemplo exscriptoris arbitrium astruendum sit; probabilius uidetur eum librarium ex arbitrio emendasse, qui unum collectionis auctorem ratus, singularem numerum induxit, quam qui ex singulari pluralem fecerit. Quatuor autem ex fontibus capitula excerpta, ex Hadriana et Isidoriana collectionibus, ex S. Gregorii Registro, et ex legibus Romanis que in Codice, in Nouellis et Institutionibus Iustinianeis continentur, hac constanti methodo seruata, ut primum plurima describantur partim ex collectione Hadriana,  ex qua sumpti sunt inter cetera Grecarum synodorum canones uersionis Dionysiane, partim ex collectione Isidori, que supposititia documenta suppeditauit; dein sequantur nonnulla ex Registro S. Gregorii; ac tandem quedam ex Romanis legibus subiiciantur. Ita, ex. gr., pars prima canones conciliorum, et decreta pontificum ex laudatis collectionibus profert usque ad cap. 119. Postea ex Registro B. Gregorii quedam referuntur a cap. 120 usque ad cap. 128. Tandem nonnulla ex legibus Romanis a cap. 129 usque ad cap. 133. Animaduertimus in parte tertia canones conciliorum et decreta pontificum numeris notari usque ad cap. 186. Dein uero [CCLXXXuII] aliquot capitula ex Gregorii Registro et ex Romanis legibus subiecta numero carent.

5. Iuonem primum fuisse qui Romanas leges ex Codice et Nouellis Iustinianeis in collectionem canonum induxerit, plerique existimant. At hec collectio  Iuone, immo et Burchardo et Reginone, ut mox uidebimus, anterior est. Illud porro hoc loco non est omittendum, in codice uaticano Mutinensis apographo, et in Sorbonico quedam documenta adiecta fuisse que ad primeuam collectionem non pertinent. Omnis enim pars ex instituto collectorum in Romanis legibus desinit. Porro parte tertia post Romanas leges hec adiiciuntur. I. De tumultu concilii. Definitio Patrum, etc. II. Incipit de quatuor synodis principalibus. Canon Grece, etc. III. Item ratio de canonibus apostolorum, et de sex synodis principalibus. Iu. Item breuis annotatio de reliquis synodis: que ex premissis Isidoriane collectionis dimanant. u. Item annotatio de decretalibus apostolorum, legendum apostolicorum: que ex codice Sorbonico edita est a Francisco Salmon libro citato part. II, c. 1, pag. 258 editionis Lipsiensis anni 1726. uI. De formatis: et profertur epistola formata Regemberti uercellensis ad Andream Mediolanensem, que ex alio antiquo ms. presentis collectionis impressa fuerat a Francisco Bernardino Ferrario  Mediolanensi lib. I De antiquo ecclesiasticarum epistolarum genere, c. 5, et ex Ferrario inserta fuit appendici Capitularium a Baluzio tomo II, col. 1575, ubi hec data legitur: Data uercellis anno Incarnationis Domini nostri Iesu Christi DCCCCIu indictione uII. In ms. uallicellano B 58 hanc eamdem formatam chronica notatione expertem inuenimus, que ex hoc codice typis data fuit a Mabillonio tom. I Musei Italici, pag. 240. Hinc autem Regembertus episcopus adiiciendus est catalogo episcoporum uercellensium apud Ughellum, eiusque episcopatus uercellensis huius temporis confirmatur ex priuilegio Anastasii III pontificis ad eumdem Ragimpertum, quod exstat in ms. 62 capituli ueronensis; Anastasius enim tertius pontificatum gessit ab anno 910 ad annum 912. uII. Ordo de celebrando concilio, uti apud Isidorum legitur. In calce autem partis quinte adduntur capitula Nicolai pape in concilio collecta et firmata anno 861 contra Ioannem Rauennatem cum subscriptionibus,  que ex ms. Mutinensi huius collectionis edita sunt a P. abbate Bacchinio in Appendice ad Agnellum Rauennatem, et recusa leguntur tom. X Conciliorum uenete editionis, col. 189. Additamenta partis tertie desunt in mss. uat. Palatinis, qui eamdem partem preferunt.

6. Tempus huius collectionis exquirens P. Coustantius, certum esse pronuntiat eam digestam ante annum 1009. Id enim, inquit, aperte docet is qui Sorbonicum exemplar descripsit, cuius ad calcem hec annotatio legitur: Iussu domini Heimonis uenerandi presulis Ecclesie uirdunensis, accepi ego Rodulphus obedienter ac gratanter hunc librum ad scribendum, finiuique anno Incarnationis Dominice millesimo IX, Indict. uII, X kal. April., regnante Heinrico in regno Hlotarii. Obsecro autem, quicunque hic legeris, ut mei iam dicti Rodulphi peccatoris indigni monachi memineris, ne pro commissis recipiam penas, sed oramine tuo, uel omnium hic legum iura pertractantium aliquantisper eterni capiam refrigerii. uale, domine Heimo  presul beate, tuique seruuli memento benigne. Hactetenus ex P. Coustantio, qui nichil aliud de tempore coniicere potuit. Cum autem duo laudati codices uat. Palatini 580 et 581, forme quadrate, et in duas columnas distincti, seculo saltem decimo ineunte exarati credantur, huic seculo eadem collectio assignanda uidetur. uerum antiquiorem esse, et seculo IX lucubratam, ea que octauo numero afferentur palam euincent.

7. Hanc collectionem in Italia conditam suadent Romane leges, que ex Iustiniani Codice, Institutionibus atque Nouellis ibidem afferuntur. In Galliis lex Salica, et Capitularia regum Francorum; in Germania autem preter eadem Capitularia prisce Ripuariorum, Alemannorum, Baioariorum, et alie proprie leges uigebant; et has quidem Gallicanus aut Germanus collector retulisset. In Italia uero iam inde a Iustiniani euo, qui in ea imperabat, Romane leges  Codicis, Institutionum ac Nouellarum eiusdem usui erant. Hinc S. Gregorius Magnus eas identidem in suis epistolis profert. uide epist. 9 [CCLXXXuIII] lib. I, epist. 38 lib. III, epist. 25 lib. Iu, epist. 36 lib. uI, epist. 23 et 39 lib. uII, epist. 6 et 7 lib. IX, epist. 3, 4, 11, et presertim 45, libri XIII. Hinc Leo Iu in epistola ad Lotharium Augustum, qui regnabat in Italia, scripsit: uestram flagitamus clementiam, ut sicut hactenus Romana lex uiguit . . . . . ita nunc suum robur propriumque uigorem obtineat. Exstat hoc fragmentum apud Iuonem part. Iu, c. 131, et apud Gratianum dist. 10, c. 13. Notant autem Romani correctores: uidetur Lotharius populo Romano quod hic Leo petiit concessisse; nam in legibus Longobardicis, lib. XI, tit. 57, sic habetur: »Lotharius imperator. uolumus ut cunctus populus Romanus interrogetur qua lege uult uiuere, ut tali lege quali lege uiuere professi sunt, uiuant, etc.« uerum hec Lotharii lex constituta fuit anno 824, Eugenio II pontifice, qui Leoni Iu precesserat, ut recte probauit Stephanus Baluzius in prefatione ad  Capitularia regum Francorum, num. 24. Igitur ante Leonem Iu id concessum fuerat. Cum uero Lotharius Capitularia regum Francorum a Romanis quoque recipi studuerit, uti colligimus ex antiquis carminibus que e ms. codice edidimus, part. II, c. 10, § 4, in fine; Leo Iu institit ne quod iamdiu usu receptum erat, aliqua nouitate turbaretur. Ecclesiastici quidem Italie Romana lege se uelle uiuere uniuersim profitebantur, uti de ipsis statuerat Ludouicus imperator lib, III legum Longobardarum, tit. 1, n. 37. Legis autem Romane nomine ille leges intelligebantur que in Codice, Institutionibus atque Nouellis Iustinianeis erant descripte. Hinc ergo presentis collectionis auctores. qui sane in clero erant, Romanas leges ex his fontibus in fine cuiusque partis addentes, nunquam uero Salicas, aut alias aliarum nationum, sese Italos preferunt. Regino quidem Germanus quasdam leges Codicis Theodosiani ex Anniano retulit, quippe que apud exteros iamdiu erant in usu;  sed Capitularium etiam, et Ripuariorum, atque Burgundionum leges simul exhibuit, nunquam uero Iustinianeas, quod Italorum proprium fuit. Quod si quidam exteri nonnulla excerpserunt ex Iustiniani Nouellis, hi adhibuisse noscuntur Iuliani antecessoris epitomen; ipsum uero earumdem textum soli Itali fere produxerunt. Iuo autem Carnotensis, licet Gallus, ex iisdem Iustinianeis fontibus leges postea allegauit; quia publicum earumdem legum studium suo euo institutum, latius propagari ceperat. Italicam quoque collectionem confirmant tum epistola formata Regemberti uercellensis ad Andream Mediolanensem, que sub finem tertie partis addita fuit, tum synodus Romana sub Nicolao I contra Ioannem Rauennatem addita parti quinte: que duo sunt documenta Italica. Formate presertim epistole in codicibus eius regionis in qua date aut accepte fuerunt, describi solent.

8. Si porro sciremus quis sit ille archiepiscopus Anselmus ad quem prefatio dirigitur, clarius et locus  et tempus collectionis paterent. Cum P. Coustantius Gallicanam collectionem fortassis presumens, illum inter Galliarum archiepiscopos quesierit, nichil sese expiscari potuisse fatetur. Nos uero nichil ambigentes de collectione Italica, querentes inter archiepiscopos Italos, deprehendimus eum esse Anselmum II Mediolanensem, qui floruit nono seculo ab anno 883 ad annum usque 897. Fuit quidem alius Anselmus archiepiscopus Mediolanensis, qui ineunte nono seculo uixit, et alius item, qui sub medium undecimum seculum eamdem Ecclesiam administrauit. At illi primo non conuenit hec collectio, in quam ex Isidoriana compilatione post eius etatem uulgata plura capitula traducta fuerunt. Neque tertio Anselmo congruit, ante quem exemplum Sorbonicum et duo uaticano-Palatina scripta fuere. Igitur sub Anselmo II Mediolanensi archiepiscopo, seculo nono exeunte, isthec collectio Italica collocanda est.



[CCLXXXIX] CAPUT XI. De Reginonis et Abbonis collectionibus.


1. Celebris est Reginonis abbatis Prumiensis collectio, ex qua subsecuti postea collectores Burchardus et Iuo plura sumpserunt. Hanc ille ineunte seculo X digessit, precipiente Rathbodo archiepiscopo Treuirensi, in cuius diecesi situm erat monasterium Prumiense. Id patet ex ipso titulo quem Baluzius in preclara editione Parisiensi anni 1671 sic ex mss. codicibus expressit: Incipit libellus de ecclesiasticis disciplinis et religione Christiana, collectus ex iussu Domini metropolitani Rathbodi Treuerice urbis episcopi, a Reginone quondam abbate Prumiensis monasterii ex diuersis sanctorum Patrum conciliis et decretis Romanorum pontificum feliciter in Dei nomine. Amen. Ipse Regino narrat in Chronico sibi in regimine monasterii Prumiensis successisse Ricarium anno 899. Collectionem uero quam regimine dimisso lucubrauit, certe ante annum 906 editam non fuisse patet ex  cap. 448 et 449 libri primi, in quibus due epistole formate proferuntur, una ipsius Rathbodi ad Robertum episcopum Metensem, altera Dadonis uirdunensis episcopi ad laudatum Rathbodum, utraque signata an. 906.

2. Diuisa est hec collectio in libros duos, quorum primus de personis et rebus ecclesiasticis tractat, secundus de laicis; quam diuisionem Regino a Martino Bracarensi mutuatus uidetur. Incipit primus liber ab inquisitione de his que episcopus uel eius ministri in suo districtu uel territorio inquirere debent circa res et personas ecclesiasticas. Hec eadem inquisitio, ut scite notauit Baluzius, inter Capitula Hincmari legitur tit. 2. Quare uel Regino eam sumpsisse dicendus est ex Hincmari Capitulis, uel uetustior fuit hec formula prius ab Hincmaro, postea a Reginone descripta, quod uerosimilius uidetur. Similiter libro secundo, cap. 5, proponitur inquisitio episcopi circa laicos. Utrobique autem post inquisitionem  subiiciuntur auctoritates canonice, quibus probentur singula que in inquisitione premissa fuerant. Hinc post primi libri inquisitionem legitur: Hec que supra capitulatim inquirenda expressimus, auctoritate canonica roborari oportet. Et post inquisitionem libri secundi: Capitula hec, que per ordinem annotauimus, canonicis oportet roborari decretis. Prior liber constat ex capitulis 443, secundus uero capitula 446 complectitur.

3. Auctoritates que ad probanda capitula proferuntur sumpta sunt non solum ex canonibus conciliorum, decretis Romanorum pontificum, et dictis seu sententiis sanctorum Patrum, uerum etiam aliquando ex legibus Codicis Theodosiani, seu potius ex uerbis Anniani interpretis, ex Capitularibus regum Francorum, nec non ex legibus Burgundionum et Ripuariorum. Cum supposititie pseudo-Isidori epistole raro allegentur, Reginonem non admodum magni fecisse illas nonnulli colligunt. Neque enim dici potest, inquit Baluzius , incognitas illi  fuisse, cum earum auctoritate aliquoties utatur; et cum constet preterea permulta illum accepisse ex collectione Isidori. Nos autem arbitramur illum plura sumpsisse ex collectionibus pseudo-Isidoro antiquioribus, que in locos communes distribute, nichil ex spuriis eiusdem mercibus suppeditare potuerunt. Eum quidem multa decerpsisse ex ea ms. huius generis collectione de qua diximus cap. 6, n. 6, adeo certum est, ut integra capitula eiusdem collectionis peculiaria eodem ordine iisdemque titulis in Reginone transcripta inuenerimus. Alia similiter ex eiusmodi collectionibus que ante Isidorianam in Galliis et Germania erant uulgate eum deduxisse satis credibile est, uti ex Halitgario et Rhabano accepisse a memorato Baluzio traditur . Aliquam certe collectionem adhibuit in qua canones conciliorum et decreta pontificum hinc inde collecta longiori numerorum serie describebantur. Hac de causa lib. I, c. 61, canonem  primum Nannetensis concilii allegat hoc titulo, Ex Concilio Nannetensi CCCCXuIIII, id est cap. 419; et similiter eodem libro, cap. 117, quoddam Innocentii decretum afferens, se illud accepisse ait ex epistola pape Innocentii cap. CCCLXXXuII. Hi quidem numeri capitulorum seu canonum 419 et 387, nulli collectioni que integra documenta exhibeat, [CCXC] sed solis illis codicibus canonum conuenire queunt qui plures promiscue canones conciliorum et pontificum decreta sub una serie numerorum permixta describunt. Immo laudatum decretum Innocentii iisdem uerbis refertur in ms. collectione paulo ante memorata, ex qua Reginonem alia multa sumpsisse animaduertimus. Refertur autem num. 377, non uero 387, uti apud Reginonem legitur: quod errori librarii tribuendum uidetur. Esto igitur pleraque a Reginone recitata in collectionibus Dionysiana, Hadriana, Hispanica et Isidoriana reperiantur; non tamen sequitur eum ex his collectionibus decreta extraxisse.  Illas enim plerumque collectiones adhibuit que ante ipsum canones ex illis excerpserant. Hinc cum in eiusmodi collectionibus canones Grecarum synodorum non semper ex antiqua, seu Isidoriana, uti uocant, interpretatione proferantur, sed identidem ex Dionysiana; Regino ex his fontibus nunc antiquam, nunc Dionysianam uersionem deriuare potuit. Auctoritates uero Capitularium et legum Burgundionum atque Ripuariorum, aliaque nonnulla recentiora, que in laudatis collectionibus desunt, ipse propria diligentia adiecit; et eadem ratione ex pseudo-Isidori mercibus pauca quedam que in suam rem conferre posse credidit, excerpsisse arbitramur, ut ne idcirco eas suspectas habuisse colligi queat.

4. Sub finem eiusdem seculi X, quo Regino floruit, Abbo Floriacensis monasterii abbas collectionem edidit cum prefatione ad Francorum regem Ugonem filiumque eius Robertum. Cum Ugo rex e uiuis excesserit an. 997, ante hunc annum hec collectio digesta fuit. Titulus est eiusmodi: Incipiunt canones  domni Abbonis abbatis . . . . excerpti de aliis canonibus. Hec in capita LII distinguitur, ac ex canonibus conciliorum, decretis pontificum, Capitularibus regum Francorum, et Nouellis constitutionibus, ita compacta est, ut quedam ipsius Abbonis uerba identidem inserantur quibus opus contextum efficitur. Mabillonio curante prodiit tom. II Analectorum pag. 248, editionis autem in folio pag. 133.



CAPUT XII. De collectione Burchardi episcopi Wormatiensis. Huius mos inscribendi synodis, pontificibus, uel Patribus sententias quorumdam posteriorum scriptorum. Penitentiale Ecclesiarum Germanie ab ipso receptum et auctum.

1. Burchardus, patria Hassus, non monachus, ut plures crediderunt, sed canonicus et capellanus regius fuit, ac postea ad Wormatiensem cathedram promotus ante annum 1002, eamdem tenuit usque ad  annum 1025, quo e uiuis excessit XIII kal. Septembris. Dum autem erat episcopus, collectionem canonum hortante Brunicone Ecclesie Wormatiensis preposito concinnauit. Stephanus Baluzius in prefatione ad Antonii Augustini libros de Emendatione Gratiani § 18, animaduertit uerum huius collectionis auctorem dicendum esse potius Olbertum monachum Lobiensem, et postea abbatem Gemblacensem, quo dictante et magistrante Burchardus magnum illud canonum uolumen centonizauit, si uera hec sunt que leguntur in libro de Gestis abbatum Gemblacensium. uerum ex mss. Gemblacensibus atque Leodiensibus rem aliter narrat Bartholomeus Fisen in Floribus Ecclesie Leodiensis, pag. 328. Cum uero Burchardus Olberto preceptore et familiari suo uteretur, eumdem operis adiutorem adhibuisse negari non potest. Hinc Sigebertus in Chronico ad annum 1008 Burchardum collaborante magistro suo Olberto uiro undequaque  doctissimo magnum canonum uolumen edidisse scribit. Anonymus, qui post Burchardi obitum eius uitam digessit editioni Coloniensi insertam, alium eiusdem operis adiutorem commemorat. Eodem quippe tempore, inquit, in Collectario canonum . . . . . non modicum laborauit. Nam domino Walterio Spirensi episcopo adiuuante, et Brunicone preposito exhortante et suggerente, canones in unum corpus collegit. Notatu dignus est titulus Collectarium canonum; nam manuscripti codices omni titulo carent. Concinit uero cum prefatione [CCXCI] ipsius Burchardi paulo post subiicienda, in cuius fine is suam collectionem Collectarium uocat.

2. Ad Ecclesie sue Wormatiensis usum idem opus se confecisse in eadem prefatione testatur. Istud non inceptum ante annum 1012 colligitur ex libro secundo c. 227, ubi suam formatam epistolam refert ad Walterium Spirensem scriptam eodem anno idibus Martii. Idem uero opus iam fuisse perfectum antequam Burchardus anno 1023 synodo Salangustadiensi  interesset, ex eo cognoscimus quia eiusdem synodi canones cum in collectionem non potuisset inserere, in calce omnes subiecit. Ioannes Molineus in prefatione ad Iuonis Decretum auctor est multa in editis Burchardi libris desiderari que ipse uidit in ueteribus pleniora, sed ea in duodecim libros tantum diuisa, quorum sexta pars est editus liber. Hinc, ut credimus, Ioannes Albertus Fabricius tom. XI Bibliothece Grece, pag. 8, duodecim tomos decretorum a Burchardo collectos tradit, additque: Hoc opus ipsum integrum necdum lucem uidit, sed tantum excerpta ex illo diuisa in libros 20. At non solum codex, ex quo editio prodiit, libros 20 Burchardo inscribit, uerum etiam illa quoque uetustissima exemplaria que Petrus Pitheus commemorat. Nos item quatuor integros codices uidimus, duos in bibliotheca uaticana signatos num. 1350 et 1355, unum apud Patres Benedictinos in monasterio Padilironensi, et alium Patauinum in bibliotheca S. Iustine, qui totidem libros  eidem Burchardo inscriptos exhibent. Addemus et alia duo antiqua uaticana exemplaria 1356 et 4980, quorum alterum incipit a libro septimo, alterum a nono; et utrumque prosequitur usque ad librum XIX, qui ob mutilos codices fine caret. Cum hec librorum series ac ea que in eisdem continentur eadem sint in aliis exemplaribus integris, hec quoque duo exemplaria eumdem uiginti librorum numerum confirmant. Cum porro nulli hactenus noti codices ullam collectionem Burchardi nomine prenotatam, in duodecim partes distributam contineant, ueremur ne Ioannes Molineus equiuocatione aliqua ductus aliam ampliorem anonymam collectionem in totidem partes diuisam ob consonantiam in pluribus pro Burchardiano opere inaduertenter acceperit. Forte ob oculos habuit collectionem Sorbonico-Mutinensem in partes duodecim distinctam, quam descripsimus capite decimo; deceptusque ex eo fuit quia inter titulos librorum Burchardi I, II et sequentibus, ac titulos eiusdem collectionis prefixos partibus  I, II, III, Iu, u, et X, summa consensio est. Certe prefatio que in solis mss. 20 libros preferentibus inuenitur, Burchardum habet auctorem iisdemque libris fidem facit. Id autem multo clarius elucet ex tribus Burchardi codicibus uat. 1355, Patauino S. Iustine, et Padilironensi, in quibus ipsa prefatio ab editis discrepans, et sincerior, ut mox uidebimus, quam uulgata, non solum eumdem uiginti librorum numerum expresse approbat, uerum etiam, ipsorum titulos insertos preferens, hos et non alios a Burchardo concinnatos testatur. Concinit etiam anonymus ipsi Burchardo ceuus, qui in eius uita tradit: Hoc uero corpus, siue Collectarium distinxit, et in uiginti libros distribuit. Nonne hec duo, ceui scilicet scriptoris et ipsius Burchardi, testimonia duodecim librorum opinionem expungunt?

3. In Operibus Georgii Cassandri pag. 1091 et 1098, teste Fabricio, hec leguntur: Nacti etiam sumus  ms. opus Burchardi, quod obiter tantum cum impresso Parisiis an. 1549 contulimus, et deprehendimus epistole phrasim totam immutatam. Idipsum et nos obseruauimus in tribus laudatis codicibus, in quibus tantum prefationem inuenimus. In his prefatio non solum uerbis discrepat a uulgata, uerum etiam ordine: ea enim que in editis ad prefationis calcem ab aliis adiecta uideri possunt, ipsi prefationi in iisdem mss. ita inseruntur, ut Burchardo auctore scripta fuisse manifestissime constet. Horum ueterum exemplarium concordia, cum quibus alios quoque codices qui prefatione non careant, conuenire non ambigimus, hanc ueram esse prefationem seu epistolam Burchardi ad Bruniconem suadet; idipsumque confirmat ipsa styli ac syntaxeos inconcinnitas, que illi euo maxime congruit. Prefationem autem uulgatam, cum tam aperte a memoratis uetustis mss. dissentiat, studiosi alicuius arbitrio, cui elegantior stylus placebat, fuisse immutatam arbitramur. Illam interim qualis in codicibus legitur hic exhibemus.

 [CCXCII] 4. »Burchardus solo nomine Wormaciensis episcopus Brunichoni fideli suo, eiusdem uidelicet sedis preposito, in Christo Domino salutem.

»Multis iam sepe diebus familiaritas tua, frater carissime, presens nobis hortando suggessit quatenus libellum ex uariis utilitatibus ad opus compresbyterorum nostrorum tam ex sententiis sanctorum Patrum quam ex canonibus, seu ex diuersis penitentialibus uigilanti animo corpus in unum colligerem: ob id maxime, quia canonum iura et iudicia penitentium in nostra diecesi sic sunt confusa, atque diuersa et inculta, ac sic ex toto neglecta, et inter se ualde discrepantia, et pene nullius auctoritate suffulta, ut propter dissonantiam uix a sciolis possint discerni. Unde fit plerumque ut confugientibus ad remedium penitentie, tam pro librorum confusione quam etiam presbyterorum ignorantia, nullatenus  ualeat subueniri. Cur hoc? Inde estimo euenire maxime, quia mensuram temporis et modum delicti in agenda penitentia non satis attente, et aperte, et perfecte prefigunt canones pro unoquoque crimine, ut de singulis dicant qualiter unumquodque emendandum sit; sed magis in arbitrio sacerdotis intelligentis relinquendum statuunt. Quapropter quia hoc nisi a sapientibus et legis diuine eruditis fieri nequit, rogauit me dilectio tua, ut hunc librum breuiter collectum, nunc demum pueris discendum traderem: ut quod nostri cooperatores in maturiore etate positi nostris diebus, et antecessorum nostrorum tarditate neglexerant, modo etate teneris, et aliis discere uolentibus traderetur. Siquidem ut prius fierent probi discipuli, post plebium et doctores, et magistri; et ut perciperent in scholis quod quandoque docere deberent sibi commissos. Desiderium tuum et petitio, frater, iusta mihi uidetur, et de uoluntate tali gratias ago. Etiam et illi multimodas gratias refero, qui te talem mihi prestiterat, quia  pro statu Ecclesie nostre te assidue desudasse cognoueram. Sed quod tuam exhortationem sepius mihi inculcatam tandiu distuleram, mee ignauie nolo ut assignes, quia duabus ex causis minime mihi hoc attingere licuerat: scilicet propter uarias et ineuitabiles ecclesiasticas necessitates, que quotidie more fluctuum emergunt; et insuper cura mundialium rerum ad imperialia mandata pertinentium, que studentis et ad superiora tendentis animum ualde obtundunt; quia animus cuiusque dum diuiditur per plura, minor fit ad singula. Tamen tuis sanctis petitionibus obediens, synodalia precepta et sancta statuta tam ex sententiis sanctorum Patrum quam ex canonibus Deo largiente collegi et, prout potui, corpore connexui in uno, et in uiginti libros idem corpus distribui. Et si quis diligens lector eos subtiliter perscrutatus fuerit, multas utilitates nostri ministerii in eis inueniet.


 Index  singulorum librorum D. Burchardi Wormaciensis episcopi, breuiter quid quoque libro continetur ostendens.

»Primus liber continet de potestate et primatu apostolice sedis, patriarcharum, ceterorum primatum, metropolitanorum, et de synodo celebranda, et uocatione ad synodum; de accusatis, et accusatoribus, et testibus; de exspoliatis iniuste; de iudicibus ac de omni honore competenti, ac dignitate, et diuerso negotio, et ministerio episcoporum.

»Secundus liber continet de congruenti dignitate, et diuersa institutione, ac nutrimento, uel qualitate uite, et diuerso negotio, et ministerio presbyterorum, et diaconorum, seu reliquorum ordinum ecclesiasticorum.

»Tertius liber continet de diuinarum domorum institutione, et cultu, et honore; de decimis, et oblationibus, et iustitiis singulorum; et qui libri in sacro  Catalogo recipiantur, qui uero apocryphi, et quando apponendi sint.

»Quartus liber continet sacramentum baptismatis, et ministerium baptizandorum, et baptizatorum, et consignandorum, et consignatorum.

»Quintus liber continet de sacramento corporis et sanguinis Domini, et de perceptione, et obseruatione eorum.

[CCXCIII] »Sextus liber continet de homicidiis sponte et non sponte commissis, et de parricidiis, et de fratricidiis, et de illis qui uxores legitimas, et seniores suos interficiunt, et de occisione ecclesiasticorum, et de obseruatione, et de penitentia singulorum.

»Septimus liber continet de incesta copulatione consanguinitatis, et in quo geniculo fideles et coniungi et separari debeant, et de reuocatione, et de penitentia singulorum.

»Octauus liber continet de uiris ac feminis Deo dicatis et sacrum propositum transgredientibus, et  de reuocatione, et de penitentia eorum.

«Nonus liber continet de uirginibus et uiduis non uelatis, de raptoribus earum, et de separatione eorum, de coniunctione legitimorum connubiorum, de concubinis, de transgressione, et penitentia singulorum.

»Decimus liber continet de incantatoribus, et de auguribus, de diuinis, de sortilegis, et de uariis illusionibus diaboli, et de maledicis, et de contentiosis, et de conspiratoribus, et de penitentia singulorum.

»Undecimus liber continet de excommunicandis et excommunicatis, de furibus, et de predatoribus, et de presumptione, et contemptu, et negligentia, et reconciliatione, et penitentia eorum.

»Duodecimus liber continet de periurio, et de penitentia eius.

»Tertius decimus liber continet de ueneratione et obseruatione sacri ieiunii.

»Quartus decimus liber continet de crapula, et  ebrietate, et de penitentia eorum.

»Quintus decimus liber continet de imperatoribus, principibus, et de reliquis laicis, et de ministerio eorum.

»Sextus decimus liber continet de accusatoribus, de iudicibus, de defensoribus, de falsis testibus, et de penitentia singulorum.

»Septimus decimus liber continet de fornicatione et incestu diuersi generis, et de penitentia utriusque sexus et diuerse etatis.

»Octauus decimus liber continet de uisitatione, et penitentia, et reconciliatione infirmorum.

»Nonus decimus liber, qui Corrector uocatur et Medicus, continet correctiones corporum, et animarum medicinas, et docet unumquemque sacerdotem, etiam simplicem, quomodo, uel qualiter unicuique succurrere ualeat, ordinato, uel sine ordine, pauperi,  diuiti, puero, iuueni, seni, decrepito, sano, infirmo, in omni etate, in utroque sexu.

»uigesimus liber Speculationum uocatur. Speculatur enim de prouidentia et de predestinatione diuina, et de aduentu Antichristi, de eius operibus, de resurrectione, de die iudicii, de infernalibus penis, de felicitate perpetue uite.

»Unde, frater, si regentibus plebes suas ex his omnibus unum defuerit, quomodo eas instruere et docere poterunt? Etiam sacerdotis nomen uix in eis constabit, quia ualde periculose sunt euangelice mine, quibus dicitur: Si cecus ceco ducatum prestet, ambo in foueam cadunt. Quod si est aliquis inuidulus qui, postquam istud uiderit, mihi inuiderit, dicens me ex alienis aribus colligere escas, et ex aliorum labore mihi facere nomen inane, esto. Fateor quia ex aliorum labore collegeram, quia mihi soli canones facere non licet, colligere licitum est, quod et feci; Deus nouit, non pro arrogantia quadam, sed  pro nostre Ecclesie necessitudine. Ut autem obstruatur detrahentis murmur, liber qualiscunque sit, nostrorum sit. Non rogo ut nostri episcopii limen transeat, sed nostris addiscendum remaneat. Quomodo autem, uel unde illum collegerim, uolo ut audias; et si est peccatum ullum, tuo iudicio relinquo diiudicandum. Nihil addidi de meo nisi laborem, sed ex diuinis testimoniis ea que in eo inueneris, magno sudore collegi. Et ut essent que comportaueram auctoritatiua, summo studio elaboraui. Ex ipso enim nucleo canonum, quod a quibusdam Corpus canonum uocatur, que sunt nostro tempori necessaria, excerpsi. Ex canone apostolorum quedam, ex transmarinis conciliis quedam, ex Germanicis quedam, ex Gallicis et Hispanicis quedam, ex decretis Romanorum pontificum quedam, ex doctrina ipsius ueritatis quedam, ex ueteri Testamento [CCXCIu] quedam, ex apostolis quedam, ex dictis sancti Gregorii quedam, ex dictis sancti Hieronymi quedam, ex dictis sancti Augustini quedam, ex dictis sancti Ambrosii  quedam, ex dictis sancti Benedicti quedam, ex dictis sancti Isidori quedam, ex dictis sancti Basilii quedam. Ex Penitentiali Romano quedam, ex Penitentiali Theodori quedam, ex Penitentiali Bede quedam. Ad hec in Collectario hoc si quid utilitatis inueneris, Dei donis ascribe. Si autem quid superfluitatis, mee insipientie deputa. Bene ualeas, et in sacris orationibus tuis mei peccatoris memoriam deprecor ut habeas. Explicit prologus.«

5. In hac prefatione, seu epistola ipsius Burchardi notanda sunt uerba in uiginti libros idem corpus distribui; et preterea recolendum est, quod antea attigimus, singulorum librorum ordinem et titulos eidem prefationi a Burchardo fuisse insertos, ut ne dubitari possit quin editum opus, quod cum hoc librorum numero, et cum iisdem titulis atque ordine plane concordat, Burchardum habeat auctorem. In uulgata prefatione, licet rebus pluribus discrepans, idem librorum numerus indicatur. At ordo diuersus; et  quedam particule ita ab eadem prefatione dissecte sunt et in calcem reiecte, ut non a Burchardo, sed ab alio conscripte et adiecte uideri possint. Non solum enim index titulorum cuiusque libri in uulgatis a prefatione distractus est, uerum etiam ipsi premittitur auctorum ex quibus Burchardus canones deriuauit; catalogus, ab eadem prefatione pariter diuulsus cum hac inscriptione, que a Burchardo proficisci nequit: Ex quibus locis auctorum scriptis ecclesiastica hec decreta collegerit. Nucleus canonum, quem initio catalogi Burchardus in fine prefationis laudat, et canonum corpus a quibusdam appellari affirmat, est pseudo-Isidori collectio, ex qua quidem multa apocrypha decreta transcripsit. Plura uero capitula ex Reginone, et nonnulla etiam ex duabus appendicibus que in mss. Reginonis collectioni subiiciuntur, eum excerpsisse Stephanus Baluzius in prefatione  ad Reginonem late demonstrat. uerum in titulis multa mutauit, aliis titulis ex arbitrio prefixis, qui a subsequentibus canonum collectoribus ex eodem suscepti, magnam confusionem pepererunt. Cum enim non pauca apud ipsum inscribantur nominibus conciliorum, uel pontificum, in quorum decretis aliunde editis nichil tale reperitur; ea in deperditis eorumdem documentis a Burchardo uel ab exscriptoribus eius inuenta plures crediderunt; ac propterea eadem ueluti fragmenta pretiosa ab ipsis conseruata suo cuiusque synodi, uel pontificis loco in Conciliorum editionibus addita sunt. Qui uero rem hanc accuratius expendendam suscepere, detexerunt Burchardum synodorum, Romanorum pontificum, aut sanctorum Patrum nominibus tribuisse ea capitula que Regino uel ex Capitularibus regum, uel ex Rhabano, uel ex Ferrando diacono, uel sine ulla auctoris mentione recitauit. Stephanus Baluzius in laudata prefatione, num. 22, hec de Capitularium libris notauit:  Burchardus cum Reginonem compilaret, maluit que hinc accipiebat capita, tribuere conciliis quibusdam, aut Patribus antiquis, quam regibus nostris; quod Francorum appellatio, qua Reginonis atque Witichindi etiamnum euo gloriabantur reges Germanorum, usurpari desiisset etate Burchardi, adeoque exuta a Saxonibus esset omnis Capitularium istorum reuerentia. Burchardus enim semel tantum cap. 218 et 219 libri primi citat capitula Karoli Magni, sic ut addat illa ab episcopis collaudata esse apud Aquisgranum, alioqui forsitan his non usurus. Illud uero Burchardus sibi prestituisse uidetur, ut capitula sumpta ex auctoribus qui non essent uel summi pontifices, uel synodi, uel Patres satis noti et celebres, non sui cuiusque auctoris, sed alio celebriori nomine allegaret. Que animaduersio perutilis erit in legendis collectionibus Burchardo posterioribus, ex gr. Iuonis et Gratiani, qui plura eiusdem generis ex Burchardo receperunt. Illam porro laudem huic collectioni omnes tribuunt, quod methodum satis aptam sequatur, ac preterea  canones aliquot conciliorum Germanie posterioris temporis contineat, qui uel in rarissimis codicibus inueniuntur, uel etiam lectiones preferunt optimas, ex quibus uulgati emendari queunt.

6. Duo tandem omittere nolumus. Primo in bibliotheca uaticana sine auctoris nomine exstat uetus codex 4227 inscriptus Corrector et Medicus, cui [CCXCu] similem in bibliotheca Parisiensi S. uictoris uidit etiam Iacobus Petit, ac ex eodem excerptum dedit in Penitentiali Theodori tom. I, pag. 358. Hic autem ad Burchardi collectionem pertinet, in qua est liber decimus nonus eodem titulo prenotatus, ut uel ex titulis in Burchardi prefatione antea descriptis liquet. Secundo in ms. uat. 3830 seculi XI exhibetur Penitentiale in quo leguntur interrogationes faciende a confessariis cum taxatione penitentie. He omnes interrogationes ad uerbum exscripte leguntur in eodem Burchardi libro XIX, cap. 5. Solum in hoc capite Burchardiano plures sunt quam in laudato codice. Interrogationum paragraphi, quos uitande confusionis  causa numeris computauimus atque distinximus, apud Burchardum sunt centum et nonaginta quatuor. In eo autem codice interrogationes eedem sunt ac in laudato capite quinto Burchardi a num. 1 usque ad num. 59, qui incipit: uiolasti sepulcrum. Dein apud Burchardum abundant sequentes numeri a 60 usque ad n. 103 inclusiue, qui inscribuntur de arte magica, de sacrilegio, de gula et ebrietate, de irreligiositate, item de arte magica, de superstitione, et item de arte magica. Hi omnes numeri desunt in memorato codice, qui post illa numeri 59, uiolasti sepulcrum, etc., subdit: Concubuisti cum sorore uxoris tue, etc., uti apud Burchardum num. 104, et sequitur usque ad num. 152, Credidisti, quod quidam credere solent, quod sint agrestes femine, etc. Omittit autem que in fine huius numeri apud Burchardum adiiciuntur: In istis omnibus supradictis debent sacerdotes, etc., ac preterea ignorat sequentem numerum 153, cuius initium est:  Fecisti ut quedam mulieres in quibusdam temporibus, etc. Mox idem codex productis numeris apud Burchardum 154, 155 et 156, preterit sex numeros sequentes a num. 157, Fecisti quod quedam mulieres facere solent, ut cum filio tuo paruulo, etc., usque ad num. 162. Profert autem numerum 163, Interfecisti filium uel filiam, etc., cum duobus sequentibus. Caret num. 166, Gustasti de semine, etc. Tum descripto numero 167, Bibisti chrisma, etc., omittit ceteros quatuordecim a num. 168, usque ad 181, atque concludit cum Burchardianis numeris 182, Oppressisti infantem, et 183, Inuenisti infantem. Burchardus addit in fine undecim numeros, qui in codice non reperiuntur. Penitentiale huius codicis Germanicis Ecclesiis usitatum indicant inter ceteros duo numeri, in quibus Theutonice locutionis fit mentio. Num. 30, quod Theotonice carina uocatur; et que num. 151 apud Burchardum efferuntur, quod uulgaris stultitia Weruuolff uocat, in codice exprimuntur sic: quod theutonice  Wereuulf uocatur. Facile autem ex dictis coniicere licet Burchardum hoc Penitentiale apud suos receptum collectioni inseruisse, et ex aliis penitentialibus addidisse que in eo desiderantur.



CAPUT XIII. De collectione S. Anselmi episcopi Lucani.

1. Sancti Anselmi Lucani episcopi collectionem, que fere tota in Gratianum transiit, explicare non minimi interest, cum presertim ea in manuscriptis delitescens non satis perspecta sit. Lucas uadingus atque Acherius ipsam typis proferendam receperant; sed alter morte preuentus, alter uero aliis curis distractus, infectum opus reliquerunt. Cum itaque ex codicibus omnis notitia pendeat, codices quos expendere licuit prius memorandi sunt. Quatuor mss. codices in uaticana bibliotheca reperimus signatos num. 1364, 3531, 4983 et 6361. Ex his duo chartacei  recentiores sunt, nimirum 3531 et 4983; cumque in horum marginibus notentur Gratiani distinctiones, seu cause, et questiones, in quibus eadem capitula recepta fuerunt, hos codices illos esse censemus quos Gratiani emendatores adhibuere. Codex 3531 tabulam premittit librorum tredecim; at in libro septimo, non tamen perfecto desinit. Integros uero libros tredecim continet alius codex 4983, qui ex antiquo exemplo dimanat scripto sub Innocentio II, in fine enim exhibet catalogum Romanorum pontificum, qui usque ad Calixtum II annos pontificatus notat; at sine annorum notatione addit duos alios pontifices, Honorium II et Innocentium II. [CCXCuI] Duo alii uaticani codices pergameni 1364 et 6361 uetustiores sunt, quorum primus catalogum Romanorum pontificum concludit in Gregorio uII, post cuius mortem Anselmus, sede adhuc uacante, supremum diem obiit; alter uero catalogum producit usque ad Paschalem II, quo uiuente cum idem codex fuerit exaratus, anni pontificatus  eius nequaquam notantur. In his uero duobus antiquioribus mss. duodecim tantum libri leguntur, omisso undecimo de penitentia. Anselmi nomen in duobus codicibus uetustioribus, qui omni titulo carent, desideratur; nec non in uaticano recentiori 4983. Solus codex uat. 3531 Anselmum prefert hoc titulo p. 12: Incipit capitulatio librorum quos B. Anselmus Lucensis episcopus de cequalibus causis singulos in hoc uolumine libros composuit. Et iterum post librorum capitulationem, seu tabulam pag. 16, his uerbis: Incipit authentica et compendiosa collectio regularum et sententiarum sanctorum Patrum et auctorabilium conciliorum facta tempore Gregorii sanctissimi pape a B. Anselmo episcopo Lucensi, eius diligenti imitatore et discipulo, cuius iussione et precepto desideranter consummauit hoc opus. In alio ms. uat. recentiori 4983 hec postrema inscriptio usque ad uocem conciliorum tantummodo legitur. Duo Barberina exempla laudantur quorum unum signatur num. 1881, septem tantum  priores libros continens, in fronte auctoris nomen rhythmo uetusto insertum exhibet.

In Trinitatis nomine
Sancte et indiuidue
Incipit hinc feliciter
Istius libri series,
Quem scilicet ex Italia
Anselmus, quique pontifex
Lucane fuit Ecclesie,
uir prudens ac catholicus
In Christi fide feruidus
Carpsit ex toto canonum
Et Patrum sanctorum corpore, etc.
Duo item codices 765 et 766 bibliothece S. Germani a Pratis memorantur, unus apographus exempli Barberini, qui rhythmicis recitatis uersibus distinguitur; alter sine auctoris nomine ac sine ullo titulo, optimus et antiquus uocatur a Baluzio in prefatione ad  Antonii Augustini libros de emendatione Gratiani num. 19, ubi etiam testatur hunc codicem nichil continere posterius anno 1086, quo S. Anselmus obiit. Laudatur preterea recentior codex regius Parisiensis seculi XuI, qui plane similis uaticano 3531, septem tantum libros cum iisdem inscriptionibus auctoris nomen preferentibus continet. Antonius Augustinus tres codices uidit, quorum unus Romanus, uti uocat, est ms. uat. 4983; alium uero, quem ueterem meum appellat, duodecim tantum libros complectentem, ex aliquot indiciis eum esse deteximus qui in uaticanam bibliothecam postea traductus, signatur num. 6361. Hos duos codices in Epitome canonum frequenter adhibuit. De tertio eius codice nichil rescire potuimus. Ignotum tandem, sed uetustum exemplum communicatum nobis fuit ex monasterio S. Benedicti Padilironensi, quod libros tredecim sine auctoris nomine continens, seculo XII scriptum creditur.

2. Antonius Augustinus, cui tres codices auctoris  nomine expertes presto fuerunt, de Anselmo auctore dubium inspersit, quod alii non pauci subinde susceperunt. Duo precipue difficultatem facessunt. Primo quia nulla huius collectionis mentio facta est ab iis qui eiusdem S. Anselmi opera recensuerunt. Inter hos precipue mouet ceuus uite eiusdem auctor, atque penitentiarius, qui alia minoris momenti opuscula referens, hoc non uidetur fuisse pretermissurus, si ab Anselmo lucubratum nouisset. Secundo quia codices aliqua eidem collectioni inserta preferunt ex Urbano II et Paschali II, qui post S. Anselmum ad apostolicam sedem euecti fuere. Notat preterea idem Augustinus magnam in ipso opere codicum uarietatem. Nam preter eos codices, qui undecimo libro carent, magna est uarietas in numeris capitum singulorum librorum: alii enim codices plura, alii pauciora capitula singulis fere libris comprehendunt.

[CCXCuII] 3. Cum id exploratius declarare non minus ad collectionem cognoscendam, quam ad iudicium  ferendum de auctore maxime conferat, tituli singulorum librorum cum uarietate precipua capitum prenotandi sunt.

Liber I. De primatu et excellentia Romane Ecclesie. Alias, De potestate et primatu apostolice sedis. C. 90, al. 91 uel 94.

Lib. II. De libertate appellationis. Alias, De primatu Romane Ecclesie et libertate appellationis. C. 78, al. 81 uel 82.

Lib. III. De ordine accusandi, testificandi et iudicandi. C. 117, al. 124 uel 127 uel 131.

Lib. Iu. De priuilegiorum auctoritate. C. 55, uel 56 aut 57.

Lib. u. De ordinationibus Ecclesiarum, et de omni iure ac statu illarum. Alias, De ordinatione et iure ac statu Ecclesiarum. C. 71, al. 83 uel 93.

Lib. uI. De electione et ordinatione ac de omni potestate siue statu episcoporum. C. 201, al. 203 uel 207.

 Lib. uII. De uita et ordinatione clericorum. Alias, De uita et ordinatione presbyterorum, diaconorum et reliquorum ordinum. C. 201, al. 207 uel 209 aut 213.

Lib. uIII. De lapsis. C. 39.

Lib. IX. De sacramentis. C. 64, al. 69.

Lib. X. De coniugiis. C. 63, al. 68 uel 70 aut 76.

Lib. XI. De penitentia, C. 174, al. 179.

Lib XII. De excommunicatione. C. 75.

Lib. XIII. De uindicta et persecutione iusta. C. 28, al. 29 uel 34.

4. Notandum est hanc numerorum uarietatem duplici ex capite proficisci, nimirum aliquando ex diuisione unius numeri in duos, uel econtra, sepius uero ex additamentis, que cum posteriora sint, fere in fine librorum descripta inueniuntur, nec in premissa tabula capitulorum indicantur. Immo quedam additiones sine numero, et quandoque charactere diuerso subiecte sunt. Sic, ex. gr., antiquus codex uat. 1364 libro quarto duo capita 56 et 57 addita prefert, que in tabula capitum non proponuntur; et libro sexto in  fine addit sine ullo numero epistolam Urbani II ad L. Prepositum Ecclesie S. Iuentii apud Ticinum, libro septimo canones Placentine synodi sub eodem Urbano an. 1095, libro octauo epistolam Alexandri II ad Landulfum in Corsica, omnia sine numero et in fine librorum, quod manifestum additamenti indicium est. Preterea libro undecimo alia manu accedit Innocentii II epistola ad archiepiscopum Mediolanensem, et ad episcopos Cumanum atque Laudensem. Codex chartaceus uat. 4983 in fine libri quarti diuerso charactere addit decretum Calixti II in concilio Lateranensi, ac inter alia additamenta antecedenti codici communia libro tertio subnectit eam Urbani II epistolam ad Prepositum Ecclesie S. Iuentii, que in superiori codice additur in fine libri sexti. Quedam tamen capita non solum in fine, sed etiam in corpore manuscripti 4983 interseruntur libro quinto et sexto, que cum in aliis codicibus non inueniantur, additamenta esse noscuntur. Licet uero hic codex plures  additiones receperit quam uaticanus 3531, caret tamen duobus decretis Urbani II, que in cod. 3531 inseruntur cap. 150 et 175. Codex Padilironensis in fine cuiusque libri quedam folia alba olim relicta exhibet; et in his foliis plerumque plura postea pontificia decreta descripta fuerunt charactere minutiori quo alia quoque in marginibus identidem scripta leguntur.

5. His premissis, quid de hac collectione sentiendum sit, paucis dicamus. Eam in Italia conditam ostendunt non solum codices in Italia frequentiores, uel ex Italia in alias prouincias allati, sed monumenta presertim Italica atque Romana, que in aliis exterarum gentium collectionibus non inueniuntur. Talia sunt fragmenta ex Ordine Romano, nonnulla capitula ex epistolis et actis sub recentioribus pontificibus ac presertim sub Gregorio uII, et quedam etiam ex rarissimis epistolis Gelasii I et Pelagii I, que ex apostolicis scriniis uidentur educta, et ex hac collectione a Gratiano recepta, ex huius editione innotuerunt.  Notatu dignum est quod Italicus hic auctor non solum ex Romanis legibus, sed ex Capitularibus etiam quedam excerpsit. Si porro additamenta separentur, hanc collectionem sub Gregorio uII lucubratam patebit. [CCXCuIII] Nihil enim habet quod hoc pontifice posterius sit. Quecunque autem mouebant ex Urbano II, Calixto II et Innocentio II, ea ad additiones pertinere deprehendimus, uti etiam Antonius Augustinus persensit scribens: Sed potuerunt addi ea capita post Anselmi mortem ab aliquo uiro studioso. Enimuero duo presertim codices uat. 6361 et uetustus Sangermanensis a Baluzio laudatus omnia eiusmodi additamenta posteriora anno 1086 plane ignorant. Hinc ergo nichil obest quominus hanc collectionem tribuamus S. Anselmo episcopo Lucano, quem quidem eius auctorem duo diuersi fontes testantur, nimirum tum illi codices qui duplici epigraphe Anselmi nomen preferunt, tum potissimum codex Barberinus,  qui idipsum rhythmicis uersibus prodidit: hi enim uersus uetustioris etatis testimonium prebent. Equidem uersus rhythmici iam descripti in ms. Barberino clauduntur his aliis quatuor uersiculis:

Et hec sunt sanctorum nomina
ueneranda per omnia
Romane sedis presulum
A Petro descendentium.
Subiicitur autem catalogus Romanorum pontificum a S. Petro ad Honorium II usque. Igitur qui eos uersus compegit, uixit sub Honorio II, id est non multo post Anselmi mortem.

6. Initio quidem sine auctoris nomine hec collectio prodiisse uidetur; ac propterea plerique codices Anselmi nomine carent. Que autem exemplaria eius nomen preferunt, uel merum B. Anselmi episcopi nomen exhibent, uel elogium addunt, quod uiris sanctitate insignibus uita functis conuenit. uiuo autem Anselmo hec collectio edita non uidetur, sed  in schedis eius post mortem inuenta atque uulgata, nec tamen omnino perfecta, ac propterea prefatione aut epistola nuncupatoria caret. Hinc fortassis auctor uite eius, aliique scriptores qui cetera Anselmi opera recensent, nullam huius collectionis mentionem fecerunt, quod scilicet ab eodem edita et perfecta non fuerit. Postea uero quam aliquot exemplaria sine auctoris nomine exscripta et peruulgata fuerunt; alii, quibus notus erat auctor, in aliis codicibus subinde transcriptis Anselmi nomen prefixere. Quod porro in quibusdam, iisque uetustis codicibus, liber undecimus de Penitentia, qui eiusmodi collectionum precipua pars esse solet, desideretur; forte primus librarius, ex quo eiusmodi manuscripta proficiscuntur, in schedis S. Anselmi duodecim tantum libros nactus excripsit: liber uero de penitentia ab aliis diligentiori cura inuentus suo loco insertus fuit, uti sane suo loco insertus legitur in duobus antiquis mss. Padilironensi et San-Germanensi, nec non in uat. 4983,  quem licet recentiorem, ex uetustiori tamen exemplo deriuatum obseruauimus scripto sub Innocentio II.

7. Eminentissimus cardinalis Baronius ad annum 1086 n. 14 textum recitat, quem tribuit illi anonymo Anselmi penitentiario qui uitam eius scripsit. Anselmus ex multis et diuersis sanctissimorum Patrum uoluminibus unum compilauit canonicarum sententiarum non modicum corpus. His uerbis indicari uidetur collectio canonum. uerum in integra et germana uita S. Anselmi quam penitentiarius eius digessit, ut idem Baronius postea subdit, aliter scribitur sic: Apologeticum unum ex diuersis sanctorum Patrum uoluminibus compilauit, quibus domini pape sententiam, et uniuersa eius facta atque precepta canonicis defenderet rationibus: que non collectionem canonum, sed Apologeticum a Canisio editum pro Gregorio uII contra Guibertum manifestissime indicant. Oudinus  quosdam eruditos censere ait, opus a Canisio impressum nichil esse aliud quam excerpta quedam ex collectione canonum  eiusdem Anselmi aliunde a Canisio comparata. Possunt autem nullo negotio experiri an hec coniectura uera sit, quibus adsunt aliqua exemplaria mss. collectionis canonum Anselmi Lucensis, cum quibus idem opus impressum conferri possit. Nos, qui plura exemplaria uidimus, eam coniectationem inanem perspeximus. Apologeticum enim opus contextum est pluribus testimoniis in scopum colligatis refertum, quod a mss. collectionem canonum continentibus abest quam longissime. In eo autem Apologetico, quod certum est Anselmi opus, inter plura que proferuntur testimonia, libro secundo leguntur rariora Gelasii I et Pelagii I fragmenta, nec non textus ex Romanis legibus [CCXCIX] atque Capitularibus, quemadmodum in collectione canonum obseruauimus. Hec allegationum et testimoniorum concordia S. Anselmum collectionis non minus quam Apologetici auctorem confirmat.

 8. Nonnulli inter mss. exempla collectionis Anselmi referunt codicem Basilice uaticane 118 C, seculi XI, cui quidem recentissimo charactere Anselmi nomen inscriptum fuit. Etsi uero non pauca contineat que in aliis Anselmi mss. inueniuntur, in multis tamen discrepat. Primo differt in librorum numero: nouem enim libros tantum complectitur, qui fere titulis et capitulis carent. Decreta pontificum huic collectioni et Anselmo communia, alio sepe in libro leguntur apud Anselmum, alio in hac collectione. Hec preterea expers est aliquot decretis pontificum que describuntur in Anselmo, aliaque decreta exhibet que in Anselmo desiderantur. Inter hec est epistola Ioannis pape ad Isaac Syracusanum, que apud Gratianum legitur caus. 16, q. 2, c. 1, ubi Romani correctores, qui Anselmi codices diligenter euoluerant, laudant unum codicem Populeti, id est collectionem Tarraconensem, eo quod nec in mss. Anselmi, nec in alia collectione eam epistolam inuenerant. Adde nonnulla folia identidem uacua in eo Basilice exemplo  relicta, adeo ut primus imperfecte collectionis fetus sit, cui postrema auctoris manus defuit. In superiori huius codicis margine pag. 73, libellus accusationis describitur sub Eugenio III, quem hic inserimus.


Libellus accusationis.

Eugenius papa. Die Martis apud predictum dominum Eugenium papam Iohannes presbyter professus est se Lanfrancum Ticinensem episcopum lege canonum de simonia reum deferre, quod dicat eum cum Alberto diacono in ciuitate Nouaria, domo Petri Ruffi, mense Aprili, papa Lucio anno I, commisisse simoniam. Ego Iohannes presbyter profiteor me huius libelli auctorem.

Inter episcopos Ticinenses in Ughelli serie nullus Lanfrancus Lucii II et Eugenii III tempore refertur. Ibidem per hec tempora recensentur Alfonsus, Conradus, ac Petrus, cui successor profertur S. Lanfrancus, qui cum ab Alexandro III fuerit ordinatus anno  1178, diuersus est ab eo, qui iam sub Lucio II et Eugenio III Ticinensem sedem occupabat.



CAPUT XIu. De collectione manuscripta uaticana cardinalis Deusdedit. Aliquot documenta hactenus inedita exinde producuntur.

1. Deusdedit presbyter cardinalis creatus a Gregorio uII titulo Apostolorum in Eudoxia, duo opera scripsit, que cum eque in libros seu partes quatuor dispertita sint, et plura ex sacris canonibus afferant, a nonnullis inuicem confusa, accurate distinguenda sunt. Unum, digestum sub uictore III, est collectio canonum; alterum, tempore Urbani II, aduersus inuasores et simoniacos et reliquos schismaticos scriptum fuit. Romani correctores Gratiani unius collectionis canonum indicium dederunt in catalogo librorum quibus usi sunt, his uerbis: Deusdedit cardinalis collectio canonum, et libri quatuor de Rebus ecclesiasticis  ex uaticana. Libros autem quatuor de Rebus ecclesiasticis idem esse ac collectionem canonum, quam in notis allegant, palam fit ex notatione eorumdem in caput 6 dist. 40, ubi hec habent: Deusdedit presbyter cardinalis tit. Apostolorum in Eudoxia, tempore uictoris pape tertii, libros quatuor de Rebus ecclesiasticis composuit, qui in bibliotheca uaticana seruantur; et in libro primo c. 201 ex gestis Bonifacii martyris et archiepiscopi Moguntini sedis apostolice legati hec sanctissimi illius uiri de Romano pontifice ac sede apostolica uerba refert, etc., que quidem lib. I c. 231 in canonum collectione uaticana eiusdem cardinalis leguntur. Utrumque uero huius cardinalis opus postea distincte memorauit Antonius Augustinus in Iudicio de quibusdam ueteribus canonum ecclesiasticorum collectoribus cap. 28. Ex prefatione in collectionem canonum, quam tantum se legisse testatur, pauca retulit, [CCC] quibus operis diuisio profertur.  Alterius uero operis aduersus inuasores et simoniacos, ac reliquos schismaticos, cum duo ipsi presto essent mss. exempla ex codice Basilice uaticane transcripta, eodem frequenter usus est in epitome canonum. Hoc secundum licet plures canones et testimonia contineat, non est tamen collectio canonum; sed contextum est opus ipsius cardinalis, in quo confutans inuasores, simoniacos atque schismaticos sui temporis, plures auctoritates in confirmationem inseruit. Hinc recte Antonius Augustinus de eodem opere scripsit: Hic non eadem ratione utitur qua Burchardus, Iuo, Anselmus, et Gratianus, ut colligat tantum dicta Patrum uel conciliorum; sed ipse pluribus utitur argumentis, et sua auctoritate Patrum confirmat, aliena confutat, et acrius in causa uersatur que illis temporibus Ecclesiam Dei perturbabat. Huius operis diuisio ab ipso cardinali his uerbis exprimitur: Quatuor itaque sunt de quibus Deo auctore scribere proponimus: Primum quod regi non liceat sacrosanctis Ecclesiis episcopos constituere. Secundum de simoniacis, schismaticis  et eorum sacerdotio, et sacrificio, etc. Tertium quod clerus a secularibus pasci debet atque honorari, non infamari, etc. Quartum quod seculari potestati non liceat in Ecclesiam clericos introducere, uel expellere, nec res ecclesiasticas regere, uel in sua iura transferre. Hoc opus respicit Anonymus Melicensis de uiris Illustribus c. 113 inquiens: Deusdedit cardinalis . . . . . . scripsit contra Guibertinos. Nonnulla eiusdem operis prolixa fragmenta, que contextum opus demonstrant, uidesis apud eminentissimum Baronium ad annum 1059 n. 30 et seqq., ad an. 1080 n. 31, et ad an. 1081 n. 22 et seqq.

2. Instituti uero nostri propria est collectio canonum, ex qua idem cardinalis Baronius solius prefationis excerptum dedit ad an. 1080 n. 30, et 1087 n. 22. Hanc olim paucis laudauit Pandulfus Pisanus in uita uictoris III, ex quo Platina et alii qui uitas Romanorum pontificum lucubrarunt. Ad hunc , inquit ille, Deusdedit presbyter tituli Apostolorum  in Eudoxia composuit et ordinauit librum canonum. Codex uaticanus huius collectionis, qui a nonnullis laudatur, est signatus num. 3833. Alium uero codicem indicat Petrus Pitheus in synopsi historica uirorum clarorum qui canones et decreta ecclesiastica collegerunt. Memorata enim eiusdem cardinalis collectione de rebus ecclesiasticis, uidimus, ait, aliquando exemplar huius collectionis in bibliotheca Dominicanorum ualentin. Canarum quatuor in libros distinctum, continens multa ex Romane Ecclesie scriniis: cuius quidem generis plura documenta in eadem collectione descripta uidebimus. uaticanum exemplum, quod commode licuit euoluere, ipsi auctori suppar est, ut non tam ex charactere eius etatis, quam ex premisso catalogo Romanorum pontificum liquet, qui in Paschali II, Urbani II successore, desinit.

3. Initio codicis descripte leguntur due annotationes, una de synodis generalibus, altera de particularibus, quas in Isidorianis mss. inuenimus. Tum subiicitur  annotatio de decretalibus apostolicorum, cuius meminimus part, III, c. 2, n. 5. Sequitur laudatus catalogus Romanorum pontificum a S. Petro ad Paschalem II usque. Dein incipit collectio ab epistola Deusdedit ad uictorem III, ex qua collectionis tempus agnoscitur. uictor enim tertius creatus mense Maio an. 1086, e uiuis excessit anno sequenti mense Septembri. Ex ea non tam consilium et partitio operis, quam fontes ex quibus cardinalis profecit, agnoscere licet. Cumque ea nondum edita sit, hic inserenda est.

»Beatissimo atque apostolico uiro pontifici domno pape uictori tertio et omni clero sancte Romane Ecclesie Deusdedit exiguus presbyter tituli Apostolorum in Eudoxia.

»Nouit beatitudo uestra quod sancta Romana Ecclesia idcirco omnium Ecclesiarum mater scribitur et creditur, quoniam B. Petrus ipsius institutor prius  patriarchalibus sedibus in Oriente, et postea e latere suo primos dedit pastores omnibus urbibus que sunt in Occidente. Ipsi apostolo hec ordinatio maxime competebat, cui principaliter Christus Dei Filius, celestis regni clauibus traditis, suas oues pascere iusserat, cuique fratres suos in eadem fide confirmare preceperat. Cuius tam excellentissimi priuilegii insignia munera diligenter attendentes 318 Patres qui in Niceno consederunt [CCCI] concilio, statuerunt  non debere absque Romani pontificis sententia concilia celebrari, nec episcopos damnari, et omnia maiora negotia ad eiusdem iudicium debere deferri. Sed et Sardicense concilium, quod 300 episcopos habuit teste uniuersali synodo, que a suis conditoribus octaua dicitur, capitulo 3, et 4, et  6, et 9, eadem statuit, et ita inter cetera B. pape Iulio scripsit: Optimum et ualde congruentissimum esse uidebitur, si ad caput, id est ad B. Petri apostoli sedem de singulis quibusque prouinciis Domini  referant sacerdotes. Huic etiam ante illam synodum tantum reuerentie ab antiquis Patribus legitur impensum fuisse, ut ille insignis martyr Cyprianus, Africane prouincie primas, legatur in suis epistolis presbyterorum et diaconorum Romanam Ecclesiam post martyrium Fabiani gubernantium statutis humiliter paruisse, et eorum que apud suam prouinciam gerebantur, directis ad eos epistolis, rationem reddidisse. Quin etiam idem clerus legitur in epistolis ad eumdem Cyprianum missis, et ad Siciliam, et ad diuersas partes epistolas direxisse, et nondum presidente Cornelio pro imminentibus tunc negotiis etiam ad celebrandam Rome synodum episcopos conuocasse.

»Que cum ita sint, satis impium uidetur quemlibet qui christiano nomine glorietur, christianis temporibus Romane Ecclesie monitis non acquiescere, cum sub persecutionis crudelitate Deo digni pontifices tam deuote paruerint, etiam dum careret  pontifice. Arbitrati quippe sunt Patres spiritu Dei pleni, beatos apostolos Petrum et Paulum in ea magnificis meritis uiuere et preesse, fidemque, quam ab eisdem suscepit, que in toto mundo, eodem B. Paulo attestante; annuntiata est et laudata, in eadem usque in secula non deficere; sed ut eidem B. Petro imperatum fuerat, usquequaque positos fratres in eadem fide confirmare. Hec etsi interdum aduersis mundi flatibus opprimitur, meritis tamen principum apostolorum, qui in ea et uiuunt et president, non obruitur. Quoniam etsi aliquando ad probationem porte inferi aduersus eam ualent, tamen Iesu Domino orante pro fide Petri ne deficiat, nullatenus preualent. Itaque ego auctoritatis ipsius priuilegium, quo omni christiano orbi preeminet, ignorantibus patefacere cupiens, Domino mihi opem ferente, ex uariis sanctorum Patrum et christianorum principum auctoritatibus, potioribus quibusque in unum congestis, presens defloraui opusculum quadrifaria dispertitum partitione. Nam primus liber continet priuilegium  auctoritatis eiusdem Romane Ecclesie. Et quoniam Ecclesia sine clero suo esse non potest, neque clerus absque rebus quibus temporaliter subsistat; huic subiunxi secundum et tertium de clero et rebus eiusdem Ecclesie. Quia uero seculi potestas Dei Ecclesiam sibi subiugare nititur, libertas ipsius et cleri et rerum eius, tertio et maxime quarto libro euidenter ostenditur. Singulas autem deflorationes huic operi insertas iuxta ordinem capitulorum minime locaui, quia pene omnes alie bina, alie plura in se negotia continent; et si secundum numerum negotiorum de quibus agunt acciperent sectionem, mihi laborem plurimum, et auctoritati afferrent derogationem: ideoque moneo scriptorem, ne lector grauiter offendatur, ut non solum in emendatione codicis, uerum etiam in utrisque numeris recte se habendis et cautissime emendandis diligentiam adhibeat, scilicet in eo qui suppositus est quibusque capitulis, et  item in eo qui per totum codicem prepositus est singulis deflorationibus.

»Porro si qua hic inserta, quod etiam in euangelistis sepe contingit, sibi inuicem contraria uidebuntur; discretione adhibita facile patebit, quod neque sibi, nec extra positis scripturis aduersentur. Quod si patenter aduersari contigerit, inferior auctoritas potiori cedere debebit. Itaque primum defloraui queque optima de quibusdam uniuersalibus synodis, id est Nicena, Ephesina prima, Chalcedonensi et uI, et uII, et uIII, que partim a quatuor, siue a quinque patriarchis, ab eorum partim uicariis sub diuersis temporibus uniuersaliter celebrata fuisse noscuntur. De quarum auctoritate, nisi qui insaniat, nemo dubitat. Sed et de reliquis conciliis Orientalibus non abs re putaui que congrua uisa sunt mutuare, a quibus uidebam Romanos [CCCII] pontifices in suis constitutionibus, quod et curiosus lector deprehendere poterit, auctoritatem accepisse. Preterea quedam  assumpsi de Carthaginensi synodo, que a 200 et 17 episcopis sub papa Zosimo acta est, presentibus et ipsius legatis Faustino episcopo, et Philippo, et Asello presbyteris, in qua eisdem presentibus confirmata sunt et inserta eidem synodo Africana concilia diuersis capitibus, de quibus Celestinus, et Symmachus, et Hadrianus quedam uidentur in suis decretis inserere. Et quoniam aduersarius, dum rationi succumbit, auctoritatem infamat, sciendum est quoniam omnia concilia siue uniuersalia, siue prouincialia, que ante Chalcedonensem synodum acta fuerant, postea confirmata et corroborata fuerunt in eadem cap. 1, quod ita se habet: Regulas sanctorum Patrum per singula nunc usque concilia constitutas, proprium robur obtinere decreuimus. Nam Chalcedonense concilium a 630 Patribus sub Leone papa gestum, est eius auctoritatis ac firmitudinis, ut quisquis eius soliditatem non tenet, cuiuslibet uite atque actionis existat, ut B. Gregorius ait, etiamsi lapis esse uideatur, extra Dei edificium iaceat. Sed et de  auctoritate canonum apostolorum, qui per Clementem Romanum pontificem de Greco in Latinum translati dicuntur, quorum etiam auctoritate uII uniuersalis synodus Patrum CCCL et idem Gregorius in suo Registro uti uidetur, de quorum, inquam, et quorumlibet aliorum canonum auctoritate Anastasius Romane Ecclesie bibliothecarius in prologo eiusdem uII uniuersalis synodi, quam de Greco in Latinum transtulit, Ioanni uIII pape ita scribit: Predecessore uestro PP. Stephano et apostolatu uestro decernente non tantum solos apostolorum quinquaginta canones Ecclesia recipit, utpote tubarum Spiritus sancti, sed yetiam omnium omnino probabilium Patrum, et sacrorum conciliorum regulas et institutiones admittit, illas duntaxat que nec recte fidei, nec bonis moribus obuiant; sed nec sedis Romane decretis admodum quid resultant, quin potius aduersarios potenter impugnant. Epistolas autem Clementis ad Iacobum, contra quas quidam garrire uidentur, authenticas ostendunt successores  eius Anacletus et Alexander, et quidam alii pontifices, et a Deo Benedictus monachorum pater, qui ex illis plures sententias in suis scriptis inseruerat. Sed et de apostolice sedis auctoritate hic plurima congessi. Quedam etiam de opusculis B. Hieronymi, cuius eloquium, ut Augustinus de eo ait contra Iulianum, ab Oriente in Occidentem instar solis refulget. Quedam de opusculis beatorum Cypriani, Ambrosii, Augustini et aliorum Patrum. Et omnimodis operam impendi ut essent plenissima auctoritate que hic congessi. Quoniam sicut aliquos quibus hec placerent, ita non defuturos quosdam qui his inuiderent, non ignoraui. Preterea antiquum ordinem electionis seu consecrationis Romani pontificis et cleri eius huic operi inserere libuit. Nam quidam olim in Dei et sanctorum Patrum sanctionibus contemptum ad sui ostentationem et ascribendam sibi uentosam auctoritatem, que nullis canonicis legibus stare potest, scripserunt sibi nouam ordinationem  Romani pontificis: in qua quam nefanda, quam Deo inimica statuerunt, horreo scribere. Qui legit intelligat. Porro de modo docendi subditos pauca hic inserta sunt: quoniam et laboriosum et alterius operis arbitratus sum ad hoc sacram deflorare Scripturam. Potissima autem ad id operis mihi uisa sunt Euangelium, et apostolorum Epistole, et Clementis, et pastorale Gregorii, et super Euangelia homilie eiusdem 40, et 8, et 9, et 10, super Ezechielem. Et quoniam dum breuitati studeo, plurima utilia me preterire doleo, moneo curiosum lectorem ut cum uacat, his a quibus hec deflorata sunt studium adhibeat; non ut defloratis aliquid adiungat, sed ut suo desiderio satisfaciat. Hoc itaque opus uestre paternitati dedicaui, quod non solum sancte apostolice sedi, sed omni Ecclesie et omni clero profuturum putaui. Obsecro autem legentem in Domino, ut pro meis excessibus ad Dominum intercedat.«

Ex hac epistola patet collectionis diuisio in libros  quatuor, quorum primus de primatu et potestate Ecclesie constat ex titulis seu capitulis 251, secundus de Romano clero ex cap. 131, tertius de rebus Ecclesie ex cap. 159, et quartus de libertate Ecclesie et rerum eius ac cleri, ex cap. 162.

[CCCIII] 3. Que uero et quam grauia in ipsis libris contineantur, demonstrat ipsa titulorum tabula, que post epistolam nuncupatoriam statim subiicitur. Hec ueluti rerum index, seu totius operis breuiarium, Ferrandiano simile uidetur: siquidem in describendis singulorum librorum titulis, si que in aliis libris ad eumdem titulum, ex. g. primi libri, pertineant, ea pariter ex iisdem libris indicat. In ipso autem collectionis corpore textus hoc ordine proferuntur. Primo sacre Scripture loca, ubi opportuna sunt, descripta leguntur; dein canones conciliorum. Grecarum autem synodorum canones nunc ex Dionysiana uersione, nunc ex Prisca producuntur, aliquando etiam ex utraque: nam lib. I, n. 1, Nicenus canon sextus primum ex Prisca, dein ex Dionysiana recitatur hac  notatione: Alia translatio sic habet. Nonnunquam etiam, sed rarius, Isidoriana interpretatio adhibetur. Cum uero quidquid ex Prisca, uel Isidoriana affertur, inueniatur in codice uat. 1342, qui ad ueterem Lateranensem bibliothecam pertinuisse traditur; hoc codice cardinalem Deusdedit usum fuisse ualde credibile est. Ex Prisca nimirum profert aliquot canones Nicenos, Antiochenos, et Chalcedonenses: ex Isidoriana uero unum Ancyranum, et alium Gangrensem: uti sane illi ex Prisca, isti ex Isidoriana translatione in eodem codice describuntur. Post canones sequuntur decreta Romanorum pontificum, in quibus nonnulla ex. Pseudo-Isidorianis apocryphis. Plura suppetunt ex Registro Gregorii uII, qui uictori III precesserat. Subduntur, ubi locum habent, Patrum testimonia, et nonnulla ex Iustiniani legibus, quedam ex Historia Anastasii Bibliothecarii, ex Pontificali Romano, quo uite pontificum describuntur, ex libro Romanorum pontificum, qui dicitur Diurnus, ex Historia Pauli diaconi, ex Chronico uictoris Tunonensis,  et ex Actis S. Bonifacii episcopi Moguntini. Inseritur antiquus Ordo Romanus, qui incipit: In quacunque schola reperti fuerint pueri bene docti litteras, tollantur et nutriantur in schola cantorum, etc. Est Ordo Romanus nonus a Mabillonio editus tom. II Musei Italici pag. 89, qui tamen in nostro codice uariantes lectiones notatu dignas, et uetustiorem etatem prefert.

4. Plura addit cardinalis ex tomis Lateranensis basilice ad patrimonium S. Petri pertinentia, ex quibus nunc unum, nunc aliud uolumen laudat, que esse ait in archiuo sacri palatii Lateranensis. Celebris est liber de Censibus Cencii Camerarii, qui postea fuit Romanus pontifex Honorius III. Hic liber impressus est a Muratorio tom. u Antiquitatum Italicarum. Deteximus uero ea que in hoc libro leguntur a pag. 827 eiusdem editionis, Hadrianus papa obtinuit, etc., usque ad pag. 842 totidem uerbis  a cardinali Deusdedit ex tomis Lateranensibus fuisse transcripta lib. III, c. 149 et seqq., a pag. 85 ipsius codicis ad pag. 92 usque. Hinc autem perspicitur utrumque ex iisdem fontibus ebibisse; Deusdedit uero seculo et amplius ante Cencium idem opus sue collectioni inseruisse. Alia porro documenta ex laudato Lateranensi archiuo Deusdedit adiecit pag. 92 et seqq., que in uulgato Cencii libro non leguntur, nimirum integra priuilegia Romane Ecclesie data a Ludouico Pio, Ottone I, et Henrico I. Accedunt iuramenta Roberti ducis Apulie et Calabrie, ac Iordani et Ricardi principum Capue, et alia eiusdem generis quamplura, que partim edita sunt, partim inedita. Preter regesta Gregorii I et uII, ac Ioannis uIII, iam impressa, idem cardinalis nonnulla fragmenta profert ex epistolis Gelasii I, Pelagii I, Honorii I, et Gregorii II, in quibus non pauca ex hac sola collectione supersunt. Lucas Holstenius quedam ex his typis impressit, que postea in editiones Conciliorum traducta fuerunt. Alia uero, que  Holstenius omisit, ex eodem codice hic proferimus: in quibus etsi quedam apud Gratianum recepta legantur, cum tamen in editionibus Conciliorum una cum aliis fragmentis ex Gratiano excerptis uulgata non fuerint, hic indicanda uisa sunt, ut in noua Conciliorum editione non omittantur. Illa autem tantum indicaturi sumus, que in collectione Deusdedit reperimus: cetera enim, que apud Gratianum exstant fragmenta aliunde transcripta, et in Conciliis nondum impressa, iis accuratius inquirenda et colligenda relinquimus qui nouam Conciliorum editionem curabunt.



[CCCIu] FRAGMENTA EPISTOLARUM GELASII I, ex collectione cardinalis Deusdedit, contenta in ms. uat. 3833.


»Gelasius Helpidio episcopo uolaterrano inter cetera.

»Quo ausu, qua temeritate, etc.«, uti apud Gratianum  caus. 23, q. 8, c. 26, ubi correctores Romani in notis ex collectione Polycarpi locum a Deusdedit omissum suppleuerunt. Hoc fragmentum in Conciliis omissum, cum ceteris reponendum est.


»Gelasius Maiorico et Ioanni episcopis.

»Ita nos Squillacinorum cedes geminata pontificum, etc.,« uti apud eumdem Gratianum caus. 25, q. 2, c. 25.


»Gelasius Cresconio, Ioanni, et Messale episcopis.

»Decessorum statuta, etc.,« uti apud Gratianum ibidem c. 19, ubi male »Messalie episcopis.«


»Gelasius Ioanni episcopo Sorano.

»Certum est quidem, etc.,« uti apud Gratianum de Consecr. dist. 1, c. 7. Noster autem codex addit in fine: »Data idibus Aprilis.«


Gelasius Senecioni episcopo.

»Pie mentis amplectenda deuotio est, qua se Iulius u. h.  in re Iuuiana,  etc.,« uti in Gratiano caus. 16, q. 7, c. 26. Codex addit in fine: »Data XIII kal. Augusti.«


»Gelasius Agilulpho post cetera.

»Precor autem ut reculam B. Petri apostoli inter Dalmatias constitutam defensare dignemini, et que uobis uel frater et cepiscopus meus  Honorius pro eius utilitate suggesserit, uel conductores putauerint intimandum, quam fieri potest, prestare iubeatis.«


»Gelasius Ianuario post cetera.

»Sed causas quibus beneficia B. Petri apostoli  continuata percupias, fidenter iniungo. Prestet igitur tua nobilitas, ut rebus pauperum eius auxilium defensionemque concedat, et conductores earum pio fauore tueatur, ut uicissitudinem prestitorum ab eodem percipiat consequentem, cuius meritis et honori deuotus ista dependit.«


»Gelasius Firmine illustri femine post cetera.

»Ad cumulum uero mercedis uestre pertinere certissimum est, si predia que uel a Barbaris, uel a Romanis inconuenienter inuasa sunt, uestris dispositionibus egentium uictui reformentur. Cuius tanta de prouinciis diuersis que bellorum clade uastate sunt, Romam multitudo confluxit, ut uix ei, Deo teste, sufficere ualeamus. Conspicitis ergo quantum boni operis acquiratis, si B. Petro apostolo predia, que pro sua quisque anima contulit, uestro post Deum presidio liberata reddantur. Cuius benedictionis eulogias, quas pro affectione direxi, peto ut grata suscipere mente digneris.«


 »Gelasius actoribus urbici.

»Constat uos intulisse actionibus Ecclesie ex prestatione fundi Claculas, quem conductionis titulo tenes, de fructibus anni consulatus Asterii et Presidii uu. cc. de indictione 3, auri solidos 30. Notaui. u kal. Augusti Flauio u. c. consule  .«

Alia cautio eiusdem diei ac iisdem uerbis subiicitur ab eodem Gelasio data uincomalo, ubi solum fundi nomen deest.


»Gelasius Hereleuue regine  .

»Qui pro uictu pauperum domno filio meo excellentissimo regi cum meis litteris supplicaret, Petrum Ecclesie defensorem dirigere properaui. Quo ueniente [CCCu] sublimitatem quoque tuam salutare non destiti, plurimum deprecans ut pro uestre salutis et prosperitatis augmentis egentium causas iuuare dignemini. Data u kal. Martii.«



FRAGMENTA EPISTOLARUM PELAGII I, ex eadem collectione Deusdedit.


»Pelagius Melleo subdiacono inter cetera.

»Notariorum sedis nostre insinuatione didicimus, nullius indictionis a tempore quo tibi primum Ecclesie patrimonium constat esse commissum, usque hactenus ratiocinia sunt [Lege esse] decissa; et ea sint [Lege sunt] necessario dispungenda, ut quid ecclesiasticis utilitatibus debeatur, uel quid a quoquam usurpatum sit, fideli inspectione cognoscere ualeamus; et tu, uel heredes tui in futuro tempore securitate plenaria communiti, nullas possitis inquietudines sustinere.«


»Pelagius Mauro episcopo Prenestino inter cetera.

»Didicimus de patrimonio Hiluiade annis quidem de prima, secunda et tertia indictionibus Ampliato quondam presbytero et Stephano diacono uices pontificis in urbe R. agentibus, quod exegisti, fide media persoluisse. De quarta uero indictione secundum  ordinationem filii nostri uiri religiosi Narse sacri palatii filiis nostris Dulcitio, Felici, atque Ioanni presbyteris, quod exactum fuerat, intulisse. Superuenientibus uero nobis et per Dei gratiam ordinatis intulisti de eadem quarta indictione. Et infra: »Ideoque supplicante dilectione tua ex omnibus suprascriptis preteritis 6 indictionibus fraternitatem tuam hac securitate credidimus muniendam, ut nulla caritati tue in posterum a quolibet calumnia moueatur.«


»Pelagius Narse patricio Anagnosticon inter cetera.

»Bene nouerit excellentia uestra nos habentibus  duntaxat hominibus et nullam necessitatem patientibus res dare pauperum nulla ratione presumere: quia neque hoc uobis placere nouimus, neque hoc nostro esse officio conueniens iudicamus.«


»Pelagius Betio prefecto pretorio Africe inter cetera.

»Romana, cui Deo auctore presidemus, Ecclesia, post continuam 15 et eo amplius annorum uastationem bellicam in Italie regionibus accidentem, et pene adhuc minime discedentem non aliunde nisi de peregrinis insulis aut locis clero pauperibusque, etsi non sufficiens, uel exiguum tamen stipendium consequitur.«


»Pelagius Iuliano episcopo Cingulano.

»Constat dilectionem tuam intulisse rationibus Ecclesie ex prestatione massarum, siue fundorum per Picenum ultra 11 positorum, quod cure tue commissum est, de indictione 7 filio nostro Anastasio argentario et arcario Ecclesie nostre auri solidos  D. Notaui die III kal. Augusti  post consulatum Basilii uiri clarissimi.«


»Pelagius Dulcitio defensori post quedam.

»Preterea rationes nobis nescio quas Grecorum more fucatas de 6 indictionis pensionibus direxisti, suggerens te per 50 solidos, et pro aliis 60 a diacono uarino et nescio quo alio casas recollegisse. Et cum tibi quotidie hinc et inde accrescant predia, tu nobis de pensionibus angustias generas. Non tibi sufficit quod te a notariis et aliis diuersis officiis . . . . . . . . . . . . uix te liberare potuimus, etc.«


»Pelagius uito defensori inter cetera.

»Ideoque presenti tibi iussione mandamus ut curam ipsius matrimonii peragere [CCCuI] non omittas; sciens quod nos a te iam et relinquam 6 indictionem, et omnes singularum deinceps indictionum a 7 exigemus pensiones, ut secundum morem et emittas in scrinio cautionem, et breuem eiusdem patrimonii possis accipere.«



DUAE EPISTOLAE HONORII I, ex eius Registro descripte in collectione Deusdedit.


Honorius Gratioso subdiacono.

»Ne cuiquam labor et diligentia quam in rebus Ecclesie adhibet, possit esse damnosa, ita disponendum est, ut illi suus labor sit utilis, et detrimentum ecclesiastice res non agnoscant. Proinde domum cum horto suo positam in hac urbe Roma iuxta thermas Diocletianas regione A, cum omnibus ad eam pertinentibus, tibi in 29 annorum spatia ad unum auri solidum persoluendum singulis quibusque annis rationibus ecclesiasticis pensionis nomine possidendam concedimus; nec te exinde eiici, uel augmentum pensionis illic constituimus imponendum; ita sane ut reparatio eiusdem domus in cunctis utilitatibus studere, sicut diligens paterfamilias, debeas. Post uiginti uero nouem annorum curricula  eadem domus cum horto suo ad ius S. Romane Ecclesie, cuius est proprietas, sine dubio reuertatur; nec aliquid ex his que in eius meliorationem expensa fuerint, uel a te, uel tuis heredibus sit repetendi licentia: quia rationis ordo non sinit ut in rei meliorationem expensas repetat qui in eadem pensione augmentum non recepit. Dat. id. Decemb. Indict. 14« .


»Honorius Seruodei notario.

»Quotiens a nobis illud petitur quod rationi noscitur conuenire, animo nos decet libenti concedere. Ideoque quia petisti a nobis ut casale quod appellatur  Aurelianum, in integro una cum uineis suis positum uia Portuensi iuxta sanctos Abdon et Sennen prestantem [Lege prestans] auri solidos duos et semis, iuris S. Romane, cui Deo auctore deseruimus, Ecclesie, tibi ad certum tempus debeamus concedere; eapropter huius precepti serie emissa, superscriptum casale cum omnibus ad se pertinentibus tibi a presenti hac 14 indictione diebus uite tue concedimus, ita sane ut a te annis singulis pensionis nomine rationibus ecclesiasticis duo auri solidi et tremissis un. 5 sine mora aliqua persoluantur, quatenus et tu aliquod exinde possis habere remedium, et Ecclesie nostre utilitas non decrescat. Post tuum uero obitum predictum casale ad ius S. Ecclesie nostre, cuius est proprietas, reuertatur sine dubio. Dat. Iu id. Maii indict. 14« .


Ex Registro Gregorii Iunioris.


 »Gregorius Stephano presbytero atque aliis duabus successiuis personis.

»Quotiens illa a nobis tribui sperantur que rationi incunctanter conueniant, animo nos decet libenti concedere, et petentium desideriis congruum impertire suffragium. Ideoque quia postulasti a nobis quatenus fundum Campanum cum domo sua et uinea posita uia Flaminia 14 plus minus millibus ab hac urbe Roma, quod tenuit per emunitionem Sergius presbyter et uestararius noster, qui fundus exstitit ex corpore patrimonii Tuscie iuris S. Romane, cui Deo auctore deseruimus, Ecclesie, hunc uobis emissa preceptione ad tenendum concedere deberemus. Inclinati itaque precibus uestris per huius precepti seriem supradictum fundum cum domo et uinea et omnibus ei pertinentibus in integro a presenti uIII indictione diebus uite uestre uobis concedimus detinendum, ita sane ut a uobis singulis quibusque indictionibus pensionis nomine rationibus  ecclesiasticis 3 auri solidi difficultate postposita persoluantur, omnemque qua indigent meliorationem ac defensionem predictus fundus, et uinea, seu domus indifferenter a uobis sine dubio [CCCuII] procurantibus efficiantur; nullaque postea ad dandum annue pensionis a uobis mora proueniat, sed ultro actionariis S. nostre Ecclesie a predicto tempore persoluatur. Nam si aliter, quod absit a uobis, prouenerit de suprascripta melioratione, defensione et annua pensione; statuimus fore inualidam hanc nostram preceptionem. Post obitum uero uestrum memoratus fundus ad ius sancte nostre Ecclesie, cuius est proprietas, in integro reuertatur. Dat. id. Aprilis indict. uIII« .

Duo fragmenta ex epistolis Ioannis uIII pontificis ad Angelbertam imperatricem, et Ludouicum imperatorem, et littere eiusdem pontificis ad Annonem episcopum Frisingensem, que ex ms. Colbertino 2576 uulgauit Baluzius lib. u Miscellaneorum pag. 489 et 490, ex hac nostra collectione olim uidentur  excerpta, in qua leguntur lib. III, c. 121, 122 et 123.



CAPUT Xu. De ms. collectione Bonizonis episcopi Sutrini.

1. Bonizo ob scientiam eminentem ac zelum pro libertate ecclesiastica insignem prius Sutriensis episcopus fuit. At ob Romane Ecclesie defensionem e Sutrina sede pulsus, post multas captiones, tribulationes, et exsilia, inquit Bertoldus Constantiensis, a Placentinis catholicis pro episcopo recipitur. Sed a schismaticis eiusdem loci effossis oculis, et truncatus omnibus pene membris martyrio coronatur. Ita ille in  Continuatione Chronici Hermani Contracti ad an. 1089, qui idcirco Bonizonis emortualis creditur. At huius libellum de Sacramentis ad Gualterium Leonensis monasterii priorem e ms. bibliothece Ambrosiane uulgauit Muratorius dissert. 37 Antiquitatum Italicarum tom. III col. 599, in quo col. 602 Bonizo meminit opusculi a se conscripti contra Ugonem schismaticum. Huius etiam opusculi mentionem facit libro quarto collectionis mox describende his uerbis: Urbani uero  pontificis acta, et de eius uictoria si quis scire uoluerit, legat librum quem scripsi in Ugonem schismaticum, et ibi inueniet ad plenum dilucidata que uoluerit. uictoria Urbani II que hic indicatur, illa est qua ex Urbe expulsus fuit antipapa Guibertus. Id autem accidit anno 1089. Citius igitur hoc anno Bonizo opusculum in Ugonem scripsit. Postea uero aliquanto lucubrauit tum libellum de Sacramentis, tum collectionem canonum, in quibus illud opusculum iam ante abs se scriptum laudat.  Igitur ei anno 1089 affigi nequit ipsius mors, sed postea contigisse dicenda est. Bertoldus itaque si eo anno Bonizonis mentionem fecit, quia tunc uita functum credidit, allucinatus est; uti sane allucinatus est etiam, cum Berengarii Andegauensis mortem retulit anno 1083, nam inter omnes constat eum excessisse anno 1088. Hinc multo magis falsus est Anonymus Melicensis Bertoldo ceuus, cum in libro de Scriptoribus ecclesiasticis cap. 113 Bonizonis collectionem sub Gregorio uII scriptam tradidit. Bonizo Sutriensis presbyter  septimi  temporibus scribit excerpta de canonibus.

2. Hec collectio aliquanto post annum 1089 lucubrata diutius ignota fuit. Primus Lambecius tom. II Commentarii de Bibliotheca Cesarea uindebonensi c. 8, preter Bonizonis Epitomen Sententiarum S. Augustini inscriptam Paradisus Augustinianus in octo libros distributam cum epistola nuncupatoria ad Ioannem abbatem, codicem huius collectionis in  eadem bibliotheca custoditum sic descripsit: »uolumen membranaceum est in-folio minori, seu quarto maiori, quod, quantum ex scriptura aliisque circumstantiis iudicare licet, haud multo post Bonizonis mortem exaratum est . . . . Continetur autem in memorato codice ineditum hactenus Decretale Bonizonis, siue Syntagma Decretorum Ecclesiasticorum, ex sacra Scriptura probatisque conciliis, ut et pontificum Romanorum et sanctorum Patrum aliorumque orthodoxorum auctorum monumentis collectum, et secundum locos communes in septem libros diuisum, cui loco proemii est prefixa Epitome Historie Romanorum Pontificum a S. Petro apostolorum principe usque ad Papam Urbanum II. Titulus autem iam memorate Epitomes hic est [CCCuIII] Chronica Romanorum pontificum edita a Bonithone Sutrino episcopo uiro per omnia doctissimo. Longum fragmentum eiusdem Epitomes publici iuris fecit idem Lambecius, quod incipit: »Scripturus de excellentia Romane  Ecclesie, etc.« Hic autem codex uindebonensis septem tantum libros continens, et ab indicato fragmento incipiens, non integram, sed tribus prioribus libris expertem Bonizonis collectionem exhibet. Id nobis exploratum fecit codex capituli Brixiensis ecclesie, cuius notitiam doctus eiusdem urbis presbyter Carolus Doneda perhumaniter communicauit. Hinc pleniorem huius collectionis descriptionem producere licet.

3. Brixianus hic codex membranaceus in-quarto oblongo, Bonizoni suppar, exeunte seculo XI uel saltem ineunte XII scriptus fuit. In ultimo enim folio posteriori manu describitur notitia reddituum libellariorum cathedralis ecclesie Brixiensis cum data anni 1210 indictione 13. In hoc autem manuscripto decem libri proferuntur. Una tantum primi libri pagina desideratur. In superiori autem margine alterius pagine, que nunc prima est, hic titulus secunda manu scriptus legitur: Bonizonis episcopi ad Gregorium  presbyterum de sanctorum Patrum authenticis canonibus opusculum. Nullus libris titulus prefigitur, sed tituli loco quedam in singulos prefatiuncula argumentum cuiusque proprium designat. Igitur ad hanc collectionem cognoscendam pauca ex ipsis prefatiunculis proferre sufficiet. Licet uero ob defectum prime pagine, libri primi prefatio interciderit; huius tamen argumentum non solum ex ipso libro, qui de baptismo late disserit, elici potest; sed etiam ex libri secundi exordio, in quo prioris libri compendium et secundi simul argumentum proponitur.

»Incipit liber secundus. Quod ante sit docendus omnis quam baptizandus, et quid sit baptismus, et quot modis fiat, et a quo sumpsit exordium, et quando, et quomodo fieri debeat, superiori libro breuiter, prout potuimus, enarrauimus. Deinde catecuminum per exorcismi insufflationem, et per olei exorcizati unctionem purgatum certis temporibus ad fontem usque perduximus, in quo tertio immissus, uel immersus, propria oris confessione uel per suscipientium  fidem se credere in Deum Patrem omnipotentem et in Dominum Christum Filium Dei et hominis crucifixum, et in Spiritum sanctum presentibus angelis, testatus est. De quo ascendens, uel sublatus, oleo principali delibutus, celestis mense conuiuio participatus est. Quia uero, teste Iacobo apostolo, fides sine operibus mortua est; superest nunc opera digna fide enumerare, ut, uelut sapiens architectus, possim domum super fundamentum, quod Christus est, edificare, quam nec uenti, nec flumina, nec imbres ualeant eradicare. Nunc uero Dei confisi misericordia, adoriamur sermonem. Prima ac principalis Christianorum uirtus est obedientia humilitatis filia, etc.« Et post nonnulla profitetur se uelle instructionem exhibere, ex qua omnes discant quatenus in suo quisque statu christiane uiuat. Hanc autem Christianorum diuisionem proponit. »Alii sunt clerici, alii laici, et in his conditionibus alii subditi, alii prelati. Prelatorum in clericali ordine positorum alii  sunt episcopi, alii secundi ordinis sacerdotes, alii iudices.« Hoc autem libro secundo agit de episcopis et de eorum functionibus, ac presertim de ordinationibus.

»Incipit liber tertius.« Hic solus liber prefatiuncula caret. Agit autem de metropolitanis, de pallio, de officiis eorum in suffraganeos, et uice uersa, de episcopis, de ordinationibus simoniacis, de episcoporum iudiciis, de synodo, de iuramento purgatiuo, de episcoporum translatione atque officiis. Hi libri tres in ms. Cesareo uindebonensi desiderantur.

»Incipit liber quartus. Scripturus de excellentia Romane Ecclesie, et de priuilegiis ad eiusdem Ecclesie episcopum pertinentibus et de constitutionibus eiusdem, solertem rogo lectorem ne citissime in meam prorumpat sugillationem, dum uiderit me in tam profuso opere succinctum pauca dixisse de magnis.« Longior est hec introductio; et in hac inserta illa Epitome Romanorum pontificum a S. Petro ad  Urbanum II, que a Lambecio laudatur. Unum fragmentum huius Epitomes hoc loco describere non inutile fuerit.

»Ceterum si quis de Theophylacto Tusculano, qualiter Ioanni sacerdoti uendidit papatum, et quomodo uno eodemque tempore Theophylactus, et Gregorius, [CCCIX] et Siluester Romanum non regebant, sed uastabant pontificatum, et qualiter Henricus rex Conradi filius Romanam Ecclesiam a talibus pestibus liberauit, gnarus esse uoluerit, legat librum quem dictaui, qui inscribitur, Ad amicum; et ibi inueniet hec ordinabiliter esse digesta. Inueniet autem et ibi, qualiter papa Clemens electus sit; qualiterue Henricus rex, imperator ab eodem ordinatus sit; et de Damaso eius successore, quot in papatu duxerit dies; et de preclaro Leone, quid in papatu egerit, qualiterque uitam finierit; et de uictore eius successore, quid egerit, aut quid eius temporibus nouum aduenerit; et de Stephano Gothefredi ducis germano,  et qualiter eius temporibus Patarea [Al. Patarena] apud Mediolanum exorta est; et de Nicolao papa, et de lite quam habuit cum Benedicto inuasore, et quid egerit in papatu; et de Alexandro II papa, et de lite quam habuit cum Cadolo Parmensi, et de eius uictoria, et quid egerit in papatu, et de eius fine; et de septimo Gregorio, et de eius electione, et de uita eius, et moribus; et qualiter ad altare Domini a Centio uiro crudeli captus sit, et eo die Dei gratia liberatus; et de Werra, quam sustinuit ab Henrico imperatore; et de controuersia quam habuit cum Wiberto, et de erumnis quas sustinuit, et de obsidione ciuitatis et sua; et qualiter a Rotberto Normannorum duce sit liberatus; et qualiter beato fine quieuit, aptissime declarata. Urbani uero pontificis acta, et de eius uictoria si quis scire uoluerit, legat librum quem scripsi in Ugonem schismaticum, et ibi inueniet ad plenum dilucidata que uoluerit. Hucusque incipiens a B. Petro apostolorum principe usque ad nostra tempora Romanorum pontificum acta compendiose  digessimus. Superest nunc ut de priuilegiis ad Romanum pontificem pertinentibus, et de prerogatiua ipsius sedis non profuse, sed succincte Dei adiuuante gratia disseramus.

»Incipit liber quintus. Superioribus tribus libellis qualis debeat eligi episcopus, et a quibus, et ubi, et quando debeat consecrari, et qualiter post consecrationem decenter debeat uiuere, prout potuimus breuiter enarrauimus. Dein de metropolitani dignitate et usu pallii, et eius genio, et de excellentia episcopali, et de induciis, et de respuenda inimicorum accusatione et infamium, et de eorum iudicio compendiose tractauimus. Post uero de excellentia Romane Ecclesie, et de prerogatiua Romani pontificis, et de constitutionibus et consuetudinibus prefate Ecclesie non profuse, sed succincte, uix paucissima de multis carpendo digessimus. Superest nunc de secundi ordinis sacerdotibus et diaconibus, ceterisque ordinibus, prout Deus concesserit, enarrare, et primum ab ordinatione  ordiamur.

»Incipit liber sextus. Monachorum quatuor esse genera, B. Benedicto referente, cognouimus. Primum anachoritarum, qui ex cenobiis probati, uelut iam emeriti, uisus hominum fugientes, angelorum uallantur presidio, et releuantur eloquio. Secundum est cenobitarum sub regula abbatis degentium, qui imitantes Dominum nostrum Iesum Christum, non suam faciunt, sed alterius uoluntatem. Tertium est teterrimum genus sarabaitarum, qui secundum proprium libitum uiuentes, sine abbate terni, uel bini in cellulis commorantur, artificio manus uictum querentes. Quartum est gyrouagorum, eo quod gyro uagando certas non habeant mansiones.« Fuse dein agit de monachis.

»Incipit liber septimus. Scripturis de regibus, et de iudicibus, et de his qui in laicali ordine sunt constituti, opere pretium uisum est nobis unde regalis potestas, uel a quo primum sumpsit exordium, breuiter dilucidare, etc.

 »Incipit liber octauus. Quia uero superiori libro de prelatis in laicali ordine positis, prout potuimus, breuiter enarrauimus; superest nunc in ulteriori libro, qualiter subditi uitam debeant instituere, breuiter indagare. Et primum plebis faciamus diuisionem. Nam ex plebe alii sunt artifices, alii uero agricole, etc.« Agit postea de decimis, de sponsalibus, de matrimonio, de ieiunio et de diebus festis.

»Incipit liber nonus. Liber iste medicinalis inscribitur, eo quod egrotantium continet uaria medicamenta animarum. Et sicut peritorum medicorum est ad tactus uenarum et ad aspectum urine morbos cognoscere singulorum; [CCCX] sic prudentum est sacerdotum considerata penitudine penitentis, quid, quibus, et quantum conueniat iudiciali magisterio dispertire: et ut ad hoc faciendum sint idonei, oportet eos canones sanctorum Patrum non ignorare, ut et iudicium a sanctorum canonum prodeat auctoritate,  et misericordia semper sequens superexaltet iudicium, etc.« Agit uero post multa de penitentibus excommunicatis, et de uariis peccatorum generibus.

»Incipit liber decimus. Superiori libro dixisse me memini prudentum subiacere arbitrio sacerdotum secundum modum culpe considerata humilitate ac penitudine penitentum rigorem canonum temperare. Quia uero auctoritas maiorum in sancta multum ualet Ecclesia, opere pretium uisum est mihi, auctoritates et exempla sanctorum Patrum inserere. Et primum a clericis incipiamus.« Sequitur multis canonibus de penitentia.

4. Etsi nullus librorum titulus est, ac prefationes tituli locum gerant, canonibus tamen qui proferuntur, sui fere tituli prefixi sunt. Hanc collectionem a P. abbate Ioanne Chrysostomo Trombellio, qui Brixiani codicis apographum obtinuit, editum iri confidimus.



CAPUT XuI. De Iuonis Carnotensis duplici collectione.


1. Iuo in agro Bellouacensi natus sub medium seculum XI, et anno 1078 constitutus abbas monasterii Bellouacensis S. Quintini ordinis Canonicorum Regularium, tandem episcopus Carnotensis electus an. 1092 et consecratus ab Urbano II, mortem oppetiit anno 1115 uel, ut alii malunt, 1117. uir fuit non solum doctrina egregius, sed etiam zelo, prudenti constantia, fide, et sanctitate conspicuus; ac propterea Pius u constitutione data anno 1570 canonicis congregationis Lateranensis concessit ut die 20 Maii Iuonis memoriam celebrarent. Due canonum collectiones Iuonis nomine inscripte prodierunt: una in octo partes distincta, Pannormia Iuonis appellatur; altera Decretum Iuonis, quod in septem et decem partes distribuitur. Pannormia typis impressa fuit Basilee anno 1499, curante Sebastiano Brandt, eamque iterum Louanii anno 1557 a mendis correctam Melchior a  uosmediano recudendam curauit. Decretum uero primum prodiit Louanii anno 1561 opera et studio Ioannis Molinei Gandensis, et postea cum aliis Iuonis operibus ad fidem antiquissimi codicis uictorini iterum impressum Parisiis anno 1647. Utrique operi in uulgatis prefixa est eadem omnino prefatio, quam Iuonis esse stylus aliis eius epistolis equalis omnino demonstrat.

2. Utriusque operis titulos imprimis referamus. Parte prima fusioris operis, quod Decretum Iuonis uocari solet, agitur de baptismo et confirmatione. Secunda de sacramento corporis Christi, sacrificio misse, et reliquis sacramentis, ac simonia. Tertia de Ecclesia et rebus ecclesiasticis, et earumdem reuerentia et obseruatione. Quarta de festis, ieiuniis, Scripturis canonicis, consuetudinibus, et conciliis. Quinta de primatu Ecclesie Romane, et de primatum, metropolitanorum et episcoporum ordine ac iuribus. Sexta de uita, ordine, et censura clericorum.  Septima de monachis. Octaua de coniugio, et uirginitate, de raptu, concubinatu et adulterio. Nona de incestu et gradibus prohibitis. Decima de homicidiis uoluntariis et inuoluntariis. Undecima de magis, sagis, histrionibus. Duodecima de mendacio, periurio, etc. Decima tertia de furto, usuris, uenatoribus, ebriosis, furiosis, et Iudeis. Decima quinta de penitentia. Decima sexta de officio et iudiciis laicorum. Decima septima pars sanctorum Patrum 9 ac presertim Gregorii Magni sententias continet de fide, spe et caritate.

3. En porro titulos alterius collectionis, que Pannormia Iuonis inscribitur, quales ipse auctor exposuit.

»Prima pars huius libri continet de fide, et de diuersis heresibus, de sacramento, id est baptismate, et ministerio baptizandorum, et consecrandorum, et consignandorum, et consignatorum, et de obseruatione singulorum; [CCCXI] et quid conferat baptismus,  quid confirmatio. De sacramento corporis et sanguinis Christi; de missa et sanctitate aliorum sacramentorum.

»Secunda pars continet de constitutione Ecclesie, et oblationibus fidelium. De dedicatione et consecratione ecclesiarum et altarium. De sepultura, et presbyteris, et de eorum ecclesiis. De decimis et legitima possessione, et de confugientibus ad ecclesiam. De sacrilegio. De liberorum tutela. De alienatione, et commutatione rerum ecclesiasticarum. De Scripturis et authenticis conciliis.

»Tertia pars continet de electione et consecratione pape, archiepiscoporum. De ordinibus, de clericis, et de laicis ordinandis et non ordinandis. De mutatione episcoporum. De ordinatis non reordinandis. De continentia ordinatorum. De simoniace ordinatis et ordinatoribus, quod omnino sint deponendi, et quod misericorditer reconciliandi. De professione hereticorum. De lapsis in sacris ordinibus, quod non debeant ministrare, et quod misericorditer ad ministrandum  possint accedere. De clericis homicidis, quod non debeant ministrare. De usurariis. De seruis per ignorantiam ordinatis, qui debeant manere in ordinatione, qui non. De clericis ebriosis, scurrilatoribus. De monachis. De etate qua possint parentes contradicere religioni filiorum, et qua non possint. De uiduis, et uirginibus uelatis. De abbatissis.

»Quarta pars continet de primatu et dignitate Romane Ecclesie. De conciliis conuocandis. De prouincia quomodo sit constituenda. De potestate primatum et metropolitanorum episcoporum. De negotiis et causis clericorum, ubi debeant tractari. De spoliatis reuestiendis. De accusatione, et quo ordine, et a quibus personis, et aduersus quas personas debeat, uel non debeat fieri. De testibus, qui, et quomodo, et quot, et in quo negotio testificari debeant. De iudicibus, quales debeant esse, et quando sententiam iudicii debeant proferre. De appellatione, quo tempore, et qua ratione debeat fieri, et de pena  male appellantium.

»Quinta pars continet de clericis sola infamia sine testibus accusatis, quota manu se debeant purgare. De causis et negotiis laicorum. De uocatione excommunicandorum. De licita et illicita excommunicatione. De absolutione. De illis qui excommunicatis in fidelitate aut sacramento astricti sunt, possunt sine periurio absolui ab illo sacramento. De hereticis post mortem excommunicandis. Quod sit communicandum non ex nomine excommunicatis.

»Sexta pars continet de nuptiis, quo scilicet tempore, et inter quas personas, et qua de causa debeant fieri. De tribus que perfectum reddunt coniugium. De perfecto et imperfecto coniugio. De concubinis. De coniugibus quorum alter sine altero continentiam uouit, uel religionis habitum sumpsit. De uxoribus que, uiris in captiuitatem ductis, aliis nupsere. Quod sit coniugium inter personas eiusdem religionis uel fidei; non potest et inter Iudeos; inter personas uero  que non sunt eiusdem religionis uel fidei, non potest fieri coniugium. Quibus de causis non debeat solui coniugium. Cuiusmodi coniunctio non facit coniugium. De separatione coniugii non ob causam fornicationis.

»Septima pars continet de separatione coniugii ob causam fornicationis carnalis. De uiro qui cum alterius uxore fornicatur, quod post mortem mariti non potest eam habere uxorem. De interfectoribus coniugum suarum. De fornicatione spirituali, quod propter eam licite dimittatur uxor. De reconciliatione coniugum. De sacramentis quod debent uiri facere mulieribus, et mulieres uiris suis, quando reconciliantur. De subiectione qua debent uxores subiici uiris suis. Qua ratione non debet fieri coniugium inter parentes. De eo quod unus uir non potest duas commatres ducere unam post aliam. De eo qui cum filiola sua, aut cum commatre sua, aut qui filium suum baptizauit, aut eius uxor filium suum, aut priuignum  suum de sacro fonte leuauit, aut ad confirmationem tenuit, et ideo uoluit separari. In quo ramusculo consanguinitatis possunt coniugia fieri. De accusatione consanguinitatis, et a quibus personis debet fieri. De inquirenda parentela, et de incestuoso coniugio. Discidia de gradibus consanguinitatis recto et transuerso ordine dispositis.

[CCCXII] »Octaua pars continet de homicidio spontaneo et non spontaneo, et quod potest fieri sine peccato. De eo qui quemlibet clericum occiderit, quid debeat emendare. De eo qui percusserit mulierem in utero habentem, et abortierit, utrum homicidium fecerit, necne. De incantationibus, et diuinationibus, et diuerso genere magice artis. De natura demonum. De sortibus. De obseruatione dierum et mensium. De iuramento, quod debeat teneri, necne, et quos habeat comites. De omni genere mendacii.«

4. Priorem collectionem, que Decretum dicitur, Iuonem habere auctorem nemo dubitat. De Pannormia uero magna inter criticos uertitur questio. uincentius  Bellouacensis lib. XXu Specul. Histor. c. 84, post notitiam Decreti Iuonis, quod uolumen non parue quantitatis, nec facile portatile affirmat, hec addit: Hugo Catalaunensis ex eodem uolumine abbreuiato libellum portatilem legitur composuisse, qui et ipse apud me est, et Summa Decretorum Iuonis appellatur. Hinc Sebastianus Brandt, qui Pannormiam edidit, primus omnium suspicatus est hanc esse potius Summam decretorum Iuonis ab Hugone Catalaunensi ex Decreto Iuonis excerptam, quam ipsius Iuonis opus. Ioannes Molineus in editione Decreti eamdem sententiam arripuit ac propugnauit; ac subinde hos secuti sunt correctores Romani, et P. Antonius Pagius. Alii uero cum Stephano Baluzio in prefatione ad dialogos Antonii Augustini de emendatione Gratiani non minus Pannormiam quam Decretum Iuoni adiudicarunt; censentque eum prius lucubrasse Pannormiam, deinde uero cum eam legentibus probari uidisset, ad auctiorem collectionem concinnandam animum appulisse, et  utrique operi eumdem prologum aptasse.

5. Quid nobis inter has sententias probabilius uideatur, paucis explicabimus. Certum est primo collectionem aliquam canonum Iuoni ascribi oportere. Non solum enim id affirmat Sigebertus, qui Iuoni ceuus fuit, scribens in libro de Script. Eccles. c. 168: Iuo Carnotensis episcopus composuit insigne uolumen canonum; et similiter Anonymus Melicensis, qui paulo post Iuonem uixit, de Script. Eccl. c. 95: Iuo Carnotensis episcopus scribit inter alia nonnulla, Excerpta de Canonibus; uerum etiam ipse Iuo in epist. 262 ad Pontium abbatem monasterii Cluniacensis testatur, Collectiones canonum, inquiens, quas a me postulastis, et opuscula mea, que his addi uoluistis, transmisi uobis: quibus uerbis collectionem a se digestam significare uidetur. Erunt fortassis qui ex hoc testimonio colligant utramque collectionem, nempe tum Pannormiam, tum Decretum Iuoni adiudicari, quippe qui collectiones plurali numero scripsit, non collectionem. At idem Iuo in epist. 80 plurali item numero ait: In collectionibus  Burchardi Wormatiensis episcopi, cum tamen unica sit Burchardi collectio. Neque uero pro excludendis duabus Iuonis collectionibus satis efficaces sunt Sigeberti, Roberti de Monte et aliorum Scriptorum textus, qui unius uoluminis meminerunt. Unam enim collectionem Pannormia inscriptam, cuius frequentiora sunt exemplaria, fortassis uiderunt, non uero alteram, seu Decretum, cuius quidem rariores codices inueniuntur.

6. Secundo certum est Pannormiam non esse illam Summam decretorum Iuonis quam Hugo Catalaunensis composuisse traditur: tum quia Pannormia ob partitionem atque distributionem a Decreto diuersam, a forma compendii eiusdem Decreti abest quam longissime; tum quia continet nonnulla que in Decreto frustra requires; tum etiam quia nullibi in uetustis codicibus Summa decretorum, sed Pannormia, aut Excerptiones Iuonis inscribitur. Hinc Summa ab Hugone  digesta, et memorata a uincentio Bellouacensi, alia fuit, que iniuria temporum intercidit. Ne autem Pannormia adiudicetur Iuoni, difficultatem mouebunt quedam decreta in fine partis ultime descripta ex Innocentio II, qui post Iuonem pontifex fuit. uerum hec difficultas ex uetustis Pannormie codicibus sublata est, in quibus cum ea Innocentii II decreta non legantur, eadem in a aliquibus exemplaribus posteriori additamento accessisse perspiciuntur.

7. Ex codicibus autem res diiudicanda uidetur. Decreti codices pauci. Tres tantum hactenus nobis innotuerunt, unus ex quo prima editio prodiit, alter uictorinus a pluribus laudatus, ad quem secunda editio Parisiensis exacta fuit; tertius uaticanus 1357, seculi XII, quem ipsi uidimus. Hi omnes prefationem [CCCXIII] exhibent; sed uaticanus sine auctoris nomine hunc titulum prefert: Incipit liber extractionum, siue excerptarum ecclesiasticarum rerum partim ex epistolis Romanorum pontificum, partim ex gestis conciliorum, catholicorum episcoporum, et regum; et  continet XuII partes. uictorinus autem eam prefationem non initio, sed in fine ipsius codicis manu recentiori additam representat hac inscriptione: Liber canonum suprascriptus decreta Iouiniani, quem composuit Iuo quondam Carnotensis episcopus; et continet XuII partes principales; uti discimus ex Baluzio in prefatione ad Augustini dialogos num. 21. Plura uero sunt exemplaria Pannormie. Unum tantum laudatum ab Antonio Augustino cum epigraphe Liber sacrorum canonum, prefationem ac Iuonis nomen ignorat. Ceteri prefationem uel titulum cum Iuonis nomine preferunt. Baluzius uictorinum antiquissimum, et tres S. Albini Andegauensis laudat. Franciscus Salmon in tractatu Gallice scripto de studio Conciliorum part. II c. 1, pag. 269 edit. an. 1726, manuscriptum exemplar ecclesie Parisiensis F 4 commemorat. Nos preter unum exemplar S. Benedicti Padilironensis mutilum, tria alia cum prefatione nacti sumus, unum Basilice uaticane 19 G, aliud uat. 1358 cum peculiari  eiusdem prefationis epigraphe ad P. Abbatem, nimirum, ut credimus, ad Pontium abbatem, ad quem Iuo collectionem se misisse professus est epist. 262; ac tandem codicem Patauinum monachorum S. Iustine signatum YY. u. n. 86, in quo hic titulus legitur: Iuonis episcopi Carnotensis Excerptiones ecclesiasticorum canonum. Sequitur autem prefatio cum titulis octo partium in quas Pannormia diuiditur. Hic autem codex controuersiam de huius operis auctore uidetur dirimere. Licet enim credatur seculi XIu, transcriptus tamen fuit ex uetustiore exemplo, quod statim post Iuonis mortem fuerat exaratum. Catalogum enim subiicit Romanorum pontificum, qui ita desinit in Gelasio II, ut annos pontificatus huius omittat qui in precedentibus pontificibus singillatim notantur. Id autem ex eo euenit quia ille catalogus sub eodem Gelasio scriptus fuit, cum anni pontificatus eiusdem signari non poterant. Gelasius II pontificatum iniuit anno 1118, et obiit mense Ianuario  anni 1119; Iuo autem excesserat, ut initio diximus, anno 1115 uel 1117. Illud ergo exemplum, ex quo Patauinus codex descriptus est, Iuonis etati suppar fuit. Hoc autem tam antiquum testimonium quo Pannormia Iuoni asseritur, nobis tanti est, ut si de alterutro opere dubitandum esset, de Decreto potius quam de Pannormia ambigendum arbitraremur.

8. Neque idcirco Decretum ab ipso abiudicandum putamus. Cum enim huic quoque operi eadem Pannormie prefatio in ueteribus libris addatur, id ea de causa factum fuisse credimus, quia antiqui illi amanuenses hoc quoque ab Iuone lucubratum acceperant. Iuo Pannormiam primo scripsisse, et cum prefatione edidisse uidetur. Hinc plura eiusdem Pannormie exemplaria statim conscripta et propagata. Postea uero prolixiorem collectionem digessit, sed fortassis ipse non edidit. Hinc sine proprio prologo post eius mortem inuenta, eidemque in rarioribus, que scripta fuerunt, exemplaribus prologus ex  Pannormia additus fuit, qui proinde in uictorino antiquissimo exemplo, non in fronte, sed in fine Decreti uelut addititius describitur.

9. Precipuus fons ex quo Iuo canones deriuauit, fuit collectio Isidoriana. Usus est etiam aliquando Reginonis compilatione, ex qua inter cetera, exemplaria litterarum formatarum ab eo relata lib. I n. 437, 438 et 439, de uerbo ad uerbum transtulit in Decretum part. uI c. 433, 434 et 435. Pleraque uero ex Burchardo sumpsit. Alia non pauca et ipse inseruit, uti sunt ex. gr. que parte secunda Decreti describuntur aduersus Berengarii errores, et que part. XuI referuntur ex Iure Romano et ex Capitularibus regum Francorum.



CAPUT XuII. De ms. collectione Gregorii presbyteri, que Polycarpus inscribitur.

1. Collectio que Polycarpi titulo allegari solet, innotuit  postquam eam Romani correctores Gratiani in prefatione et in notis laudarunt. Continetur in ms. uat. 1354. Auctor eius Gregorius presbyter ex epistola [CCCXIu] nuncupatoria cognoscitur, qui eamdem Polycarpi nomine inscripsit. Oudinus  censuit auctorem esse celebrem illum Gregorium qui postea fuit sancte Romane Ecclesie cardinalis episcopus Sabinensis. Fallitur. Hic enim cardinalis Gregorio uII pontifice floruit, e uiuis autem excessit sub Urbano II. Auctor uero collectionis cum libro tertio tit. 9 laudet decretum Calixti II qui pontificatum iniit anno 1119, a laudato Gregorio Sabinensi diuersus est. Hunc quidem presbyterum fuisse Romanum, non tam ex epigraphe manuscripti Colbertini ab Oudino relata colligitur, quam ex documentis que apud ipsum pleniora, seu integriora, quandoque inuenimus, quam apud Anselmum et Deusdedit; adeo ut ex Romanis scriniis eadem deriuarit.

2. Tempus autem ex epistola nuncupatoria constituere  licet. Ea inscripta est D. sancti Iacobi Ecclesie pontificali infula digne decorato. Quis autem sit iste episcopus Ecclesie S. Iacobi, id est Compostellanus, cuius nomen incipit a littera D, inquirendum est. Duo eiusdem Ecclesie episcopi sub initium seculi XI inueniuntur, Dalmachius et Didacus. Primo hec nuncupatoria non competit; quippe qui iam obierat anno 1103 uel 1104, quo Didacus eius successor epistolam a Paschali II accepit que legitur tom XII Concil. uenete edit. col. 987. Gregorii autem collectio ex memorato Calixti II decreto ante annum 1119 collocari nequit. Igitur soli Didaco Dalmachii successori eadem nuncupatoria conuenit. Duo documenta cardinalis de Aguirre uulgauit  in quibus huius Didaci fit mentio. Unum est priuilegium Adelphonsi Hispanie regis subnexum concilio Palentino anni 1129, quo idem rex dono dedit Didaco Dei gratia Compostellane sedis archiepiscopo omnia regalia ad Emeritensem olim archiepiscopalem Ecclesiam pertinentia,  quippe quod Emerita eo tempore a Saracenis occupata, Calixtus II archiepiscopatum Emeritensem meritis et reuerentia beatissimi Iacobi apostoli in Compostellanam Ecclesiam transtulerat. Alterum documentum est synodus Ouetensis, cui subscriptus legitur Didacus Iacobensis archiepiscopus. Hec synodus in uulgatis affigitur anno 1115. Sed cum Emeritensis archiepiscopatus  Compostellam translatus fuerit a Calixto II, qui pontifex creatus fuit an. 1119, ea synodus in qua Didacus Iacobensis, seu Compostellanus archiepiscopus uocatur, post annum 1119 habita dicenda est. Forte annus 1115 errore librariorum scriptus fuit pro anno 1125. Porro duos Didacos, I et II, Compostellanam Ecclesiam rexisse deteximus ex ms. duodecimi seculi. Huius apographum conseruatur apud comitem Iosephum Garampium canonicum Basilice S. Petri, et archiuo uaticano prefectum, qui nobis  hec de iisdem Didacis communicauit. Memoratum exemplum Ecclesie S. Iacobi de Compostella descriptionem exhibet. In hac ea ecclesia incepta dicitur sub Episcopo Didaco I et strenuissimo milite, et generoso uiro in era 1116, id est anno Christi 1078. Porro ubi describitur tabula argentea opere anaglyptico ornata, proferuntur hi uersus in ea insculpti, in quibus Didacus II laudatur.

Hanc tabulam Didacus presul Iacobita secundus
   Tempore quinquenii fecit episcopii.
Rex erat Alfonsus, gener eius dux Raimundus,
   Presul prefatus quando peregit opus.
Huic secundo Didaco Gregorii collectio conuenit, qui postquam archiepiscopalem dignitatem S. Iacobi causa obtinuit, in concilio Ouetensi Iacobensis archiepiscopus uocatus fuit, in his uersibus presul Iacobita, et in nuncupatoria presentis collectionis S. Iacobi Ecclesie pontificali infula decoratus. Forte  post hanc dignitatis accessionem sub Calixto II Gregorius presbyter Romanus Didaci ipsius hortatu collectionem lucubrauit, eidemque ipsam direxit.

3. Laudatus Oudinus duos mss. codices Colbertinos laudat signatos 696 et 4047, et quatuor tantum libros commemorat. At codex uaticanus collectionem in octo libros distinctam exhibet: singulos uero libros diuidit in plures titulos, qui plura item decreta ac testimonia comprehendunt; ac propterea non ita exiguum est opus, ut multi post Antonium Augustinum suspicati sunt. Epistolam nuncupatoriam, et librorum titulos ex uaticano codice hic proferimus.

[CCCXu] »D. D. sancti Iacobi Ecclesie pontificali infula digne decorato Gregorius presbyterorum humillimus salutem  .

»Petistis iam dudum et hoc sepe, ut opus arduum ac supra uires meas aggrederer, librum canonum scilicet, ex Romanorum pontificum decretis, aliorumque sanctorum Patrum auctoritatibus, atque diuersis  authenticis conciliis utiliora sumens, seriatim componerem. Id uero non idcirco a me inscio placuit requirere, ut aut uestra sapientia huic labori ut quam multo grauiori non sufficeret, aut plures ad id magis idoneos ac prudentiores uoluntarie obsecundari preceptioni sue non habeat; sed ut in hoc magno diu exercitatus, ad aliorum maiorum . . . . . instructior et paratior efficerer: seu etiam si in aliquo paruitas ingenii mei deficeret, prudentia uestra mihi magistra et auxiliatrix manus extenderet. Cuius inquisitio etsi acre ingenium expeteret, et meis uiribus minime conueniret; et ne temerarium a quibusdam iudicaretur, timerem; tamen ne tantum ac talem uirum recusatione offenderem, acquieui; ac tandem hac maxime fiducia, ut uestra auctoritate interposita, a detrahentium morsibus defenderer, uestre iussioni parui. Sicut enim olim in Ecclesia et quotidie negotiis negotia uarie succedunt, atque multarum causarum pro temporis euentu actiones succrescunt; sic sub titulis unicuique congruentia capitula auctorum tempore  perspecto plurima connexui, et octo librorum distinctionibus uolumini compendiose finem imposui. Cui pro ratione compositionis, a uobis auctoritate sumpta, Polycarpi nomen conuenienter indidi. Quod uestram obnixe deprecor industriam, ut compositionem perspiciat, atque perspiciendo si quid deesse, ant si quid magis quam deceat  cognouerit, canta consideratione quod decens est compleat, et quod indecens est remoueat. Approbandus uero ad laudem uestram et ad obedientiam uestre iussionis augendam moderatione habita comprobor. Preterea ne per libri seriem lectorem res indistincta turbaret, huius operis titulos preponere placuit, ut suis locis colligere  possit quod sub numero competenti predictum esse cognoscit.«

4. Libro primo agit de primatu Romane Ecclesie, et priuilegiis eius, tit. 27.

Libro secundo de prelatorum electione, ordinatione, pallio, et de aliorum Clericorum ordinibus, tit. 38.

Libro tertio de Ecclesiis, monasteriis, decimis, oblationibus, de celebratione officiorum, iure Ecclesiarum, et monasteriorum; de corpore Christi eiusque custodia; de baptismo et impositione manus, de ritibus, de diuinis Scripturis, de celebratione Pasche, de predicatione, consuetudinibus, ieiuniis, etc., tit. 30.

Libro quarto qualiter lex Dei sit legenda, et de officiis episcoporum; de chorepiscopis, de abbatibus, de monachis, de monialibus, de diaconissis, de uiduis, de clericorum reatibus, tit. 40.

Libro quinto de iudiciis tit. 8.

Libro sexto de imperatoribus, principibus et reliquis  laicis; de coniugiis et matrimonio, ac de delictis uariis; de penitentia et penitentibus; de iusta misericordia; de bono obedientie: ne Christiani temere se exponant periculis, tit. 23.

Libro septimo de excommunicatione, de potestate ligandi, de unitate Ecclesie, de schismate, de hereticis et schismaticis, de uindicta, etc., tit. 16.

Libro octauo de infirmis, de morte et purgatorio, de sepultura et oblationibus pro defunctis, de immortalitate anime, de tormentis malorum, de receptione animarum iustorum in celum ante resurrectionem corporum, tit. 10.



CAPUT XuIII. De aliis manuscriptis nondum editis collectionibus.

1. Concludemus hunc tractatum breui recensione aliquot collectionum que in bibliothecis latentes uel a nobis inuente sunt, uel ab aliis indicate fuerunt.  Plereque digeste sunt seculo undecimo, quo studium sacrorum [CCCXuI] canonum efferuescere ac latius propagari cepit. Licet uero omnes ex iisdem fontibus deriuate, et fere etiam apocryphis plus minus infarte in plerisque reipsa conueniant; cum tamen librorum aut partium diuisione maxime discrepent, non inutilis futura est breuis earum notitia.

2. Primum memoranda est peculiaris collectio que exstat in ms. uat. Regine 973. Id autem proprium habere uisa est, quod cum cetere collectiones que per loca communia in titulos diuiduntur, textus cuique titulo congruentes indiscriminatim subiiciant ex decretalibus atque conciliis, siue etiam ex Patribus, ex capitularibus, atque legibus Romanis; hec separatim pontificum, conciliorum, Patrum, ac legum textus sub propriis cuiusque titulis profert. Post breuem scilicet prefationem, que incipit: Quoniam quorumdam Romanorum decreta pontificum, etc., describit primo selecta pontificum decreta, inchoans ab apocryphis Clementis, Anacleti, Euaristi, etc., ac  ordine chronologico ceterorum decreta producit usque ad Nicolaum I, Ioannem uIII, Alexandrum II, et Urbanum II, ex quo hec collectio undecimo seculo concinnata cognoscitur. Omnia uero cuiusque pontificis decreta in titulos distributa simul ceunt, nec cum decretis aliorum pontificum immiscentur; sed post decreta Clementis in titulos distincta, alia titulorum distributione subduntur decreta Anacleti, et similiter de reliquis pontificibus. Post decreta pontificum eadem ratione in titulos distributi subiiciuntur canones cuiusque concilii. Exordium sumitur a Nicenis; concluditur autem cum canonibus concilii Hispalensis II, in quibus auctor Isidoriane collectionis  ordinem secutus est. Dein testimonia producuntur ex dictis Patrum, in quibus  quidam canones conciliorum immiscentur, nec non ex capitularibus, ex nouellis atque Theodosiano codice.

3. Ms. exemplum uat. 3832 seculi XI uel XII, post nonnulla integra, uel in partes secta documenta ex Pseudo-Isidoro excerpta, collectionem profert in duos libros distinctam, quorum primus continet capitula siue titulos 360, secundus uero fere totidem, qui tamen non signantur numero nisi usque ad titulum 54. Primum caput libri primi inscribitur De primatu Romane Ecclesie, et incipit: Si difficile et ambiguum, etc., quod caput ex hac collectione fortassis exscriptum, cum separatim inuentum fuerit a Ioanne Wendelstino, uti nos quoque illud separatim nacti sumus in ms. uat. 4977 et in alio apud eminentissimum Passioneum; ab eodem editum fuit cum Hadriana collectione Moguntie anno 1525, et exinde insertum legitur tom. I Conciliorum edit. uen. col. 65. Alia capitula agunt de monasteriis, de iudiciis,  de matrimonio, de periuriis, de clericis, de ordinibus, etc. Scatet undique documentis supposititiis. Decretum Gelasio inscriptum de libris recipiendis uel non recipiendis interpolatum producit, de quo dictum est part. II, c. 11, §5. Profert ordinem ad dandam penitentiam, cuius initium est: Presbyteri admonere debent plebem sibi subiectam, etc., uti apud Burchardum legitur lib. XIX c. 2 et seqq. In fine additur epistola Urbani pape ad Gibeardum Constantiensem episcopum data XIu kal. Maii anno 1089, que edita est tom. XII Concil. col. 737. Hinc collectionis tempus colligi potest.

4. Codex uat. 1339 seculi XI collectionem canonum complectitur distributam in libros quinque, cui hic titulus maiusculis litteris scriptus prefigitur pag. 15: In Christi nomine incipit liber canonum ex multis sententiis Patrumque dictis defloratus, in quo constant remedia animarum ex diuersis doctoribus compta, pro omnibus qui in innumerabilibus casibus lapsi sunt. Omnia,  dilectissimi fratres, que ad utilitatem animarum pertinent, in hoc ualebitis reperire uolumine; quod nisi partibus, qui in his diuisus refulget , non temeritatis causa, sed caritatis remedioque languentium profecto hic congestus est liber: unde si lector prudens perscrutari curauerit, de cunctis uitiis dignam in eo inueniet medicinam. In prefatiuncula que subsequitur, hec collectio Manuale uocatur, eaque congesta dicitur pro amore cuiusdam Luponis sacerdotis ualde amabilis. Liber primus, diuisus in capita 164, inscribitur: De gradibus et nominibus, de ministeriis ac meritis, de qualitate uel ordinatione clericorum. Secundus, distributus in capita 178, De primatibus Ecclesie, et de concilii [CCCXuII] temporibus, de uita et castitate clericorum, precipue de prohibitione consortii cum mulieribus, et de feminis que in fornicatione cum clericis deprehense sunt. Tertius, distinctus in capita 271, De baptismo, et chrismate, atque de die dominico, ac festiuitatibus sanctorum. Hec in titulo huius  libri tertii. At ex tabula capitulorum addendum est: De decimis et redditibus Ecclesie earumque diuisione; de oblationibus uiuorum et defunctorum; de tribus generibus eunuchorum, de tonsura, de ministerio altaris, de horis canonicis, de excommunicatione, de sepultura, de Eucaristia, qualiter accipienda ac ueneranda sit; de sortibus et auguriis, de ducatu barbarorum, de bestiis immitibus, de origine seruorum. Liber quartus, dissectus in cap. 444, hoc titulo prenotatur: De utilitate penitentie et gratia communionis etiam in ultimis positis, et de aliis causis christianitatis obtentis. De uariis autem criminibus et de operibus satisfactoriis late disseritur. Liber quintus, in cap. 240, De legitimis coniugiis, et de raptoribus, et plurimis nuptiis, atque de concubinis. Cuique libro premittitur tabula capitulorum hac epigraphe: Incipiunt capitula. Tabula autem libri quinti sic inscribitur: Incipit breuiarium: ex quibus patet breuiarium et capitula  promiscue usurpari. Testimonia proferuntur ex Scriptura, ex conciliis et epistolis Romanorum pontificum tum sinceris, tum apocryphis; ex SS. Patribus, ac potissimum ex S. Isidoro Hispalensi, et quedam etiam ex capitularibus ac legibus Iustinianeis. Conciliorum et pontificum decreta suppeditarunt precipue collectiones Hadriana et Isidoriana. Quedam etiam ex collectione Hibernensi uidentur excerpta.

5. Aliam collectionem in septem libros distinctam exhibet codex uat. 1346. Huius etas cognoscitur ex premisso catalogo summorum pontificum, qui prima manu ita desinit in Paschali II, ut dies obitus eius eadem manu omissus, posteriori manu notatus fuerit; et dein alio charactere additi alii subsequentes pontifices usque ad Alexandrum III. Hec itaque collectio lucubrata fuit ineunte seculo XII, sub Paschali II, cuius quidem epistola 88 ad milites et oppidanos de S. Geminiano ante ipsam collectionem describitur . En singulorum librorum titulos. Liber primus de rebus ad  Romanos pontifices et Romanam Ecclesiam pertinentibus. Secundus de episcopis. Tertius de clericis. Quartus de uariis rebus ad clericos pertinentibus. Quintus de sacramento baptismi et de his ad baptisma pertinentibus, nec non de monachis et monasteriis. Sextus uaria de laicis. Septimus de peccatis et penitentia, etc.

6. Codex uat. 1349 seculi IX uel X collectionem in libros nouem distributam continet. Ea charactere perdifficili scripta est, nec ob angustias temporis licuit nisi solos librorum titulos exscribere, quos hic exhibemus. Liber primus, de ordine clericorum uel ordinatione. Secundus, de conciliorum celebratione uel synodorum. Tertius, de ministeriis ecclesiasticis. Quartus, de monachis, uel monialibus. Quintus, de gratia baptizandorum, uel de Christianitate. Sextus, de gratissima canonum collectione: qui titulus ad epigraphen collectionis Hibernensis refertur; ex qua hic quoque exscripta leguntur illa: Que Scripturarum testimoniis  et sanctorum dictis roborata: ubi si quippiam discordare uideatur, illud  eis eligendum est quod maioris auctoritatis esse decernitur. Confer supra cap. 7, § 1, n. 2. Septimus, de homicidiis et sceleribus, et uindictis eorum; de coniugationibus licitis, uel illicitis; de adulteriis et fornicatione, de furto, et de ieiuniis, et orationibus. Octauus, de utilitate penitentie. Nonus, de iudicio penitentium. Afferuntur textus non solum ex conciliis et decretis pontificum, uerum etiam ex Scripturis et Patribus, ac ex Iustiniano. Plura aliis qui commodius poterunt, in hac collectione, que multum uetusta est, expendenda relinquimus.

7. Collectio in duodecim libros distincta legitur in ms. uat. Palat. 584.

Liber I. De pontifice, primatibus, metropolitanis, etc., c. 187.

II. De sacris ordinibus, c. 188.

III. De uita clericorum, de monachis et laicis, c. 220.

Iu. De Ecclesiis et celebratione missarum, de oblationibus et decimis, de sepulturis, et de libris in  ecclesia legendis, c. 241.

u. De sacramentis, eorumque perceptione, et obseruatione, c. 198.

uI. De festis et diuersorum temporum ieiuniis, c. 82.

[CCCXuIII] uII. De homicidiis, c. 99.

uIII. De coniugiis, et de uariis criminibus in materia carnis, c. 183.

IX. De synodo et iudiciis ecclesiasticis, c. 184.

X. De regibus, et principibus; de comitibus, iudicibus, testibus, et de uariis delictis, et de criminosis hominibus, c. 179.

XI. De uitiis principalibus eorumque remediis, de penitentia et reconciliatione infirmorum, c. 177.

XII. De uirtutibus et qualitate hominis creati, de predestinatione, de mortis origine, de animabus post mortem, de igne purgatorio, de igne eterno, de Antichristo, de die iudicii, de pena malorum et gloria iustorum, c, 116.

 Non pauca ex apocryphis inserta prefort.

8. Rariora testimonia ex supposititiis documentis occurrunt in ms. collectione conseruata apud cardinalem Passioneum, que libris tredecim digesta fuit. Deest liber primus. Secundus uero initio mutilus desinit in cap. 56. Tertius inscribitur, De multimodis causis, c. 61. Quartus, De baptismo et chrismate, de die dominico et festiuitatibus sanctorum, et de infirmis, seu de decimis, et de oblationibus fidelium, cap. 38. Quintus, De taciturnitate, et clericis negotiatoribus, aut arma baiulantibus, atque uenationem exercentibus, c. 13. Sextus, De homicidiis, c. 58. Septimus, De ueritate et falsitate, hoc est, de falsis testibus, c. 47. Octauus, De iuramento et periuriis, c. 15. Nonus, Quod oportet omnibus Christianis ex corde inimicis dimittere, c. 18. Decimus, De abstinentia a carne et uino, de morticino et suffocato, de his qui immunda comedunt, et de negligentia sacrificiorum, c. 27. Undecimus, De canonicis horis, et de Eucaristia, et de  excommunicatione, de sepultura, et de sortibus, diuinationibus, et sortilegiis, c. 51. Duodecimus, De utilitate penitentie, c. 75. Decimus tertius, De episcopis ordinandis, et abbatibus, et presbyteris, et aliis ordinibus ecclesiasticis; et de seruis ecclesiasticorum, c. 135. Hec de collectionibus manuscriptis, quas nos ipsi reperimus.

9. Nunc de iis quarum alii mentionem fecerunt. Gerhardus uon Mastricht in Historia Iuris Ecclesiastici num. 413 collectionem laudat descriptam in membranaceo sue bibliothece codice, ac in tres libros distinctam. In primo libro sunt tituli 45, in secundo tit. 56, in tertio tit. 46, ille uero prioris tantum libri titulos retulit. Notat porro preter complura fragmenta e supposititiis epistolis priscorum Romane sedis antistitum, inter ea que ex sinceris aliorum pontificum litteris proferuntur, legi aliquot decreta Agathonis, Nicolai, et Adriani II, cuius sanctiones ordine non interrupto inseruntur libro secundo. Si recentiora huius collectionis decreta sunt  illa Adriani II, eadem collectio sub finem noni seculi, uel saltem ante undecimum concinnari potuit. Idem scriptor hanc notationem in fine libri tertii exaratam recitat: Si quis in his libris, quos de corpore canonum excerpsimus, aliquid inuenit que  aut despicienda iudicat, ignoscat paupertati sensus nostri. Nos tamen deputamus plurimorum sententiam singulorum sumptionibus preferendam, etc. Hec ab imperito collectore perperam excerpta deteximus ex postremis periodis prefationis collectionis Acheriane, de qua egimus cap. 8, ubi congruentius et emendatius legitur: In quibus  si quisquam aliquid inuenit de talibus conciliis que aut despicienda aut non recipienda iudicat, ignoscat paupertati sensus nostri. Nos tamen dignum putamus plurimorum sententiam singulorum suspicionibus preferendam; et in quibuscunque rebus generalium conciliorum auctoritatem non habemus, magis earum synodorum que per singulas prouincias facte sunt, quam proprium nostrum sequendum  sensum.

10. Antonius Augustinus in suis operibus duas collectiones sepe commemorat, quarum alteram Tarraconensem uocat, alteram Cesaraugustanam. Tarraconensis in sex libros distributa est, de qua hec refert Antonius Augustinus Soc. Iesu in Appendice ad Antonii Augustini archiepiscopi Tarraconensis iudicium de quibusdam ueteribus canonum ecclesiasticorum collectoribus, c. 33: Tarraconensis, quam alias Populeti nominat archiepiscopus, ex insigni monasterio Cisterciensium monachorum regio, duodecim millibus Tarracone distanti, quod uulgo Populeti, siue Poblete dicitur, dono data ei fuit: et quia [CCCXIX] auctoris nomine carebat, hec ex diocesi Tarraconensis ab eo nominatur. Notat porro recentiora huius collectionis documenta esse decreta Gregorii uII. Hanc correctores Romani aliquando adhibuerent, et in indice librorum uocant quidem collectionem decretorum Romanorum pontificum ab Augustino archiepiscopo Tarraconensi;  in notis autem quandoque nommant antiquum codicem monasterii Populeti.

11. De Cesaraugustana uero collectione ipse archiepiscopus Antonius Augustinus dialogo 5 de emendatione Gratiani affirmat eam ad se missam fuisse ex monasterio Carthusianorum Cesaraugustano, quo peruenerat post obitum Hieronymi Zurite regii historici. In quindecim libros diuisa est; et cum post Urbanum II reliquorum pontificum non meminerit, eo tempore scripta creditur. Huius apographum nacti sumus in ms. Barberino 2864, in cuius fronte hic titulus legitur: Liber Cesaraugustanus Aule Dei Hieronymi Zurite. Alium codicem uat. 4976 chartaceum huius collectionis inuenimus, sed in fine mutilum, quippe qui nouem tantum libros integros continet, et decimum abrumpit capite 47. Titulos et capita singulorum librorum indicare sufficiet.

Liber I. De ratione et auctoritate, et que cui sit  preponenda, c. 64.

II. De Romane Ecclesie priuilegiis, c. 74, al. 79.

III. De metropolitanis et episcopis, c. 72, al. 74.

Iu. De uariis delictis et officiis episcoporum et clericorum, c. 103, al. 122.

u. De iudiciis ecclesiasticis, c. 94, al. 97.

uI. De iureiurando et periurio, c. 30.

uII. De sacrilegiis, et de priuilegiis Ecclesiarum, etc., c. 111, al. 115.

uIII. De uita clericorum, et nominis interpretatione, c. 106, al. 119.

IX. De uita et officio monachorum, c. 69.

X. De nuptiis et uirginibus, c. 141, al. 143.

Hactenus librorum titulos exhibuimus ex codice uaticano, qui illos prefert. In sequentibus autem libris, qui in eo codice desunt, solos titulos primi capitis cuiusque libri dabimus ex apographo Barberino, quod generalibus librorum titulis caret.

XI. Quod sacrficium altaris uerum corpus Christi sit, c. 28. Id impetit Berengarii errorem medio seculo  XI excitatum.

XII. Qualiter rudes predicari debeant, c. 96.

XIII. Quod in unica catholica Ecclesia uera Christi hostia immoletur, c. 55.

XIu. De hereticis et schismaticis, et quid distet heresis a schismate, c. 49.

Xu. De damnatione Constantini, et reordinatione eorum qui ab ipso fuerunt ordinati, c. 81.

12. Duas alias manuscriptas collectiones passim laudant, et ex illis canones quosdam et decreta pontificum referunt Conciliorum editores. Unam designant hac formula: Ex codice librorum quinque, quia in libros totidem diuidebatur. Alteram: Ex codice librorum sexdecim, propterea quod sexdecim libros complecteretur. Iidem uero editores ea fragmenta ex ipsis codicibus referunt, que in uulgatis Conciliis atque epistolis Romanorum pontificum non inuenientes, inedita putauerunt. uerum accuratiori studio deprehensum est ea fere omnia similiter allegari  in collectione Burchardi, qui capitularium et aliorum posterioris eui scriptorum sententiis ueterum pontificum et conciliorum nomina inscripsit, ut cap. 12 n. 3 monuimus. Hinc non nemo suspicatus est has collectiones esse portiones Burchardi. At non solum librorum numerus ac tituli, sed ipsorum etiam canonum orde, et que allegantur capitula, cum Burchardi collectione nequaquam congruunt. Illud autem colligi tute potest, earum collectionum compilatores plura sumpsisse ex Burchardo, siue ex alia posteriori collectione que e Burchardo permulta receperat.

13. Romani correctores Gratiani in indice librorum quibus usi sunt, laudant ms. collectionem canonum penitentialium incerti auctoris ex bibliotheca Michelis Thomasii episcopi Iterdensis. Hanc Antonius Augustinus ex eadem bibliotheca typis impressit Tarracone an. 1582. Licet autem illam sine scriptoris aut libri inscriptione repererit. Penitentiale  Romanum nichilominus appellauit, quod ex urbe Roma in eius manus peruenerit. Continet hec collectio titulos 9, singuli autem tituli in plura capitula distinguuntur. Cum laudentur [CCCXX] decreta non tam Gregorii uII et Urbani minoris, quam Calixti et Innocentii II, hec collectio seculo XII scripta perspicitur. Eiusdem rationis est ac precedentes, atque ex iisdem fontibus hausta.

14. Unum in fine huius capitis non est omittendum. Hildebertus Cenomanensis, postea Turonensis episcopus, in epistola ad Nemosiensem episcopum scripta exeunte anno 1118 uel ineunte anno 1119, de collectione canonum cui dabat operam sic loquitur : Exceptiones autem decretorum quas in unum uolumen ordinare disposuimus, ad suum finem nondum perducte sunt. Opus enim hoc liberum curis pectus desiderat, cuius nos episcopus immunes fecit. Horum tamen iam expleuimus partem, atque ad id peragendum quod restat, episcopum deponemus. Peractum uestras ueniet  in manus, nec opus erit ut pro eo deferendo uester legatus ad nos usque fatigetur. Officii nostri erit uobis illud per nostrum destinari. Num hec collectio, uti spoponderat, ad finem perducta et edita fuerit, non liquet. Titulus Exceptiones decretorum, quo eam designat, in causa fuit, ut nonnulli huic Hildeberto tribuerint Decretum Iuonis, cui premissa est Iuonis prefatio incipiens a uoce Exceptiones, quam quidem in fine epistolarum Hildeberti editores Benedictini impresserunt, uti antea uulgata fuerat hac inscriptione: Hildeberti Turonensis episcopi in suas regularum ecclesiasticarum Exceptiones de multiplici diuinorum preceptorum genere. Ipsi uero editores eam non Hildeberto, sed Iuoni uindicandam existimant, uti sane illam Iuoni asserunt mss. exemplaria de quibus diximus cap. 16, ubi etiam tum Pannormiam, tum Decretum eidem Iuoni adiudicauimus. Alii uero suspicati sunt Hildeberti potius esse uel Tarraconensem,  uel Cesaraugustanam collectionem, adde uel aliam aliquam ex precedentibus, que sub idem tempus digeste, certum non habent auctorem. Nisi uero aliquid certius occurrat, nichil affirmari potest.

15. He sunt collectiones quas ante Gratianum digestas explicandas censuimus. Illa uero Gratiani satis nota et a multis illustrata, explicatione non indiget, ac propterea in collectionibus Gratiano anterioribus, ex quibus ipse fere omnia deriuauit, laborem nostrum conclusimus. Unum uero quantum ad eumdem Gratianum, qui non ex antiquis primigeniis fontibus integra documenta continentibus, sed ex posteriorum temporum collectionibus, que eadem documenta in partes dissecta, et in locos communes distributa continent, pleraque hausit, annotare non inutile fuerit. Cum nimirum he collectiones in titulos distincte, ob methodum faciliorem plurimum afferrent commodi: his passim receptis, usuque frequentiori multiplicatis earum exemplaribus, antiquorum et puriorum fontium amor ac studium sensim  obsoleuit. Harum uero collectionum auctores non semper accurati, nec semper ex priscis illis codicibus canones et decreta transcripsere. uidimus  quosdam non semper textus integros excerpsisse, sed liberiori licentia alios abbreuiatos, alios aliis uerbis expressos, alios diminutos, alios interpolatos dedisse. Multa ex supposititiis passim inserta, et quedam etiam ceteroquin sincera alienis auctoribus attributa pluries notauimus. uidimus  etiam nonnullos eiusmodi collectores ex uitiatis huius generis collectionibus fere profecisse, et pro emendandis earum erroribus nouos in excerpendo errores addidisse. Hinc autem detectis fontibus e quibus fere omnia menda Gratiani profecta sunt, quantum noster hic labor, quo de iisdem fontibus seu collectionibus disseruimus, utilis esse queat iis qui in Gratiani studio uersantur, quisque facile intelliget.





APPENDIX AD S. LEONIS MAGNI OPERA, SEU [a 1Kb] CODEX CANONUM ECCLESIASTICORUM ET CONSTITUTORUM SANCTAE SEDIS APOSTOLICAE, Omnium qui huc usque prodierunt uetustissimus [b 1Kb] . A Quesnello primum uulgatus ex mss. codicibus Thuaneo et Oxoniensi, nunc autem recognitus cum prestantissimo exemplari Cesareo uindebonensi 39, et pluribus in locis emendatus, additis uariantibus lectionibus ex aliis aliarum etiam ineditarum collectionum mss. exemplaribus. [c 1Kb] Continet Codex iste CANONES ECCLESIASTICOS et CONSTITUTA SEDIS APOSTOLICAE. 





PRAEFATIO.


 5 1. Etsi Petrus Crabbus, Iacobus Pamelius, Alanus Copus, et alii prestantissime huius collectionis manuscriptis exemplaribus usi sint, nemo tamen ante Petrum Pitheum eam a Dionysiana distinctam prodidit. Immo Iacobus Pamelius, ac ex ipso Alanus Copus illam adiudicarunt Dionysio Exiguo, propterea quod huius epistola ad Iulianum presbyterum in calce codicis Atrebatensis, qui hanc collectionem continet, descripta legatur. At Petrus Pitheus in Synopsi historica uirorum clarorum, qui preter Gratianum canones et decreta ecclesiastica collegerunt, premissa editioni Corporis Iuris canonici Paris. an. 1687 et Lips. an. 1705, tres eiusdem collectionis mss. libros nactus, ipsam a Dionysiana probe distinguens, incerto auctori uindicauit. Incertus, inquit , cuius collectionis exemplaria duo sunt in bibliotheca Ecclesie Bellouacensis. Tertium habuit Franciscus Pitheus Parisiis hoc titulo: Continet codex iste canones ecclesiasticos et constituta sedis apostolice. Incipit autem a canonibus Niceni concilii, quibus admixta sunt quedam Sardicensis synodi capitula cum prefatione et expositione fidei. Sequuntur canones Carthaginensis synodi, Anquiritane, Cesariensis, Gangrensis, et aliarum plurium, insertis pontificum Romanorum epistolis a temporibus Innocentii ad S. Leonem, cuius epistola 98 ad Dorum Beneuentanum episcopum eam collectionem claudit: que non iisdem omnino interpretationibus Grecorum canonum, quibus illa superior  que canonum Corpus dicta, sed magis Dionysii Exigui, nec tamen semper usa est. Hactenus ille. Hoc autem breue eorum indicium que in laudatis codicibus continentur, ac presertim numerus capitulorum 98, quorum ultimus desinit in epistola ad Dorum episcopum Beneuenti, nostram collectionem aperte exhibent. Cum porro tertius ex iisdem codicibus fuerit Francisci Pithei, qui postea in Trecense collegium traductus, Trecopitheanus uocari cepit, nichil dubium est quin idem codex ad hanc nostram collectionem pertineat, ac propter ea diuersus sit a codice Corbeiensi, qui aliam celebrem collectionem continet a nobis descriptam in premisso Tractatu part. II c. 5. Id hoc loco monendum fuit, ne quis forte deciperetur ea notatione Quesnelli in Notitia manuscriptorum tom. I edita pag. 40, ubi hunc Trecopitheanum codicem Corbeiensi similem pronuntiat. At in notationibus ad Leonis epistolas uulgatis in fine tomi XI, eum Thuaneo nostre collectionis exemplo similem detexit. Hec enim habet not. 7. in epistolam 15 ad Turribium: Ita e Thuancis codicibus unicus cum  Trecopitheano, quem ex illo transcriptum dixeris: ita in omnibus ei concinit. Et not. 7 in cap. 7 epistole 16: Hec uerba codices non habent, exceptis Thuaneo uno et Trecopitheano, quorum unus ad alterum exscriptus est. Solas epistolarum Leonis lectiones uariantes ex Trecopitheano ms. acceperat. Si autem totum hunc codicem conferendum curasset, ipsum etiam in ceteris ac in tota collectione cum Thuaneo concinentem deprehendisset.

2. Hic uero fuit primus qui eamdem collectionem in editione S. Leonis publici iuris fecit tomo apud ipsum secundo, hoc titulo eidem prefixo: Appendix ad sancti Leonis Magni opera, seu codex canonum ecclesiasticorum et constitutorum sancte sedis apostolice omnium qui hucusque prodierunt, uetustissimus et amplissimus, qui quidem in usu fuit in Ecclesia Romana Innocentio I, Zosimo, etc., ac Leone I pontificibus, nunc primum editus e mss. codicibus Thuaneo et Oxoniensi. Breuius autem in fronte cuiusque pagine: Codex canonum, seu constitutorum Ecclesie Romane, qui titulus frequentius allegari consueuit. Cur autem hanc collectionem Romane Ecclesie tribuerit, Leonisque operibus subiecerit, exponendum est. Cum in editionem eorumdem operum emendandam, uel augendam codices undique exquireret, contigit, ut ab Eduardo Bernardo amicissimo suo acceperit, in Oxoniensi bibliotheca manuscriptum 7 exemplum inueniri, in quo preter sermones et epistolas S. Leonis hec collectio continebatur. Ex huiusmodi autem operum S. Leonis et huius collectionis coniunctione in eodem codice Quesnellus facilis coniectator ipsam collectionem Romanam et sub Leone potissimum usu receptam suspicatus est. Itaque illam fusiori disputatione talem constituere et in Appendice Leonis edere statuit.

3. Hanc uero collectionem haberi non posse codicem canonum Romane Ecclesie publica auctoritate lucubratum, et editum, usuque receptum sub S. Leone, uel anterioribus posterioribusque eiusdem Ecclesie pontificibus, palam fiet ex Obseruationibus quas subiiciemus dissertationi 12, in qua suam sententiam ille confirmare ac munire pluribus contendit. Inde etiam manifestum erit, eiusdem auctorem fuisse priuatum ac studiosum uirum nobis ignotum, uti Petrus Pitheus antea laudatus persenserat. In Galliis autem eam conditam, ac proinde nec Italicam, sed Gallicanam collectionem esse, probabilibus, ut nobis uidentur, coniecturis indicabimus.

4. Duo de hoc canonum et constitutionum codice in recitata epigraphe affirmauit Quesnellus, nimirum omnium qui hactenus prodierunt esse uetustissimum et amplissimum. Hoc secundum defendi nequit: amplior enim est multo inter ceteras Isidori collectio, que sane, adulterinis etiam omissis, longe plura documenta complectitur. uetustissimus uero codicum hactenus editorum, qui exhibent canones simul et constitutiones sedis apostolice, eatenus dici potest, quatenus nulla documenta continet que sint posteriora Gelasio; cum alie collectiones antea typis date aliqua posteriorum pontificum preferant, ut uel ex Dionysiana cognoscere licet. Recte autem statuit P. Coustantius in prefatione ad tom. I Epistolarum Romanorum pontificum, hunc codicem sub Gelasii euum fuisse digestum. Cum enim, inquit num. 74, ex puris putisque Gelasiane epistole  uerbis conflata sit prima nec minima pars prefationis, et nichil habeat codex quod Gelasii euum excedat, illud sane argumento est eum qui sub Gelasii pontificatu, uel haud multo post, primam codici manum admouit, ultimam eidem imposuisse; atque dum uaria conciliorum pontificumque decreta compilat, his intermiscuisse ea que sibi nota erant, et familiaria Gelasii statuta. Putat Quesnellus eam codicis partem que Constantinopolitanos canones exhibet, post Gregorii Magni etatem additam fuisse. At id ea in hypothesi coniicit, quod is publicus Romane Ecclesie codex fuerit, a quo laudati canones usque ad Gregorium I certissime abessent. Cum uero hec hypothesis omnino sit falsa, nichil impedit quin iidem canones ita huic codici priuato inserti fuerint sub Gelasio, sicut in aliis priuatis collectionibus ante uel paulo post Gelasium lucubratis inueniuntur inserti. Confer nostras Obseruationes ad dissert. 12 Quesnelli cap. 2 n. 8.

5. Prestantiam uero huius collectionis duo potissimum astruunt. Primo aliquot insignia documenta continet que ex hac una collectione ad nos peruenerunt. Ita Petrus Crabbus ex uetusto huius collectionis exemplo edidit epistolam Mizonii et ceterorum episcoporum prouincie Byzacene breuiario canonum Hipponensium premissam cap. 2, aliaque nonnulla que aliunde non suppetunt; et cardinalis Baronius quasdam imperiales leges aduersus Pelagianos ex ms. Atrebatensi eiusdem collectionis ab Henrico Grauio acceptas Annalibus inseruit, quas in aliis collectionibus frustra requires. Secundo etsi alia pleraque documenta inuenta sint in aliis codicibus Dionysianis, Hispanicis, Isidorianis; cum tamen auctor nostre collectionis ex his fontibus non ebiberit, sed ex aliis antiquioribus exemplaribus eadem documenta deriuarit; diuersas identidem, et non raro etiam sinceriores lectiones, ac nonnunquam integriora quoque monumenta ad nos transmisit. Non neminem fortassis illud offendet, quod supposititia S. Clementis epistola ad Iacobum in hac collectione recepta fuerit. At cum ea Rufino interprete uulgata sit, eiusque auctoritate in Gallicana synodo uasensi an, 442 can. 6  laudata, nichil mirum si in hanc collectionem Gallicanam traducta fuit.

6. Nunc de noue editionis necessitate et utilitate, ac de subsidiis in eam recudendam adhibitis plura dicenda sunt. Quesnellus hanc collectionem non omnino integram, nec cum melioribus ac sincerioribus eius lectionibus ubique edidit. Id ex eo ortum habet, quod recentiorem codicem Oxoniensem, in quo 9 alia omissa, alia preter uetustiorum exemplarium fidem studiosi cuiuspiam arbitrio emendata fuere, secutus sit.  Parata quidem huius collectionis editione Thuaneum antiquiorem et probe note codicem accepit. At nec ex eo suppleuit omnia que in Oxoniensi desiderantur , nec recepit eius lectiones nisi in paucissimis locis; reliquas uero uel reiecit in marginem, uel omnino pretermisit. Hinc iure P. Coustantius in laudata prefatione num. 88, postquam scripsit: Unum est, antequam concludamus, de quo monitos lectores uelimus, eius nimirum codicis quem de Oxoniensi exem plari descripsit Quesnellus, plura in Gallicanis bibliothecis asseruari exempla, quorum nullum Oxoniensi non si multo antiquius; recensitis quinque prestantioribus mss. subiecit: Addimus et horum exemplorum ope permulta, que in uulgatum  codicem irrepsere menda emaculari posse; adiicere poterat, et nonnullos etiam defectus suppleri. Itaque ut integra et emendatior hec collectio recuderetur, nonnulla inserenda, plura uero corrigenda fuerunt. Multa uero diligentia in Italicis bibliothecis adhibita, nullum ipsius collectionis ms. exemplar quod nobis subsidio esset, inuenire uspiam potuimus. At duos codices nacti sumus in bibliotheca Cesarea uindebonensi, quorum alter signatur num. 39, alter uero num. 42. Primus, millenarie ferme etatis, est codex membranaceus in-folio, qui etsi titulorum, seu capitulorum tabula e Thuaneo manuscripto edita careat, eadem tamen capita 98 eodem ordine continet. Cum uero totidem capita in tribus aliis mss. inuenerit etiam Petrus Pitheus, quorum ultimum desinit in epistola S. Leonis ad Dorum, ut in aliis quoque exemplaribus deprehenditur, dubium esse nequit  quin hec capita 98 ad hanc collectionem pertineant: ut ne audiendus sit Quesnellus, qui unius recentioris ms. Oxoniensis testimonio Leonis epistolas, ueluti ab hac collectione alienas, abiudicandas putauit. He autem in Oxoniensi exemplo ipsi collectioni non fuerunt inserte, quia iam antea inter Leonis epistolas collectioni premissas erant descripte, nec eamdem crambem recoquendam librarius credidit. Ceterum aliorum omnium uetustiorum exemplarium consensus uni ms. Oxoniensi iure est preferendus; ipsaque tabula in plerisque codicibus conseruata, que eumdem capitulorum 98 numerum indicat, idipsum confirmat. Tabula enim primeui operis indicium esse solet, adeo ut si que alicubi in corpore desint, perperam abscissa; si que uero preter ea reperiantur inserta, posteriori additamento accessisse dicenda sint. Hac quidem de causa additia esse nonnulla documenta que preter tabule et puriorum codicum fidem Leonis epistolis subiecta leguntur in ipso Thuaneo codice, obseruauimus not. 9 in prefationem Quesnelli tom. I pag. 33, et not. 1 ad eiusdem pontificis epistolam 120 col. 1218. Hinc uero facile est iudicium ferre de altero ms. codice uindebonensi 42, qui post premissam tabulam capitulorum 98 et post prefationem Niceni concilii inserit epistolam Dionysii Exigui ad Stephanum, tum uero in corpore ipsius codicis aliquot capita addititia recepit. Nam Innocentii epistolis premittitur illa eiusdem pontificis epistola ad Tolosanos  que incipit: Sepe me et nimium. Dein ante Siricii epistolam ad Himerium describitur alia eiusdem ad diuersos episcopos cuius initium: Cogitantibus nobis. Tum uero inter Leonis epistolas intruse leguntur alia epistole ipsius 21, que in nostra editione sunt epistole 9, 20, 22, 23, 25, 60, 61, 69, 70, 71, 79, 80, 82, 83, 85, 90, 115, 130, 134, 166, et 168. Tandem in fine adduntur alie epistole tres, una Hilari pape ad Ascanium, altera Simplicii ad Zenonem Spalensem, ac tertia Innocentii ad Aurelium. Hic codex sequioris est eui, hecque additamenta  ex Isidoriana uel Hispanica collectione librarius traduxit. Cum autem antiquior et purior sit primus codex Cesareus uind. 39, eius precipue exactissimam collationem non leui sumptu nobis comparauimus: nec tamen negleximus alterum iis in locis, que plurimum interesse credidimus. Neque uero pretermisimus alios eiusdem collectionis codices, sicubi ex ipsis aliqua documenta ab aliis edita, uel emendata deteximus. Hinc diligenter recognouimus que uel Crabbus, uel Baronius, Sirmondus, Baluzius, Coustantius, aliique uetustorum exemplarium solliciti scrutatores ex aliquo eiusmodi codice produxerunt. Iis autem subsidiis hanc uetustissimam collectionem integram, a 11 pluribus mendis correctam, et primigenie forme restitutam exhibebimus.

7. Ut autem aliquid utilius accederet, conferendas pariter censuimus alias mss. antiquiores et plerumque ignotas collectiones, in quibus si non omnia, certe fere omnia nostri codicis documenta hic illic dispersa reperire non inutiliter licuit. Eiusmodi sunt tres prestantissime collectiones in bibliothecis Romanis conseruate, quarum prima exstat in ms. uat. Regine 1997, secunda in uat. 1342 et Barberino 2888, tertia in pluribus aliis codicibus Additionum Dionysii. Nonnichil etiam contulere exemplaria Isidori, qui ex nostra collectione non pauca recepit. Accesserunt alie tres peculiares collectiones manuscripte, quarum due continentur in duobus codicibus capituli ueronensis 55 et 58, qui pro canonibus Grecarum synodorum usui fuere; tertia uero descripta est in alio eiusdem capituli codice ueron. 46, in quo omnia nostre collectionis documenta ad Acacianam causam pertinentia reperimus. Neque defuerunt codices collectionum Corbeiensis et Colbertine Longobardice, cuius postreme aliud exemplum inuenimus in bibliotheca capituli cathedralis Lucensis. Illarum enim lectiones ex P. Coustantio tom. I Epistolarum Romanorum pontificum, Lucensis uero exempli uariantes ex P. Dominico Mansi in Supplemento Conciliorum, uel per litteras cognoscere licuit. Licet uero ab editoribus alicuius collectionis lectiones ipsius proprie, etsi forte alicubi minus recte, in textu inserende sint, aliarum tamen presertim antiquissimarum collectionum recognitio maxime utilis fuit. Ubi enim harum lectiones cum nostre collectionis lectionibus concinunt, huius lectiones ex illarum consensu plurimum auctoritatis acquirunt. Ubi autem inuente fuerunt diuerse, eas in annotationibus insertas, studiosorum  iudicio subiicere non minimum iuuerit. Hactenus scilicet duarum tantum collectionum Dionysii et Isidoriane lectiones uulgo sunt cognite. Hac autem nostra diligentia tot uetustiorum et ignotarum diuerse originis collectionum lectiones patebunt, que cum fere conueniant inuicem, et cum lectionibus nostri codicis, has sinceriores et uulgatis preferendas quisque perspiciet. Editores Romani Epistolarum Romanorum pontificum, Sirmondus, atque Coustantius, aliique eadem diligentia in aliquot mss. collectionibus usi, eas epistolas ac nonnulla documenta similiter edidere. Nos uero omnes memoratas collectiones recolentes, omnia nostre collectionis documenta ad easdem exegimus, earumque lectiones accurate notauimus. Cum autem pleraque earumdem collectionum monumenta, alio licet ordine, in nostro codice inueniantur descripta, hac nostre collectionis editione alias quoque antiquiores et ineditas collectiones in partem maximam quodammodo editas non immerito intelliges.

 13 I. Canones Niceni concilii, cu prefatione et expositione fidei.

II. Canones Carthaginensis concilii.

III. Canones Anquiritani concilii.

Iu. Canones Cesariensis concilii.

u. Canones Gangrensis concilii.

uI. Epistola concilii Carthaginensis ad Innocentium papam super errore Pelagii et Celestii de libero arbitrio.

uII. Rescriptum eiusdem pape ad idem 14 concilium, in quo dogma Pelagii et Celestii damnauit.

uIII. Epistola concilii Mileuitani ad Innocentium papam de Pelagii et Celestii prauitate, qui Dei adiutorio hominem asserunt non egere, et infantes sine baptismo posse consequi uitam eternam.

 IX. Rescriptum Innocentii pape ad idem concilium, quo error pariter cum errantibus damnatus est.

 X. Epistola Aurelii Carthaginensis episcopi et aliorum quatuor familiaris, directa ad Innocentium papam contra sectam Pelagii.

XI. Rescriptum Innocentii ad eosdem 15 quinque episcopos supra damnatione Pelagii.

XII. Epistola Innocentii pape ad Aurelium episcopum Carthaginensem familiaris.

XIII. Concilium plenarium habitum apud Carthaginem contra Pelagium et Celestium.

XIu. Sacrum rescriptum Honorii et Theodosii ad Palladium P. P. post [d 1Kb] accepta gesta synodi supra scripte.

Xu. Edictum Palladii P. P. de expulsione Pelagii et Celestii.

XuI. Epistola Honorii et Theodosii ad Aurelium  Carthaginensem episcopum super Pelagii et Celestii sacrilega doctrina et damnatione.

 XuII. Epistola Aurelii episcopi ad episcopos pro uincie Bizacene et Arzugitane de Pelagii Celestiique errore damnato.

XuIII. Capitula excerpta de gestis in Palestina prouincia actis ubi Pelagius errori suo finem imposuit.

XIX. Sacrum rescriptum Constantii [a 1Kb] imperatoris ad uolusianum prepositum, de damnatione Celestii.

XX. Edictum uolusiani prepositi de Celestii expulsione.

XXI. Epistola Innocentii pape ad Exsuperium Tolosanum episcopum, per quam ei in sex titulis interrogationis eius causas et sue responsionis decreta exposuit: ubi subdit [b 1Kb] diuinorum librorum ueteris et noui Testamenti summarium.

 XXII. Rescriptum Innocentii pape ad Macedonenses episcopos super interrogatione trium titulorum.

1. Ut qui uiduam accepit uxorem non admittatur ad clerum.

2. Ut qui ante baptismum uxorem habuerit, si illa defuncta post baptismum aliam duxerit, digamus habeatur, nec admittendus ad clerum.

3. Ut hi qui de catholica recedentes ab hereticis ordinationem sacerdotii accipiunt, non recipiantur in ordine, usque dum reuerti uoluerint.

XXIII. Rescriptum Innocentii pape ad Decentium Eugubinum episcopum de titulis infra scriptis, id est:

1. Ut pacem in Ecclesia peractis iam mysteriis communicaturi sibi inuicem tradant.

2. Ut nomina offerentium non prius, sed intra  mysteria recitentur.

3. De [c 1Kb] consignandis infantibus, solis de consecrato oleo li ere dare episcopis.

4. De fermento in die sancto Pasche, his tantum sacerdotibus qui intra Urbem sunt tradi debere.

5. De ieiunio sabbati.

16 6. De his qui post baptismum a demonio corripiuntur.

7. De penitentibus, qui modus circa diem sanctum Pasche teneri debeat.

8. Ut oleo sancto non solum sacerdotibus, sed et omnibus Christianis in sua suorumque necessitate ungere liceat.

9. Ut penitentibus oleum sanctum, sicut et alia sacramenta, penitentie tempore non concedatur.

 XXIu. Epistola Innocentii pape ad uictricium Rotomagensem episcopum de titulis infra scriptis.

1. Ut extra conscientiam metropolitani episcopi nullus episcoporum audeat [d 1Kb] ordinare.

2. Ut post remissionem peccatorum non admittatur ad clerum qui cingulum militie habere elegerit.

 3. Ut omnes contentiones uel cause inter clericos cuiuslibet ordinis exorte, coram prouincialibus, id est suis episcopis terminentur.

4. Ut maiores cause ad sedem apostolicam post episcopale iudicium referantur.

5. Ut clericus uirginem uxorem accipiat.

6. Ut laicus siue ante baptismum, siue post baptismum, si uiduam uxorem acceperit, non admittatur ad clerum.

7. Ut qui secundam duxerit uxorem clericus ordinari non debeat, etsi ante baptismum tale fuerit sortitus connubium.

8. Ut de aliena Ecclesia clericum ordinare nullus usurpet.

9. Ut uenientes a Nouatianis uel Montensibus baptizati,  per manus tantum impositionem recipiantur.

10. Ut sacerdotes et leuite cum uxoribus suis non ceant.

11. Ut monachus, si ad clericatus ordinem niti uoluerit, a priori proposito quod monachus gessit non debeat deuiare.

12. Ut qui corruptus ad clericatum uenire uoluerit, spondeat se secundum ueterum regulam uxorem non ducere.

13. Ut curiales, uel quibuslibet publicis functionibus occupari, clerici [e 1Kb] non fiant.

14. Ut ancille Dei uelate si publice nubendo, uel occulte se corruptioni tradiderint, non admittantur ad penitentiam, nisi is cui se iunxerant de seculo recesserit.

 15. Ut ancille Dei nec dum sacrate, si post nubere uoluerint ad penitentiam recipiantur.

XXu. Canones synodi Chalcedonensis, prelato gestorum ordine.

XXuI. Constitutio Marciani imperatoris synodi suprodicte statuta confirmans.

XXuII. Eiusdem Augusti constitutio ad 17 Palladium pref. pret., eiusdem synodi precipiens custodori [f 1Kb] definita, Eutychis errore damnato.

XXuIII. Item eiusdem principis constitutio de obtinenda fide catholica; et de Eutychianis et Apollinaristis, eorumque penis.

XXIX. Epistola Siricii pape ad Himerium episcopum Tarraconensem, ad consulta super quindecim capitulis respondentis.

 XXX. Epistola Siricii pape ad diuersos episcopos missa, de damnatione Iouiniani et aliorum contra uirginitatem beate Marie latrantium.

XXXI. Rescriptum Ambrosii aliorumque episcoporum ad Siricium papam de causa eadem.

XXXII. Epistola Zosimi pape ad Esicium Salonitanum  episcopum, de monachis et laicis ad gradus ecclesiasticos accedere cupientibus.

XXXIII. Gommonitorium Zosimi pape ad presbyteros et diaconos suos Rauenne constitutos.

XXXIu. Bonifacii pape ad Hilarium Narbonensem de Patroclo et [a 1Kb] episcopo Lutubensi.

XXXu. Celestini pape ad episcopos uiennenses et Narbonenses constitutio titulorum undecim.

XXXuI. Celestini pape ad episcopos Apulie et Calabrie: ut nullus laicorum ad ordinem sacerdotii admittatur.

XXXuII. Expositio fidei catholice contra heresim Arianam.

XXXuIII. Faustini presbyteri fides transmissa Theodosio imperatori.

 XXXIX. Alter libellus fidei.

XL. Libellus fidei Augustini.

XLI. Exempla testimoniorum Hilarii, Ambrosii, Athanasii, Augustini, et aliorum sanctorum catholicorum uirorum, de duabus naturis in una persona Iesu Christi Domini nostri indiscrete distincteque manentibus.

XLII. Gesta damnationis [b 1Kb] Eutychis.

XLIII. Narrationis ordo: qualiter Dioscorus Alexandrinus episcopus Eutychi consentiens, in ea cui preerat ipse Ecclesia, uel Constantinopolitana, errorem induxerit, usque ad tempus quo Acacius damnatus est.

XLIu. Simplicii pape ad Acacium, ut de Alexandrine Ecclesie uexatione curam gerens, 18 sedi apostolice  non differat nuntiare [c 1Kb] .

XLu. Rescriptum Acacii ad Simplicium papam, ubi ei significat Petrum Alexandrinum episcopum esse damnatum, et Timotheum restitutum.

XLuI. Felicis pape in damnatione Acacii.

XLuII. Gelasii pape de damnatione Acacii mirabilis disputatio atque definitio.

XLuIII. Item eiusdem ad Faustum in legatione ad Orientem directum instructio super damnatione Acacii.

XLIX. Eiusdem de eodem ad Anastasium imperatorem: ut imperator non se extollat super sacerdotes, nec super sedem apostolicam.

L. Eiusdem expositio cause ad Dardanos: Acacium a sede apostolica iuste fuisse damnatum.

LI. Eiusdem episcopi ad episcopos Orientis de eadem  causa reddita ratio.

 LII. Athanasii episcopi ad Epictetum episcopum contra eos qui de Domini Incarnatione spiritu blasphemie diuersa senserunt.

LIII. Cyrilli ad Ioannem Antiochenum episcopum contra eos qui praua de eo in fide finxerunt, et quod exemplar litterarum Athanasii ad Epictetum ipse direxerit; et formula fidei subrogata.

LIu. Definitio sancte synodi Chalcedonensis; et leges ex Codice Theodosiano.

Lu. Damasi pape ad Paulinum Antiochenum episcopum de fide et formula libelli, cuiusmodi fidem qui ab heresi reuertuntur debeant profiteri [d 1Kb] .

LuI. Eusebii episcopi Mediolanensis epistola ad Leonem papam, per quam fidei eius, quam ad Orientem direxerat, asserendo cum aliis episcopis consensit  atque subscripsit.

LuII. Rauennii aliorumque episcoporum Gallorum ad Leonem papam fidei eius quam ad Orientem direxit, laudem dicentium.

LuIII. Gelasii pape constitutio in 23 titulis, canonum districtionem temperans, in his duntaxat prouinciis que certis ex causis ut ministri Ecclesiarum desint, hominum raritate laborant.

LIX. [e 1Kb] Canones Antiocheni concilii.

LX. [f 1Kb] Regule secundum Laodicium Phrygie Pacatiane.

LXI. [g 1Kb] Canones Constantinopolitani concilii.

19 LXII. [h 1Kb] Constituta [i 1Kb] Theleptensis concilii, id est in Africa, iuxta decretalem Siricii pape.

LXIII. Regula formatarum secundum Greca litterarum  elementa.

LXIu. Clementis ad Iacobum.

LXu. Ceretii, Salonii et uerani episcoporum Gallorum ad Leonem papam gratias super fidei doctrina agentium.

LXuI. [i 1Kb] Cyrilli ad Nestorium: ut unum et uerum fidei dogma sequatur.

LXuII. Leonis pape ad Leonem Augustum, de una Domini nostri Iesu Christi persona, et duabus Dei hominisque naturis, cum subiectis testimoniis Patrum.

LXuIII. Leonis pape ad Iuuenalem Ierosolymitanum episcopum de eodem ipso.

LXIX. Eiusdem ad Flauianum episcopum CP. de damnatione heresis Eutychiane.

LXX. Constitutio ad Theodorum episcopum Foriiuliensis  super penitentie statu.

 LXXI. Constitutio ad Turbium episcopum Asturensem super XuI capitulorum consulta, Priscillianistarum blasphemiis in XuIII respondens capitulis; id est:

1. Quod Patris et Filii et Spiritus sancti unam asserunt esse personam.

2. De processionibus quarumdam uirtutum ex Deo, quas habere ceperit, et quas essentia sui ipsa precesserit.

3. Ideo unigenitum dici Filium Dei, quia solus sit natus ex uirgine.

4. Quod Natale Christi honorare se simulent.

5. Quod animam hominis diuine asserant esse substantie.

6. Quod diabolus nunquam fuerit bonus, nec natura eius opificium Dei sit.

 7. Quod nuptias damnant, et procreationem nascentium perhorrescant.

8. Quod humana corpora in mulierum uteris in conceptione seminum demonum opere figurentur.

9. Quod promissionum filii ex mulieribus quidem nati, sed ex Spiritu sancto concepti sint.

10. Animas hominum antequam insererentur humanis corporibus fuisse in corpore, et in celesti habitatione peccasse.

11. Quod fatalibus stellis et animas hominum et corpora astringant.

12. Quod sub aliis potestatibus partes anime, sub aliis corporis sint membra.

13. Quod omne corpus Scripturarum canonicarum sub patriarcharum nominibus accipiendum sit.

 14. Statum corporis sub potestate siderum atque signorum pro terrena qualitate teneri.

15. Quod multos codices detestande perfidie presumptione diabolica canonicos esse simulata titulauerint ueritate; quodque ea que extra canonicas Scripturas reperta fuerint, igne debeant concremari.

16. De tractatibus Dictinii abiiciendis.

2017. De his sacerdotibus qui errantibus non resistunt.

18. Si descendente ad inferna Christo, caro eius requieuerit in sepulcro.

LXXII. Item Leonis pape ad Rusticum Narbonensem episcopum cum subiectis XIX consultationum capitulis, responsionibusque subnexis.

 LXXIII. Ad Anastasium episcopum Thessalonicensem, super nimietatis arrogantia uicis apostolice sedis redargutio cum subiectis sex titulis decretorum.

LXXIu. Ad Nicetam Aquileiensem episcopum super Iu titulorum interrogatione responsis; id est:

1. De mulieribus que hostilitatis tempore, maritis in captiuitatem abductis, aliis coniuncte sunt uiris.

2. De his Christianis qui captiuitatis necessitate immolatitiis escis polluti sunt.

3. De his qui baptisma uel melu hostium, uel errore traducti, uisi sunt iterasse.

4. De his qui ab hereticis primum baptismum acceperunt, cum ante non fuerint baptizati.

 LXXu. Ad Ianuarium episcopum Aquileiensem de clericis, qui in heresim uel quodlibet schisma prolapsi sunt, minime promouendis.

LXXuI. Ad uniuersos episcopos Campanie, Piceni, et Tuscie: ut serui uel originarii aut cuiuslibet conditionis obnoxii ab ecclesiasticis officiis repellantur; et de his clericis qui ob hoc fenerant, ut usuras accipiant.

LXXuII. Epistola generalis de Manicheis.

LXXuIII. Ad episcopos Sicilie: ut in Epiphaniorum die baptisma non tradant.

LXXIX. Ad Pulcheriam, de damnatione heresis Nestoriane et Eutychiane.

LXXX. Ad Constantinopolitanos, super stabilitate fidei ipsorum cohortatio.

LXXXI. Ad Palestinos, super mobilitate fidei ipsorum  in Eutychianam heresim deuolutos correptio.

LXXXII. Ad Aquileiensem episcopum, de incauta receptione Pelagianistarum, et ut de Ecclesia ad Ecclesiam nullus ecclesiastici ordinis transferatur.

LXXXIII. Ad Septimum episcopum, de suprascriptis titulis.

LXXXIu. Ad Mauros episcopos, de illicitis ordinationibus, et de ancillis Dei que uirginitatem ui barbarica amiserunt.

LXXXu. Ad synodum Ephesianam, de damnanda heresi Eutychiana.

LXXXuI. Ad Theodosium imperatorem, ut rescissa synodo Ephesiana, in Italia concilium eius consensu debeat celebrari.

LXXXuII. Ad Pulcheriam Augustam, de eodem  ipso.

LXXXuIII. Ad Iulianum episcopum, de damnatione heresis Eutychiane.

21 LXXXIX. Ad Theodosium imperatorem, de synodo Ephesi celebranda.

XC. Ad Marcianum Augustum, de ambitu Anatolii episcopi Constantinopolitani.

XCI. Ad Anatolium episcopum CP. de eius ambitu obiurgatio, et de Alexandrine et Antiochene sedis antiquitus honore prelato.

XCII. Ad synodum Chalcedonensem, ut ea tantum ualeant que de fide contra Eutychen decreta sunt, cetera effetanda.

XCIII. Ad Anatolium episcopum, de adhortatione  expugnande heresis Eutychiane, et quod expulsos quosdam de Aegypto pro fide catholica ipse susceperit.

XCIu. Ad Leonem Augustum, de adhortatione abscidende heresis Eutychiane, et de confirmatione concilii.

XCu. Ad Anatolium episcopum, de Attico presbytero, ut susceptionem Eutychiani erroris a se presbyter compellatur excludere.

XCuI. Ad Anatolium episcopum, de receptione 22 Andree archidiaconi et Euphrate, et de appetiti honoris Constantinopolitane sedis abiectione rescriptum.

XCuII. Ad synodum Chalcedonensem, de restituendis episcopis in propriis sedibus qui dudum fuerant pro  fide catholica pulsi, et Ephesiane prioris synodi firmitate.

 XCuIII. Ad Dorum Beneuentanum episcopum obiurgationis epistola [a 2Kb] .




[a 1Kb] PRAEFATIO.


 Beatissimo Syluestro in urbe Roma apostolice sedis antistite; Constantino Augusto, et Licinio Cesare; consulatu Paulini et Iuliani uirorum clarissimorum; anno ab Alexandro [b 2Kb] millesimo trigesimo sexto, mense Iunio, decimo tertio kalendas Iulii: propter insurgentes hereses fides catholica exposita est apud Niceam Bithynie, quam sancta et reuerentissima Romana complectitur et ueneratur Ecclesia; quippe quam trecenti decem et octo 23 Patres, mediantibus uictore atque uincentio religiosissimis Romane sedis presbyteris, inspirante Deo, [c 1Kb] propter destruenda Arii uenena protulerunt. Nam et nonnulle regule subnexe sunt, quas memorata suscipiens confirmauit Ecclesia. Sciendum est sane omnibus catholicis,  quoniam [d 1Kb] sancta Ecclesia Romana nullis synodicis decretis [e 1Kb] prelata est, sed euangelica uoce Domini et Saluatoris nostri Iesu Christi primatum obtinuit, ubi dixit beato apostolo Petro: Tu es Petrus, et super hanc petram edificabo Ecclesiam meam, et porte inferi non preualebunt aduersus eam; et tibi dabo claues regni celorum: et quecunque ligaueris super terram, erunt ligata et in celis; et quecunque solueris super terram, erunt soluta et in celis . [f 1Kb] Adhibita est etiam societas in eadem urbe Romana beatissimi Pauli apostoli, uasis electionis; [g 1Kb] qui uno die unoque tempore, gloriosa morte cum Petro sub principe Nerone agonizans coronatus est. Ambo ergo pariter sanctam Ecclesiam Romanam  Christo Domino consecrarunt, aliisque omnibus urbibus in uniuerso mundo sua presentia atque uenerando triumpho pretulerunt. [a 1Kb] Et licet [b 1Kb] pro omnibus assidua apud Dominum omnium sanctorum fundatur oratio, his tamen uerbis Paulus beatissimus apostolus Romanis proprio chirographo pollicetur, dicens: Testis enim mihi est Deus, cui seruio in spiritu meo, in Euangelio Filii eius, quod sine intermissione memoriam uestri facio semper in orationibus meis .

[c 1Kb] * Prima [d 1Kb] ergo sedes est celesti beneficio Romana Ecclesia, quam beatissimi apostoli Petrus atque Paulus suo martyrio dedicarunt. Secunda autem sedes apud Alexandriam beati Petri nomine a Marco eius 24 discipulo atque euangelista consecrata est [e 1Kb] quia ipse et in Aegypto primus uerbum ueritatis a Petro  directus predicauit, et gloriosum suscepit martyrium, cui uenerabilis successit Abilius. Tertia uero [f 1Kb] sedes apud Antiochiam, eiusdem beati Petri apostoli nomine habetur honorabilis; quia illic, priusquam Romam ueniret, habitauit, et Ignatium episcopum constituit; et illic primum nomen Christianorum nouelle gentis exortum est [g 1Kb] .

Nam et Ierosolymitanus episcopus, pro tanti loci reuerentia, ab omnibus habetur honorabilis; maxime quoniam illic primus beatissimus Iacobus, qui dicebatur Iustus, qui etiam secundum carnem frater Domini nuncupatus est, a Petro, Iacobo et Ioanne apostolis episcopus est ordinatus. Itaque secundum antiquorum Patrum definitionem, sedes prima Ierosolymis [h 1Kb] minime dicitur: ne forte ab infidelibus aut  idiotis sedes Domini nostri Iesu Christi, que in celis est, in terra esse putaretur. Est enim sedes eius celum, terra autem scabellum pedum eius. Quoniam ipse est per quem omnia facta sunt, et sine quo factum est nichil: Quoniam ex ipso, et per ipsum, et in ipso sunt omnia; ipsi gloria in secula seculorum .

Apud Ephesum uero beatissimus Ioannes apostolus et euangelista multo tempore [i 1Kb] post resurrectionem  et ascensionem in celos Domini nostri Iesu-Christi commoratus est; ibique etiam Euangelium quod secundum Ioannem dicitur, diuina inspiratione conscripsit, atque requieuit; et ob hoc episcopus Ephesius pro tanta apostoli et euangeliste memoria pre ceteris episcopis metropolitanis in synodis honorabiliorem obtinet sedem.

[i 1Kb] Sed quoniam de concilio Niceno disserendum 25 est: que hoc fecit causa ut post illam apostolorum gloriosissimam predicationem, que in omnem terram mirabiliter diffusa est, sub Constantino [k 1Kb] Augusto tanti congregarentur episcopi? Rufini nobis decimus liber, qui coniunctus est nouem libris Ecclesiastice Historie, quos uir eruditissimus Eusebius Cesariensis edidit, necessarie profertur ad medium, ut parua  eius que inter initia de Arii peruersitate conscripta sunt, memorentur: quia dubium non est ideo trecentos decem et octo sanctissimos Patres ex uniuerso Orientali, [l 1Kb] atque Occidentali orbe in Nicea Bithynie congregatos, ut et Arii impium dogma, Christi auxilio, funditus damnaretur, et salubri prouidentia constituerent quid in Ecclesia sancta catholica debeat obseruari. [m 1Kb] Item ad locum ex libro decimo Rufini. Igitur cum apud Alexandriam post [n 1Kb] Achilam, qui Petro martyri successerat, Alexander sacerdotium suscepisset; quia pax nostris et requies a persecutionibus erat, atque Ecclesiarum gloria confessorum meritis gaudebat, prosperitas rerum nostrarum domestica contentione turbatur. Etenim presbyter quidam apud Alexandriam Arius nomine, uir specie et  forma magis quam uirtute religiosus, sed glorie laudisque et nouitatis improbe cupidus, praua quedam de fide Christi proferre, et que [o 1Kb] ante ad inquisitionem nunquam uenerant, cepit: abscidere ac separare ab illa eterna et ineffabili Dei Patris substantia uel natura Filium conabatur. Que res in Ecclesia plurimos conturbabat. Sed cum Alexander episcopus natura lenis et quietus assiduis commonitionibus  Arium cuperet a prauo incepto et assertionibus impiis reuocare, nec tamen res ex sententia procederet; [a 1Kb] et quod plerosque iam contagio pestifere assertionis infecerat, non solum apud Alexandriam, uerum et per alias urbes prouinciasque disperserat; perniciosum fore credens si dissimularet a talibus, plurimis consacerdotibus suis rem indicat. Questio latius innotescit. Sermo usque ad aures religiosi principis Constantini peruenit: quippe qui omni studio et diligentia curaret que nostra 26 sunt. Tunc ille ex sententia sacerdotum apud urbem Niceam episcopale concilium conuocat; ibique Arium trecentis decem et octo episcopis residentibus adesse iubet, ac de eius propositionibus et questionibus iudicare [b 1Kb] .

 [c 1Kb] uerum post diutinum multumque tractatum placet omnibus, ac uelut uno cunctorum ore et corde decernitur scribi debere, id est, eiusdem cum Patre substantie Filium confiteri; idque firmissima omnium sententia pronuntiatur. Decem et septem soli tunc fuisse dicuntur quibus Arii magis fides placeret, extrinsecus creatum Dei Filium ex nullis [d 1Kb] subsistentibus, et non ex ipsa Patris Deitate progenitum confirmantes. Defertur ad Constantinum sacerdotalis concilii sententia. Ille tanquam a Deo prolatam ueneratur; cui si quis tentasset obniti, uelut contra diuina statuta uenientem, in exsilium se protestatur acturum.



INCIPIUNT CAPITULA.



27 CAPITULUM PRIMUM. [a 1Kb] CANONES NICAENI CONCILII SUB TITULIS XLuI.



TITULUS PRIMUS [b 3Kb] . Incipit expositio fidei Nicene, uel synodice discipline, et nomina episcoporum CCCXuIII.

 [c 1Kb] Credimus in unum Deum Patrem omnipotentem, omnium uisibilium et inuisibilium factorem; et in unum Dominum nostrum Iesum Christum Filium Dei; qui natus est ex Patre unigenitus, hoc est, de substantia Patris; Deum ex Deo, lumen ex lumine, Deum  uerum ex Deo uero; 28 natum, non factum, , hoc est, eiusdem cum Patre substantie; per quem omnia facta sunt que in celo et que in terra sunt; qui propter nos homines et propter nostram salutem descendit, et incarnatus est, et homo factus passus  est, et resurrexit tertia die, ascendit in celos, unde uenturus est iudicare uiuos et mortuos. Et in Spiritum sanctum [d 1Kb] . Eos autem qui dicunt: Erat aliquando quando non erat, et priusquam nasceretur non erat; et quia ex nullis subsistentibus [e 1Kb] factus est; aut qui  ex alia substantia uel essentia dicunt esse , hoc est conuertibilem aut commutabilem Filium Dei; hos anathematizat catholica et apostolica Ecclesia.

[a 2Kb] Hec est fides quam exposuerunt Patres, primum quidem aduersus Arium blasphemantem et dicentem [b 1Kb] creatum esse Filium Dei; posteaque aduersus omnem heresim 29 extollentem se et insurgentem contra catholicam [c 1Kb] et apostolicam Ecclesiam. Quam heresim cum auctoribus suis damnauerunt apud Niceam ciuitatem supradictam CCCXuIII episcopi in unum congregati; quorum nomina cum prouinciis suis [d 1Kb] et  ciuitatibus subter annexa sunt. Sed studiosi serui Dei magis curauerunt Orientalium nomina episcoporum conscribere, propterea quod Occidentales non similiter questionem de heresibus habuissent [e 1Kb] .



30 [f 4Kb] NOMINA EPISCOPORUM.

Osius Cordubensis episcopus dixit: [g 1Kb] Sic credo quemadmodum dictum est.

[h 1Kb] uictor et uincentius presbyteri Romani, pro uenerabili uiro papa et episcopo nostro sancto Siluestro subscripsimus: ita credentes sicut supra scriptum est.


[a 1Kb] Aegypti Thebaidis.

    Alexander Alexandrie.
    [b 1Kb] Tyrannus Antinoi.
    31 [c 1Kb] Plusianus Lyci.
    Arpocration [d 1Kb] Alfusianorum.
    [e 1Kb] Adamantius Cini.
    Arbetion Farbeti.
    Philippus [f 8Kb] Panefisei.
    Potamon Heracleis.
    Secundus Ptolomaidis.
    Dorotheus Pelusii.
    Gaius [g 1Kb] Thomeis.
    Antiochus Mempheus.
    Tiberius [h 1Kb] Tyticis.
    [i 1Kb] Agathos Schedie.




Libye Superioris.

    [i 1Kb] Dachis Beronicie.
    Zophirus Archistei [k 1Kb] Barcis.
    Serapion [l 1Kb] Antipyrgi.
    Secundus [m 1Kb] Tauchis.




32 Libye [n 1Kb] Inferioris.

    [o 1Kb] Titus Paretonii.




Palestine.
    Macarius Ierosolyme.
    Germanus Neapolis.
    [p 1Kb] Marinus Sebastenus.
    Gaianus Sebastie.
    Eusebius Cesariensis.
    Sabinus Gadarensis.
    Longinus Ascalone.
    Petrus Nicopolitanus.
    Macrinus Iamnie.
    Maximus Eleutheropolitanus.
     Paulus Maximianopolitanus.
    Ianuarius Hierico.
    Heliodorus Zabulon.
    Aetius Lyddorum.
    33 Siluanus Azoti
    Patrophilus Scythopolitanus.
    Asclepas Gaze.
     Petrus Ahili.
    Antiochus Capitoliades.




Phenicie.
    [a 1Kb] Zenon Tyri.
    Aeneas Ptolomaidis.
    Magnus Damasci.
    Theodorus Sidonie.
    Hellanicus Tripolitanus.
    Gregorius Beryti.
    [b 1Kb] Marinus Palmyre.
    [c 1Kb] Thadoneus Alasie.
    Anatolius Emisse.
    Philocalus Paneades.




[d 1Kb] Syrie.
     [e 1Kb] Eustathius Antiochie.
    Zenobius Seleucie.
    [f 1Kb] Theodotus Laodicie.
    Alfius Apamie.
    Philoxenus Hierapolitanus.
    [g 1Kb] Salamonius Germanicie.
    Piperius Samosatenus.
    Archelaus Dolice.
    Eufration [h 1Kb] Balaneorum.
    34 [i 1Kb] Baiadus chorepiscopus.
    Zoilus [i 1Kb] Gabale.
    Bassus [k 1Kb] Zeumathie.
    [l 1Kb] Bosianus Rafanie.
     [m 1Kb] Gerontius Larisse.
    Eustasius Arethusie.
    Paulus Neocesarie.
    [n 1Kb] Diritius Cirris.
    Seleucus chorepiscopus.
    Petrus [o 1Kb] Gendari.
    Pegasius Arbocadami.
    [p 1Kb] Bassonis Gabude.




Arabie.
    [q 1Kb] Nichomachus Bostri.
    Cirion Philadelphie.
    Gennadius [r 1Kb] Isbuntorum.
    Seuerus Sodome.
    Sosipater [s 1Kb] Beritanensis.
    Seuerus [t 1Kb] Dionysiadis.




Mesopotamie.

    [u 1Kb] Aetolaus Edesse.
    Iacobus Nisibiensis.
    Antiochus [u 1Kb] Resanius.
    Mareas Macedoniapolitanus.




35 Persidis.
    Ioannes Persidis.




Cilicie.
    [x 1Kb] Theodorus Tarsi.
    Amphion Epiphanie.
    Narcissus [y 1Kb] Nerodiades.
    Moses [z 1Kb] Castabasi.
     Nicetas Flauidis.
    [a 1Kb] Eudemon chorepiscopus.
    Paulinus Adanorum.
    Macedonius [b 9Kb] Mestorum.
    Tarcondimatus [c 1Kb] Aegeus.
    Esichius Alexandrie [d 1Kb] 
    Narcissus [e 1Kb] de Irenopoli.




Cappadocie.
    Leontius Cesariensis.
    Eupsichius Tianeus.
    [f 1Kb] Euritichius Colonie.
    36 Timotheus [g 1Kb] Cibistrianus.
    Ambrosius [h 1Kb] Comanensis.
    Stephanus chorepiscopus.
     Rhodo chorepiscopus.
    Gorgonius chorepiscopus [i 1Kb] .




Armenie Minoris.
    [i 1Kb] Euladius Sebastie.
    Euethius [k 1Kb] Satalenus.
     Eudromius chorepiscopus.
    Theophanes chorepiscopus.




Armenie Maioris.
    [l 1Kb] Aristecisus Diosponti.
    Cretis Helenoponti.
    Helpidius Comanensis.
    Eutychius Amasie.
    Heraclius [m 1Kb] Celensis.




37 Ponti Polemoniaci.
    [n 1Kb] Longius Neocesariensis.
    Domnus Trapezontensis.
    Stratophilus [o 1Kb] Ptionensis.




Paphlagonie.
    Philadelphus Pompeiopolitanus.
     Petronius [p 1Kb] Leneopolitanus.
    [q 1Kb] Eufisicius Amastridenus.




Galatie.
    [r 1Kb] Pancasius Ancyre.
    Decasius [s 1Kb] Tauie.
     Erectius [a 1Kb] Daumasie Dedareanus [b 1Kb] .
    Philadelphius Iuliopolitanus.




38 Asie.
    Theonas Cizici.
    [c 1Kb] Menophantus Ephesi.
    Orion Elii.
    Eutychius Smyrne.
    [d 1Kb] Mitres Popanensis.
    [e 1Kb] Macrinus Hielesponti.
    Paulus [f 1Kb] Panee.




Lydie.
    Arthemidorus Sardis [g 1Kb] .
    [h 1Kb] Ethimasius Philadelphie.
    Pollion [i 1Kb] Barensis.
    Agogius Tripoli.
     Florentius Ancyre ferree.
    Antiochus Aureliopolitanus.
    39 Marcus Standi [i 1Kb] .




Phrygie.

    [k 1Kb] Nunechius Laodicie.
    Flaccus [l 1Kb] Sanai.
    [m 1Kb] Procopius Sinnades.
    [n 1Kb] Pisticus Azani.
    [o 1Kb] Athenodorus Doriensis.
    Eugenius Eucarpie.
    Flaccus Hieropolitanus.




Pisidie [p 1Kb] .
    Eulalius Iconii.
    Thelemachus [q 1Kb] Adriopolitanus.
    Esichius Neapolitanus.
    Eutychius Seleucie.
    Apagnius [r 1Kb] Lomenensis.
     Tarsicius Apamenus.
    Patricius [s 1Kb] Alladorum.
    40 Academius Mortinensis [t 1Kb] Paporum.
     Polycarpus metropolitanus.
    Heraclius Barensis.
    Theodorus [a 1Kb] Usensis.
    [b 1Kb] Odon Licius:




Lycie.
    Eudemus Paterensis.




Pamphylie.
    [c 1Kb] Callides Pergensis.
    [d 1Kb] Euresius Termiensis.
    [e 1Kb] Zeusius Barbonitatus de Synasmo.
    Domnus [f 1Kb] Aspenidicus.
    [g 1Kb] Quintianus Seleusie.
    Patricius Maximianopolitanus.
    Afrodisius [h 1Kb] Maginensis.




41 Insularum.
     Eufrosinus Rhodius.
    Melifron [i 1Kb] Ciniensis.
    Strategius Lemni.
    Apollodorus Corcyre.




Carie.
    Eusebius Antiochie.
    [i 1Kb] Emmonius Afrodisiensis.
    Eugenius Appolloniades.
    [k 1Kb] Letoius Cibiritensis.
     Eusebius Miletensis.




Isaurie.
    Stephanus [l 1Kb] Baratensis.
    Athaneus [m 1Kb] Corocasius Parensis
    Eudesius, [n 1Kb] Claudiopolitanus.
    Agapius Seleucie.
    [o 1Kb] Silanus metropolitanus in Isauro:
    Faustus [p 1Kb] Panemuthicorum.
    Antonius Antiochie.
    42 [q 1Kb] Nestor Syedrensis.
    [r 1Kb] Esicius chorepiscopus.
    [s 1Kb] Quintus Tymapodorum.
    Paulus [t 1Kb] Larendensis.
    Theodorus uasadorum.
    Anatolius chorepiscopus.
     [u 1Kb] Quintus chorepiscopus
    Tiberius [u 1Kb] Alistrensis.
    Aquilas chorepiscopus.
    Eusebius [x 1Kb] Paritius.




Cypri.
    Cyrillus Paphi.
    Gelasius Salamine.




Bithynie.
    Eusebius Nicomedensis.
     [a 1Kb] Theogenes Nicee.
    [b 1Kb] Maris Chalcedonis.
    Cyrillus [c 1Kb] Cii.
    [d 1Kb] Esicius Nuse Pruse.
    Gorgonius Apolloniadis.
    Georgius [e 1Kb] Plusiades.
    43 Euetius [f 1Kb] Adrianopolitanus.
    Theophanes chorepiscopus.
    [g 1Kb] Rufus Cesariensis.
    Eulalius chorepiscopus.




Europe.
    [h 1Kb] Pedorus Heraclee.
    Marcus [i 1Kb] Comensis.




[i 1Kb] Dacie.
     Protogenes Sardice.




Mysie.
    Pistus Martianopolitanus.
    [k 1Kb] Marcus Eubensis.
    Strategius Ephestiensis.




Macedonie.

    Alexander Thessalonicensis.
    [l 1Kb] Bundisius Thebiensis.




44 Achaie.
    Pistus Atheniensis.
    [m 1Kb] Festius Strategidis.




[n 1Kb] Thessalie.
    [o 1Kb] Dionius Thebanus.
    [p 1Kb] Sudis Salonitanus.




Calabrie.
    Marcus [q 1Kb] Calabrie.
    Cecilianus [r 1Kb] Carthaginensis.




Dardanie.
    Dachus Macedonensis.
    [s 1Kb] Claudianus Thessaliensis.




[t 1Kb] Dalmatie.

    [u 1Kb] Bunius Struborum.




45 Pannonie.
    Domnus Pannoniensis.




Galliarum.
    Nicasius [u 1Kb] Diuiensis.




De Gothiis.

    Theophilus [a 1Kb] Gothie.




[b 1Kb] Bosphori.
    [c 2Kb] Cadcemnus Bosforensis.


46 [d 3Kb] Cum conuenisset sanctum et magnum concilium apud Niceam Bithynie, statuta sunt que infra scripta sunt; et placuit ut hec omnia mitterentur ad  episcopum urbis Rome Siluestrum. Facta est autem synodus Constantino Augusto et Licinio, consulibus, XIII kal. Iulias.



47 [e 5Kb] TIT. II. De excisis. 

Si quis [f 1Kb] pro egritudine a medicis sectus est, uel  a Barbaris castratus, [a 1Kb] iste permaneat in clero. Quod si quis semetipsum sanus abscidit, hic etiamsi est in clero, cessare debet; et ex hoc talem nullum oportet ordinari. Sicut ergo de his qui affectauerunt, uel ausi sunt seipsos abscidere, hec que diximus statuta sunt; ita si 48 qui uel a Barbaris uel a dominis suis eunuchi facti sunt, et probabilis uite sunt, hos tales [b 1Kb] suscipit ecclesiastica regula.



TIT. III. De [c 1Kb] neophytis neque presbyteros neque episcopos faciendis. 

Quoniam multa siue per necessitatem, siue alias cogentibus hominibus contra ecclesiasticam regulam [d 1Kb] gesta sunt; ita ut homines ex uita gentili [e 1Kb] nuper accedentes 49 ad fidem, et qui paruo tempore catechizati uel instructi fuerant, statim ad spiritualem  baptismum uenirent; et continuo ut baptizati fuerant, etiam ad episcopatum uel [f 1Kb] presbyterium proueherentur: rectum esse uisum est de cetero nichil tale fieri. Nam et tempore opus est [g 1Kb] ut sit catechumenus; et post baptisma multa probatione indiget: euidens namque est apostolicum preceptum dicens: Non neophytum, ne elatus in iudicium incidat [h 1Kb] et laqueum diaboli. Si uero procedente tempore,  [i 1Kb] quod anime noceat peccatum inuentum fuerit in ea persona, et conuincitur duobus uel tribus testibus, cessabit a clero qui eiusmodi est.



TIT. Iu. De [i 1Kb] uindicta eorum qui contra canones fecerint.

Si quis uero preter hec facit, tanquam contraria statutis huius sancti concilii gerens, etiam ipse [k 1Kb] de statu sui ordinis periclitabitur.



TIT. u. De [l 1Kb] synesactis. 

Omnimodis uero interdicit sancta synodus, neque episcopo, neque presbytero, neque diacono, neque ulli omnino clericorum [m 1Kb] permittit secum habere mulierem extraneam, nisi forte mater sit, aut soror, [n 1Kb] aut amita. In his namque personis, 50 et horum similibus, omnis suspicio declinatur. Qui aliter preter  hec [o 1Kb] aget, periclitabitur de clero suo.



TIT. uI. De [p 1Kb] episcopis a comprouincialibus ordinandis. 

Episcopum oportet [q 1Kb] maxime quidem ab omnibus qui sunt in prouincia episcopis ordinari. Si uero hoc difficile fuerit, siue urgente necessitate, siue itineris longitudine, certe omnino tres episcopi [r 1Kb] in unum debent esse congregati; ita ut etiam [s 1Kb] ceterorum  absentium consensum et sententias per litteras teneant, et ita faciant ordinationem.



TIT. uII. De potestate metropolitani.

Potestas sane uel confirmatio pertinebit per singulas prouincias ad metropolitanum [a 1Kb] .



TIT. uIII. De [b 1Kb] his qui excommunicantur ab episcopis suis. 

[c 1Kb] Siue clericis, siue laicis ab episcopis suis per suas quasque prouincias, seruetur ista sententia secundum canonem, ut hi qui [d 1Kb] ab aliis excommunicantur, ab aliis [e 1Kb] non recipiantur. Requiratur sane, ne forte quis pro aliqua indignatione animi aut contentione, aut qualibet commotione 51 stomachantis episcopi abiectus sit.



TIT. IX. De [f 1Kb] synodo bis in anno per unamquamque prouinciam celebranda.


Ut ergo hec possint digna examinatione perquiri,  rectum esse uisum est per singulos annos in singulis quibusque prouinciis bis in anno episcoporum concilia fieri; ut simul in unum conuenientes episcopi [g 1Kb] ex uniuersis prouinciis huiusmodi examinent questiones: et ita demum hi qui ob culpas suas episcoporum suorum offensam merito contraxerunt, digne etiam a 52 ceteris episcopis [h 1Kb] excommunicati sint usquequo in communionem ab omnibus recipiantur, aut ipsi episcopo suo placeat humaniorem circa eos ferre sententiam. Fiant autem concilia semel quidem ante dies Quadragesime: ut omnibus, si que sunt, simultatibus amputatis, mundum et solemne Deo munus [i 1Kb] possit offerri: secundo uero circa tempus autumni.



TIT. X. De [i 1Kb] primatu Ecclesie Romane. 


Ecclesia Romana [k 37Kb] semper habuit primatum. Teneat  autem et Aegyptus Libye 53 et Pentapolis: [a 1Kb] ita ut episcopus Alexandrie harum omnium habeat potestatem; quoniam et Romano episcopo hec est consuetudo. Similiter autem et qui in Antiochia constitutus est. Itaque et in ceteris prouinciis priuilegia salua sint Ecclesiarum.



TIT. XI. De [b 1Kb] infirmanda ordinatione que sine metropolitani consensu fit.

Per omnia autem manifestum sit [c 1Kb] hoc quod si quis preter uoluntatem metropolitani episcopus fuerit ordinatus, [d 1Kb] hunc statuit sancta synodus non debere esse episcopum.



TIT. XII. De sequendo maiori numero, [e 1Kb] cum de ordinatione contenditur.

 Sane si communi omnium consensu rationabiliter [f 1Kb] habito, et secundum ecclesiasticam 54 regulam facto decreto, duo aliqui aut tres per contentionem suam contradixerint, obtineat sententia plurimorum.



TIT. XIII. de honore [g 1Kb] Ierosolymitani episcopi .


Quoniam mos antiquus obtinuit et uetusta traditio ut Aelie, id est [h 1Kb] Ierosolymitanorum episcopo deferatur; habeat consequenter honorem suum; sed metropolitano sua dignitas salua sit.



TIT. XIu. De [i 1Kb] his qui dicuntur Mundi, quo genere recipiendi sint .

De his qui seipsos Catharos, id est mundos, uocant, [i 1Kb] si qui ueniant ad Ecclesiam catholicam, placuit sancto concilio [k 1Kb] ut ordinentur, et sic maneant in clero. 55 Ante omnia [l 1Kb] uero hoc eos per scripturam conuenit profiteri, ut fateantur secum omni consensu obseruaturos catholice et apostolice Ecclesie  statuta: id est, communicaturos se his qui [m 1Kb] forte secundas nuptias experti sunt, uel his qui persecutionis tempore lapsi sunt. Quibus tamen [n 1Kb] penitentie modus et tempus ascriptum est: ut in omnibus sequantur  ea que in catholica et in apostolica obseruantur Ecclesia. [a 1Kb] Sicubi igitur uel in uicis, uel in urbibus soli ipsi reperti fuerint ordinati, hi qui inueniuntur in clero, in eodem permaneant. Si uero episcopus uel presbyter catholice Ecclesie fuerit ad quem aliqui ex his accedunt, certum est quod [b 1Kb] episcopus Ecclesie habeat suam dignitatem: similiter et presbyter et diaconus [c 1Kb] debent. Hi uero qui ab istis ueniunt, si forte episcopus fuerit, habeat presbyterii dignitatem: nisi forte placeat episcopo catholico concedere ei etiam episcopalis nominis honorem. Si uero non placuerit, inueniat ei locum, ut sit in parochia chorepiscopus, [d 1Kb] aut presbyter; dummodo permanere uideatur in clero, et ne in una ciuitate duo sint episcopi.



TIT. Xu. De his [e 1Kb] qui inexaminati ordinantur .


Si qui sine examinatione prouecti fuerint presbyteri, et postea examinati confessi fuerint peccata sua; et cum confessi fuerint, contra regulam uenientes homines temere manus eis imposuerint: hos ecclesiasticus ordo 56 non recipit. In omnibus enim quod irreprehensibile est catholica defendit Ecclesia.



TIT. XuI. De lapsis ordinatis .

Quicunque ex his qui lapsi sunt, et per ignorantiam uel contemptum [f 1Kb] corum qui eos ordinauerunt, ordinati sunt, hoc non preiudicat ecclesiastice regule. Cum enim compertum fuerit, deponantur.



TIT. XuII. De preuaricatis recipiendis [g 1Kb] per penitentiam .


[h 1Kb] De his qui preuaricati sunt sine ulla necessitate,  sine ablatione patrimonii, uet sine periculo, aut aliqua tali re que facta est in nouissima tyrannide Licinii, placuit sancto concilio, licet indigni sint misericordia, tamen aliquid circa eos humanitatis ostendi. Si qui ergo ex animo penitent, tribus annis [i 1Kb] inter auditores constituantur, si fideles sint, et septem annis inter penitentes; duobus uero annis extra communionem, in oratione sola participes fiant populo.



57 TIT. XuIII. De [i 1Kb] penitentia eorum qui baptizati ad secularem militiam reuertuntur .

Si qui uero uocati per Dei gratiam, primo quidem ostenderunt fidem suam, deposito militie cingulo, post hec autem ad proprium uomitum reuersi sunt, ita ut pecunias darent, et ambirent rursus redire ad militiam; isti decem annis sint inter penitentes,  post [k 1Kb] triennium quo fuerint inter auditores. In omnibus uero illud precipue obseruetur, ut animus ac propositum eorum, uel species penitentie requiratur. Quicunque enim cum [l 1Kb] omni timore et lacrymis perseuerantibus et operibus bonis, omni tempore conuersionem suam [m 1Kb] non solo habitu, sed opere et ueritate demonstrant, hi tempora statuta complentes, merito orationibus communicabunt: licebit autem episcopo etiam humanius aliquid circa eos cogitare. Si qui uero indifferenter habuerunt lapsum suum, et sufficere sibi estimarunt ad conuersionem hoc ipsum quod introire in Ecclesiam uidebantur, isti omni modo tempora statuta complere debent.



TIT. XIX. De reconciliatione danda [n 1Kb] morientibus .

 De his uero qui recedunt e corpore, antique regis regula obseruabitur [o 1Kb] etiam nunc, ita ut recedentes  e corpore, ultimo et necessario uie sue uiatico non defraudentur. Quod si desperatus aliquis accepta 58 communione superuixerit, sit inter illos qui in oratione sola communicant, donec statutum tempus compleatur. De omnibus tamen his [a 1Kb] qui ex nodo corporis exeunt, et Eucaristiam postulant, in tradenda eis communione cura sit et probatio episcopi.



TIT. XX. De catechumenis [b 1Kb] lapsis .

De catechumenis uero [c 1Kb] lapsis placuit sancto concilio ut tribus annis inter auditores sint tantummodo; post hec uero orent cum catechumenis.



TIT. XXI. De [d 1Kb] his qui Ecclesias deserunt, et ad alias transeunt .

 Propter multas perturbationes [e 1Kb] et seditiones, que fieri solent, placuit omnimodo abscidi istam consuetudinem, [f 1Kb] si contra regulam repertus fuerit in aliquibus partibus e ciuitate ad ciuitatem transire uel episcopus, uel presbyter, uel diaconus, uel clericus. Si quis uero, post hec statuta sancti huius concilii, tale aliquid [g 1Kb] audere tentauerit, infringetur omni genere huiusmodi conatus, et restituetur proprie Ecclesie in qua episcopus, uel diaconus, uel presbyter ordinatus est.



59 TIT. XXII. [h 1Kb] De non suscipiendis alterius Ecclesie clericis .

Si qui sine respectu agentes, et timorem Domini ante oculos non habentes, neque ecclesiastica statuta [i 1Kb] scientes, recesserint ab Ecclesia sua, siue  presbyter, siue diaconus, siue in quocunque ordine ecclesiastico positi fuerint, [i 1Kb] hi nunquam suscipi debent in Ecclesia; sed cum omni necessitate cogantur ut redeant ad Ecclesias suas; aut si permanserint, excommunicatos eos esse oportet.



TIT. XXIII. De [k 1Kb] non ordinandis clericis alienis sine uoluntate episcopi sui .


Si quis autem [l 1Kb] ausus fuerit aliquem qui ad alterum pertinet ordinare in sua Ecclesia, cum non habeat consensum illius episcopi a quo recessit clericus suus, irrita sit huiusmodi ordinatio.



TIT. XXIu. De feneratoribus clericis .

Quoniam multi clerici auaritie causa lucra sectantur turpia, et obliti sunt diuini precepti quod dicit: Qui pecuniam suam non dedit ad usuram : fenerantesque [m 1Kb] centesimas exigunt: statuit hoc concilium sanctum, quod si quis inuentus fuerit post hanc definitionem usuras accipere, uel ex quolibet  tali negotio turpia lucra sectari, uel etiam [n 1Kb] in Grecis dimidias centesimas species frugum ad sescuplum dare; omnis qui tale aliquid commentus fuerit ad questum, abscidatur a clero, et alienus ab ecclesiastico habeatur gradu.



60 TIT. XXu. De [o 1Kb] diaconibus ne supra presbyteros sint .

Peruenit ad sanctum concilium quod in locis quibusdam et ciuitatibus presbyteris sacramenta [p 1Kb] a diaconibus dentur; quod neque regula neque consuetudo tradidit ut hi qui offerendi sacrificii non habent potestatem, his qui offerunt, corpus Christi porrigant. Sed et illud innotuit, quod quidam diaconi etiam ante episcopum sacramenta contingant. Hec  omnia amputentur, et maneant diaconi intra propriam mensuram, scientes quia episcoporum quidem ministri sunt, presbyteris autem inferiores. Accipiant ergo [q 1Kb] Eucaristiam secundum ordinem post presbyteros ab episcopo uel a presbytero. [r 1Kb] Sed nec  sedere quidem in medio presbyterorum liceat diaconis. Extra regulam enim et extra [a 1Kb] ordinationem est ut hoc fiat. Si quis autem non uult esse subiectus etiam post hanc definitionem, cesset esse diaconus.



61 TIT. XXuI. De [b 1Kb] Paulianistis, quos Homuncionitas uocant .

[c 1Kb] Si qui confugerint ad Ecclesiam, statutum sit baptizari eos omnimodo. Si qui uero clerici erant apud eos si quidem inculpabiles, inuenti fuerint et irreprehensibiles, [d 1Kb] baptizati etiam ordinentur ab episcopis Ecclesie catholice. Si autem examinati, [e 1Kb] minus apti fuerint deprehensi, deponi eos oportet.



62 TIT. XXuII. De diaconissis [f 1Kb] .


[g 1Kb] Similiter autem et [h 1Kb] circa diaconissas et de omnibus qui in clero eorum inueniuntur, eadem forma seruabitur. Commemorauimus etiam de diaconissis his que in hoc ordine inuente sunt: [i 1Kb] que nec manus aliquam impositionem habent, ita ut omni genere inter laicos habeantur [i 2Kb] .



TIT. XXuIII. De [k 3Kb] episcopis etiam laica communione priuandis qui ciuitates mutauerunt .

63 Osius [l 2Kb] episcopus dixit: Non minus mala  consuetudo quam perniciosa corruptela funditus eradicanda est: ne cui liceat episcopo de ciuitate sua ad aliam ciuitatem transire; [a 1Kb] manifesta enim est causa qua hoc facere tentat, cum nullus [b 1Kb] in hac re inuentus sit episcopus qui de maiori ciuitate ad minorem [c 1Kb] transiret. Unde apparet auaritie eos ardore inflammari, et ambitioni seruire, ut dominationem [d 1Kb] agant. Si ergo omnibus placet, huiusmodi pernicies seuius et austerius uindicetur, ut nec laicam communionem habeat qui talis est. Responderunt uniuersi: Placet.

 Osius episcopus dixit: Etiamsi talis exstiterit aliquis temerarius, ut fortassis [e 1Kb] excusationem afferens asseueret quod populi litteras acceperit, cum manifestum sit potuisse  [f 1Kb] paucos premio et mercede corrumpi, eos qui sinceram fidem non habent, ut clamarent in ecclesia, et ipsum petere uiderentur episcopum: omnino has fraudes damnandas esse arbitror, hoc modo, ut nec laicam in fine [g 1Kb] communionem accipiant. 64 Si ergo uobis omnibus placet, statuite. Synodus respondit: Placet [h 1Kb] . Osius episcopus dixit: Illud quoque, [i 1Kb] ut episcopi de sua prouincia ad aliam prouinciam in  qua [i 1Kb] sunt episcopi non transeant, ni forte a fratribus suis inuitati, [k 1Kb] ne uideantur ianua caritatis excludi.



TIT. XXIX. Ut inter episcopos comprouinciales audiant .

[l 1Kb] Illud quoque prouidendum est: si in aliqua prouincia aliquis episcopus contra fratrem suum episcopum litem [m 1Kb] habuerit, ne unus e duobus ex alia prouincia aduocet episcopum [n 1Kb] .



65 TIT. XXX. [o 1Kb] De appellationibus ad episcopum Romanum .

Quod si aliquis [p 1Kb] adiudicatus fuerit episcopus in aliqua causa, et putat se bonam habere causam, ut iterum concilium renouetur: si uobis placet, sancti  apostoli Petri memoriam honoremus, ut [q 2Kb] scribatur uel ab his qui causam examinarunt, uel ab episcopis qui in proxima prouincia morantur, Romano episcopo. Si iudicauerit renouandum esse iudicium. renouetur, et det iudices; si autem probauerit talem causam esse, ut non refricentur ea que acta sunt, que decreuerit confirmata erunt. Si hoc omnibus placet? Synodus respondit: Placet.



TIT. XXXI. [a 1Kb] De non superordinando ei qui appellauerit .


Gaudentius episcopus dixit: Addendum, si placet, huic sententie quam plenam sanctitatis protulisti, ut cum aliquis depositus fuerit episcopus, eorum episcoporum iudicio qui in uicinis locis commorantur, et proclamauerit agendum sibi negotium in urbe Roma, alter episcopus in 66 eius cathedra post appellationem eius, qui uidetur esse depositus, omnino non ordinetur [b 1Kb] in loco ipsius, nisi causa fuerit in iudicio Romani episcopi determinata.



TIT. XXXII. Quando debeat [c 1Kb] in aliena prouincia a uicinis episcopus ordinari .

Osius episcopus dixit: Si contigerit in una prouincia in qua [d 2Kb] plurimi fuerint episcopi, unum forte  remanere episcopum, ille uero per negligentiam noluerit ordinare episcopum, et populi conuenerint episcopos uicine prouincie; censeo debere illum prius conueniri episcopum qui in ea prouincia moratur, et ostendi ei quod populi petant [e 1Kb] sibi rectorem; et hoc iustum esse ut et ipsi ueniant, et cum ipso ordinent episcopum. Quod si conuentus litteris tacuerit et dissimulauerit, nichilque rescripserit, satisfaciendum esse populis, ut ueniant ex uicina prouincia episcopi, et ordinent episcopum.



TIT. XXXIII. [f 1Kb] De non faciendis episcopis per uicos et modicas ciuitates .

Licentia uero danda non est ordinandi episcopum  aut in uico aliquo, aut in modica ciuitate, cui sufficit unus presbyter: 67 quia non est necesse ibi fieri episcopum, ne uilescat nomen episcopi et auctoritas. Non debent [g 1Kb] illi ex alia prouincia inuitati facere episcopum, nisi aut in his ciuitatibus que episcopos habuerint, aut si qua talis aut tam populosa est ciuitas que meretur habere episcopum. Si hoc omnibus placet? Synodus respondit: Placet.



TIT. XXXIu. [h 1Kb] De retractanda synodo prouinciali per uicarios episcopi urbis Rome, si fuerit appellatum .

Osius episcopus dixit: Placuit autem ut si [i 1Kb] episcopus accusatus fuerit, et iudicauerint congregati episcopi regionis ipsius, et de gradu suo eum deiecerint; [i 1Kb] si appellauerit qui deiectus est, et confugerit  ad episcopum Romane Ecclesie, et uoluerit se audiri; si iustum putauerit ut renouetur examen, scribere his episcopis dignetur qui in finitima et propinqua prouincia sunt, ut ipsi diligenter [k 1Kb] omnino requirant, et iuxta fidem ueritatis definiant. Quod si is qui rogat causam suam iterum audiri, deprecatione sua mouerit episcopum Romanum ut e latere suo presbyterum mittat, orit in potestate episcopi quid uelit, et quid estimet; et si decreuerit mittendos esse qui presentes cum episcopis iudicent, habentes eius auctoritatem a quo [l 1Kb] destinati sunt, erit in suo arbitrio. Si uero crediderit episcopus sufficere, tunc negotio terminum imponat, et faciat quod sapientissimo consilio iudicauerit.



68 TIT. XXXu. [a 1Kb] Quando episcopi, et in quibus causis ad comitatum uadant .


Osius episcopus dixit: [b 1Kb] Importunitates et nimia frequentia, et iniuste petitiones fecerunt nos non tantam habere fiduciam uel gratiam, dum quidam non cessant ad comitatum ire episcopi, et maxime Afri: qui, sicut cognouimus, sanctissimi fratris et cepiscopi nostri Grati salutaria consilia spernunt atque contemnunt, ut non solum ad comitatum multas et diuersas, Ecclesie non profuturas, [c 1Kb] perferant causas; neque, ut fieri solet et oportet, ut pauperibus, aut uiduis, aut pupillis subueniatur; sed et dignitates seculares et administrationes quibusdam postulent. Hec itaque prauitas olim non solum murmurationes, sed et scandala excitat. Honestum est autem ut episcopi  intercessionem his prestent qui iniqua ui opprimuntur, aut si uidua affligatur, aut pupillus exspolietur, si tamen ista nomina iustam habeant causam aut petitionem. Si ergo uobis, fratres karissimi, placet, decernite ne episcopi ad comitatum accedant, nisi forte hi qui religiosi imperatoris litteris uel inuitati, uel euocati fuerint. Sed quoniam sepe contingit ut ad misericordiam Ecclesie confugiant, qui iniuriam patiuntur, aut qui peccantes in exsilio uel in insulis damnantur, aut certe quamcunque sententiam excipiunt, subueniendum est his, et sine dubitatione petenda indulgentia. Hoc ergo, si uobis placet? [d 1Kb] Uniuersi dixerunt: Placet, et constituatur.



69 TIT. XXXuI. [e 1Kb] De diaconis ad comitatum dirigendis sub prosecutione metropolitani .


Osius episcopus dixit: Hoc quoque [f 1Kb] prudentia uestra tractare debet, qui decreuistis, ne episcoporum improbitas nitatur, ut ad comitatum pergant. Quicunque ergo quales superius memorauimus preces  habuerint uel acceperint, per diaconum suum mittant; quia persona ministri inuidiosa non est, et que impetrauerit, celerius poterit referre. Et hoc consequens esse uidetur, ut de qualibet prouincia episcopi ad eum fratrem et cepiscopum nostrum preces mittant [g 1Kb] qui in metropoli consistit, ut ille et diaconum eius, et supplicationes destinet, commendatitias tribuens epistolas pari ratione ad fratres et cepiscopos nostros qui illo tempore in his regionibus et urbibus morantur in quibus [h 1Kb] felix et letus Augustus rempublicam gubernat: si uero habet is amicos episcopus in palatio, qui cupit aliquid, quod tamen honestum est, impetrare, non prohibetur per diaconum suum rogare, et significare his quos scit benignam intercessionem absenti posse prestare.



TIT. XXXuII. Ut discutiat papa Romanus [i 1Kb] causas propter quas ad comitatum diaconum mittit, si tamen opportunum fuerit .


Qui uero Romam uenerint, sicut dictum est, sanctissimo fratri et cepiscopo nostro Romane Ecclesie preces 70 quas habent tradant, ut ipse prius examinet; [i 1Kb] et si honeste et iuste sunt, prestet diligentiam atque sollicitudinem ut ad comitatum perferantur. Uniuersi dixerunt placere sibi, et honestum esse consilium.  Alipius episcopus dixit: Si propter pupillos et uiduas, uel laborantes, qui causas [k 1Kb] non iniquas habent, susceperint episcopi peregrinationis incommoda, habebunt aliquid rationis. Nunc uero cum ea postulent precipue, que sine inuidia omnium et reprehensione esse non possunt,  non necesse est [l 1Kb] ipsos ire ad comitatum.



TIT. XXXuIII. [m 1Kb] Ut sint episcopi qui in canali sunt solliciti ad discutiendos episcopos euntes ad comitatum .

Gaudentius episcopus dixit: Ea que salubriter prouidistis [n 1Kb] conuenientia et estimatione omnium, et  Deo placitura, et hominibus tenere hactenus firmitatem possunt, si metus huic sententie coniungatur. Scimus enim et ipsi sepissime propter paucorum [a 1Kb] imprudentiam religiosum sacerdotale nomen fuisse reprehensum. Si quis igitur contra omnium sententiam nisus uoluerit ambitioni magis placere quam Deo, is debet scire, causis redditis, honorem dignitatemque se amissurum. Quod ita demum compleri poterit, si unusquisque nostrum qui in canali est constitutus, cum progredientem episcopum uiderit, inquirat transitum eius, causas uideat, quo tendat agnoscat. Et siquidem eum inuenerit ire [b 1Kb] ad comitatum, requirat et illud quod superius comprehensum est, ne forte inuitatus sit, 71 ut ei facultas eundi permittatur. Si uero, ut superius memorauit  sanctitas uestra, propter desideria et ambitiones ad comitatum pergat, nec litteris eius subscribatur, nec in communionem recipiatur. Si uobis placet, omnium sententia, confirmari debet. Uniuersi dixerunt honestum esse, et placere sibi hanc constitutionem.  Osius episcopus dixit: Sed et moderatio necessaria est, dilectissimi fratres, ne subito adhuc [c 1Kb] aliqui nescientes quid in synodo decretum sit, ueniant subito ad ciuitates eas que in canali sunt. Debet ergo episcopus ciuitatis ipsius admonere [d 1Kb] eum et instruere ut ex eo loco diaconum suum mittat admonitus, et ipse redeat in parochiam suam.



TIT. XXXIX. [e 1Kb] De laicis non faciendis episcopis .

Osius episcopus dixit: Et hoc necessarium arbitror  ut diligentissime tractetis, si forte aut diues, aut scholasticus de foro, aut ex administratione episcopus fuerit postulatus, ut non prius ordinetur, nisi [f 1Kb] ante et lectoris munere, et officio diaconi aut presbyterii fuerit perfunctus, et ita per singulos gradus, si dignus fuerit, ascendat ad culmen episcopatus.  Potest enim per has promotiones, que nabebunt utique prolixum tempus, probari, qua fide sit, qua modestia, qua grauitate et uerecundia. Et, si dignus fuerit probatus, diuino sacerdotio illustretur. Quia conueniens non est, nec ratio uel disciplina patitur, ut temere uel leuiter ordinetur aut episcopus, aut presbyter, aut diaconus, qui neophytus est: maxime cum magister gentium Apostolus ne hoc fieret denuntiasse et prohibuisse uideatur ; sed hi quorum per longum tempus examinata sit uita, et merita fuerint comprobata [g 1Kb] .



72 TIT. XL. [h 1Kb] Quandiu episcopus in aliena ciuitate peregrinari debeat excepta graui necessitate .

Osius episcopus dixit: Et hoc quoque statuere debetis,  ut si [i 1Kb] ex alia ciuitate, uel ex prouincia sua ad aliam prouinciam transire uoluerit episcopus, et ambitioni magis quam deuotioni seruiens, uoluerit in aliena ciuitate multo tempore residere; [i 1Kb] forte enim euenit episcopum loci non esse tam instructum ne que tam doctum; is uero qui aduenit incipiat eum contemnere et frequenter facere sermonem, ut dehonestet et infirmet illius personam, ita ut ex hac occasione [k 1Kb] non dubitet relinquere assignatam sibi Ecclesiam et transeat ad alienam. Definite ergo tempus: quia et non recipi episcopum inhumanum est, et si diutius resideat, perniciosum. Hoc ergo ne fiat prouidendum est. Memini autem [l 1Kb] superiores fratres nostros constituisse ut si quis laicus in ea qua moratur ciuitate, per tres Dominicos dies, id est per  tres septimanas non celebrasset conuentum, communione priuaretur. Si hec circa laicos constituta sunt, multo magis [m 1Kb] episcopum nec licet, nec decet, si nulla sit tam grauis necessitas que detineat ut amplius a suprascripto tempore absens sit ab Ecclesia sua. Uniuersi dixerunt placere sibi.



TIT. XLI. [a 1Kb] Ne liceat episcopo plus tribus hebdomadibus abesse .


Osius episcopus dixit: Quia nichil pretermitti oportet, sunt quidam fratres et cepiscopi nostri [b 1Kb] qui non in ea ciuitate in qua uidentur episcopi esse constituti, uel certe paruam rem illic habeant, alibi autem idonea predia habere cognoscuntur, 73 uel affectionem proximorum quibus indulgeant: his hactenus permitti oportet, accedant ad possessiones suas, et disponant uel ordinent fructum laboris sui; ut [c 1Kb] per tres Dominicas, id est per tres hebdomadas, si morari necesse est, in suis potius fondis morentur; aut si est proxima ciuitas in qua est presbyter, ne sine Ecclesia uideatur facere diem Dominicam, illuc accedat: ut neque res domestice per absentiam  eius detrimentum sustineant, et non frequenter ueniendo ad ciuitatem in qua episcopus moratur, suspicionem iactantie et ambitionis euadat. Uniuersi dixerunt placere sibi.



TIT. XLII. De clericis [d 1Kb] qui submouentur, ab aliis non recipiendis .

Osius episcopus dixit: Hoc quoque omnibus [e 1Kb] placet, ut siue diaconus, siue presbyter, siue quis clericorum, ab episcopo suo fuerit communione priuatus, ad alterum perrexerit episcopum, et scierit ille ad quem confugit, eum ab episcopo suo fuisse abiectum, non oportet ut ei communionem indulgeat. Quod si fecerit, sciat se conuocatis episcopis [f 1Kb] causam esse dicturum. Uniuersi dixerunt: Hoc statutum et pacem custodiet et concordiam seruabit.



TIT. XLIII. [g 1Kb] De his qui excommunicantur apud uicinos episcopos audiendis .


Osius episcopus dixit: [h 1Kb] Quod me adhuc mouet, reticere non debeo. Si quis episcopus forte iracundus, quod esse non debet, cito et aspere commouetur aduersus presbyterum siue diaconum suum, et exterminare eum de Ecclesia uoluerit, prouidendum est ne innocens damnetur, aut perdat communionem; et ideo [i 1Kb] habeat potestatem is qui abiectus est, ut episcopos finitimos interpellet, et causa eius audiatur, ac  diligentius [i 1Kb] retractetur, quia non oportet negari ei audientiam roganti. Et ille episcopus qui iuste aut iniuste eum abiecit, patienter accipiat ut negotium discutiatur, et uel probetur sententia eius a 74 plurimis, uel emendetur. Tamen priusquam omnia diligenter et fideliter examinentur, eum qui fuerit a communione separatus, ante cognitionem nullus debet presumere ut communioni societ. Hi uero qui conueniunt ad audiendum, si uiderint clericorum esse [k 1Kb] studium et superbiam, quia non decet ut episcopus iniuriam uel contumeliam patiatur, seuerioribus uerbis eos castigent, ut obediant honesta precipienti episcopo: quia sicut ille clericis sincerum debet exhibere amorem caritatis, ita quoque uicissim ministri infucata debent episcopo suo exhibere obsequia.



TIT. XLIu. De non sollicitandis clericis alienis 


Ianuarius episcopus dixit: Illud quoque statuat sanctitas [l 1Kb] uestra, ut nulli episcopo liceat alterius ciuitatis episcopi ecclesiasticum sollicitare ministrum, et in suis parochiis ordinare. Uniuersi dixerunt: Placet, quia ex his contentionibus solent nasci discordie; et ideo prohibet omnium sententia ne quis hoc facere audeat.



TIT. XLu. [m 1Kb] De non faciendis clericis alienis sine consensu episcopi sui .

Osius episcopus dixit: Et hoc constituimus uniuersi: ut quicunque ex alia parochia uoluerit alienum ministrum sine consensu et uoluntate episcopi ipsius ordinare, non sit rata ordinatio eius. Quicunque autem  hoc usurpauerit de fratribus et cepiscopis nostris, et admoneri debet et corrigi.  Aetius episcopus dixit: Non ignoratis quanta et qualis sit ciuitas Thessalonicensium. Sepe ad eam ueniunt ex aliis regionibus presbyteri et diaconi, et non sunt contenti breui tempore morari; [n 1Kb] sed sunt ibi, aut certe uix post longa spatia ad sua redire coguntur. Uniuersi dixerunt: Ea tempora que constituta sunt circa episcopos et [o 1Kb] circa horum personas obseruari debent.



75 TIT. XLuI. [a 1Kb] De suscipiendis his qui pericula et persecutionem pro ueritatis defensione patiuntur .


Osius episcopus dixit: Suggerente fratre et cepiscopo nostro Olympio, etiam hoc placuit, ut si aliquis uim perpessus est, et inique expulsus pro disciplina et [b 1Kb] catholica confessione, uel pro defensione ueritatis, effugiens pericula, innocens 76 et deuotus ad aliam uenerit ciuitatem, non prohibeatur immorari  quandiu aut redire possit, aut iniuria eius remedium [c 1Kb] accipere: quia durum est eum qui persecutionem patitur non recipi; sed etiam larga beneuolentia et humanitas est ei exhibenda [d 1Kb] .

[e 3Kb] Canones siue decreta concilii Niceni expliciunt; subscripserunt autem omnes episcopi sic: Ego ille episcopus illius ciuitatis et prouincie illius ita credo sicut supra scriptum est.



77 ADMONITIO IN CAPUT SECUNDUM. De Breuiario canonum Hipponensium. Huius editionis necessitas ac prestantia. Ubi conditum, et quando, eiusdemque uindicie.


1. Sequens breuiarium canonum Hipponensium, quod ex mss. presentis collectionis prodiit, quantum intersit, ex eo manifestum est quod sine illo non solum deesset notitia canonum celeberrime synodi Hipponensis anni 393, qui Africane discipline fundamenta iecerunt, uerum etiam careremus integro plenario concilio Carthaginensi anni 397, in quo idem breuiarium insertum fuit. Etsi enim tum Dionysius Exiguus, tum antiquus auctor collectionis canonum Africanorum ab Isidoro recepte exhibeant synodum Carthaginensem anni 397, neuter tamen breuiarium canonum Hipponensium accurate, ut oporteret, representat. Fac nostrum breuiarium cum illis conferas: neque omnes canones apud ipsos inuenies, neque eos ipsos quos preferunt, eodem ordine iisdemque identidem uerbis esse descriptos. Dionysius post canonem 33 synodi Carthaginensis an. 419, loquens de concilio Hipponensi an. 393, scribit: Gesta huius concilii ideo descripta non sunt, quia ea que ibi statuta sunt, in superioribus probantur inserta. Crederes in antecedentibus canonibus triginta tribus Hipponenses comprehendi. At primo nec omnes XXXIII sunt Hipponenses, nec quinam sint, ulla notatione distinguuntur. Deinde qui ex ipsis ad Hipponenses canones, seu ad nostrum breuiarium pertinent, repetiti et adoptati a Patribus synodi Carthaginensis anni 419, alio ordine atque aliis sepe uerbis proponuntur; adeo ut aliquando quedam addita, alia dempta, alia immutata inueniantur, ut conferentibus patebit. uide premissum Tractatum part. II, c. 3, § 3. Non dissimulabimus alios canones breuiarii, qui inter primos canones XXXIII non leguntur a Dionysio recitari inter illos synodi Carthaginensis anni 397 a cap. 35 usque ad c. 47 Cod. Africani. Illud autem in his canonibus peculiare est, quod cum excerpti fuerint ex actis eiusdem synodi, seu ex breuiario eidem synodo inserto, iisdem quoque uerbis efferuntur. At si hi quoque canones coniungantur cum illis qui ex Hipponensibus recitati fuerunt inter priores triginta tres, adhuc aliquos canones nostri breuiarii apud Dionysium desiderari cognosces. Nam preter Byzacenorum litteras, ac symbolum Nicenum, nonnullasque particulas canonibus premissas, que in synodo anni 397 canones conficiebant, frustra nostri breuiarii canones requires 16, 19, 20, 21, 34, 35 et 37.

2. In collectione autem Isidori sub titulo Concilii Carthaginensis III anni 397 etsi plures breuiarii canones inueniantur, non tamen omnes. Ordo preterea ualde perturbatus est. Tandem fere omnes canones breuiarii quos auctor huius collectionis descriptos reperit inter canones 33 synodi an. 419, retulit cum lectionibus huius synodi propriis, non uero cum illis que in concilio an. 397 seu in ipso breuiario preferebantur. Dionysius, qui hos canones cum his lectionibus dederat in concilio anni 419, eosdem pretermisit in referenda  synodo anni 397. Auctor uero laudate collectionis apud Isidorum, cum in referenda synodo anni 419 omittendos duxerit priores canones XXXIII, hos cum iisdem lectionibus traduxit ad synodum an. 397. Ex his autem tam diuersis editionibus, que plurimas difficultates pepererunt, quis potuisset tuto colligere ueros canones Hipponenses, nisi ipsum breuiarium prodiisset in lucem?

3. Prima huius indicia P. Crabbus edidit ex uetusto ms. codice monasterii S. Bauonis Flandrie. Preter titulorum tabulam, ac Byzacenorum litteras nostre collectionis proprias, que laudatum codicem ad eamdem collectionem pertinere demonstrant, symbolum Nicenum et unum canonem initio, ac alterum in fine descripsit hac notatione adiecta : Canonum ipsius tituli duntaxat, omissis capitulis, hic scribuntur uitande prolixitatis gratia: quod in Concilio Carthaginensi III 79 immediate supra habito fere omnia ad longum ponantur: hic autem ad illa remittuntur. Non omnino exacte Crabbus in his paucis que exhibuit suum codicem secutus est, ut ex nostris exemplaribus deteximus. Nam primo titulis prefixit canonem integrum qui ad titulos non spectat: ex quo factum est ut tituli uno numero aucti a nonnullis pro ipsis canonibus abbreuiatis habiti sint. Alia ab eo liberius notata uel immutata que ms. exemplo ascribi nequeunt, ex collatione cum nostro breuiario facile quisque perspiciet. Sicut autem hoc loco Crabbus impressit que in Concilio Carthaginensi III apud Isidorum deerant, ita in editione eiusdem Concilii quinque ipsius canones 4, 15, 19, 24, et 47, ex uetustis codicibus ob lectionum uarietatem distincto charactere inseruit. uetustorum codicum nomine Isidorianos, qui diuersimode legerent, indicasse creditur. At unus codex S. Bauonis innuitur; ac idcirco idem Crabbus in notatione ad c. 47 singulari numero utitur: Quidam uetustus codex sic habet. Lectiones quidem sunt nostri breuiarii, quod in eodem codice reperit.

4. Integrum breuiarium ex mss. huius collectionis Quesnellus protulit, sed non omnino integrum, nam et titulos, et Nicenum symbolum pretermisit. Soli codices huius collectionis laudari solent. At P. Coustantius in prefatione ad tom. I Epist. Roman. pontif., n. 113, idem breuiarium contineri testatur etiam in peruetusta collectione quam Corbeiensem appellat. Nos preterea duas alias non minus antiquas collectiones mss. cum eodem breuiario inuenimus, alteram in codice Barberino 2888, alteram uero in ms. ueronensis capituli 55. Ita quatuor diuerse originis antiquissime collectiones hanc Hipponensium canonum breuiationem tuentur.

5. Non defuerunt eruditi uiri qui hoc breuiarium in suppositionis, aut saltem interpolationis suspicionem uocarunt. Quatuor potissimum permouerunt: 1o Synodum in qua hoc breuiarium conditum fuit, non Carthaginensem, sed Byzacenam fuisse, ac pro solis Byzacenis habitam, contendunt. Id innuere putant contextum epistole que premittitur, quamque propterea directam credunt ad episcopos Byzacenos qui synodo non interfuerant, non uero ad episcopos aliarum prouinciarum Africe, uti inscriptio prefert. 2o Aliquot breuiarii canones a Ferrando Carthaginensis Ecclesie diacono, dum allegantur, non Hipponenses dicuntur, sed concilii Carthaginensis, iisque numeris notantur qui cum breuiario non congruunt. 3o Canonem septimum, quo decretum fuit ut statuta concilii uel conciliorum ordinatis legerentur, ne eorum ignorantiam unquam preferrent, Augustini episcopi opera constitutum Possidius testatur in eius uita c. 8. Hic ergo canon Hipponensis haberi nequit, cum Augustinus tempore concilii Hipponensis nondum ad episcopatum peruenisset. 4o Nonnulla que in Hipponensi concilio decreta fuisse ex interlocutionibus synodi an. 397 certum est, in hoc breuiario non inueniuntur.

6. Quoad primum, ad excludendam opinionem de Byzacena synodo satis esse deberent ille antiquissime ac diuerse originis collectiones que in asserendo concilio Carthaginensi consentiunt; nec non ea ipsarum litterarum uerba quibus Byzaceni episcopi in urbe Carthaginensi conuenisse traduntur. Id autem ut apertius comprobetur, certum est primo Mizonium Byzacene prouincie primatem ante diem synodo plenarie prestitutam, que ex decreto Hipponensi erat X kal. Septembris, cum aliquot episcopis comprouincialibus accessisse Carthaginem, ibidemque tractatum una cum Aurelio habuisse. Id testatus est ipse Aurelius in interlocutione premissa can. 34 Cod. Africani. Secundo certum est eosdem Byzacenos, cum diem synodi exspectare non possent antequam ad suas sedes redirent, Aurelio dedisse breuiarium canonum ad plenariam synodum directum, et subiectum epistole que sane nostro breuiario prefigitur. Hinc Aurelius in eadem interlocutione memorat litteras fratrum nostrorum Byzacenorum, sed et breuiarium quod eidem epistole adiunxerunt, ad hunc cetum conrogatum. Alias porro litteras priuatas Mizonius dedit ad Aurelium, quibus petiit ut idem breuiarium in synodo plenaria expenderetur, et si que diligentius fuerint animaduersa, in melius reformarentur. Byzacenis autem profectis aduenit prestituta dies X kal. Septembris, in qua quid actum esset Aurelius 81 in eadem interlocutione his uerbis exposuit: Cum sacerdotum nostrorum epistola Byzacenorum fuisset recitata, uel quid mecum iidem, qui tempus et diem concilii preuenerunt, tractassent, uestre caritati legeretur, etc. uides Aurelium affirmare Byzacenos, qui tempus et diem concilii preuenerant, antea secum tractasse; et die ipsa concilio prefinita tum eorum litteras, tum quidquid illi secum tractauerant, recitata fuisse? Cum porro ea die X kal. Septembris abessent Numide, concilium in diem u kal. eiusdem mensis prorogatum fuit, et in hoc iterum recitate laudate littere, et breuiarium. Littere fratrum nostrorum Byzacenorum, sed et breuiarium . . . . ad hunc cetum conrogatum legantur. Ille igitur Byzacenorum cum Aurelio tractatus qui in anteriori sessione una cum ipsorum litteris lectus fuit, breuiarium fuisse intelligitur, ac propterea hoc breuiarium non in Byzaceno, sed in Carthaginensi conuentu Aurelio presente conditum fuit. Hinc nichil mirum si non solum in inscriptione, uerum etiam in subscriptionibus huius breuiarii Aurelii nomen legatur. Quod si in salutatione que claudit epistolam, solius Mizonii nomen describitur, obseruandum est salutationi Mizonii aliam sine nomine premitti: quam ad Aurelium pertinere putamus eadem plane ratione, qua ad Rauennium Arelatensem spectat salutatio item sine nomine primo loco subiecta epistole synodice episcoporum Gallie ad S. Leonem, ac prefixa ceteris, que proprio aliorum episcoporum nomine prenotantur. uide tom. I, ep. 99, col. 1110, not. 24. Licet porro hoc breuiarium digestum fuerit ob Byzacenos, cum tamen ipsius recognitio et confirmatio a plenaria synodo expeteretur, ad episcopos aliarum prouinciarum Africe, qui Byzacenis abeuntibus in eadem plenaria synodo congregandi erant, directum fuit : ac propterea inscriptio aliarum prouinciarum nomina exhibet. Quod si epistola cui hoc breuiarium adiunctum fuisse affirmauit Aurelius, ad solos Byzacenos qui non interfuerant tractatui uel synodo in qua breuiarium scriptum fuit, data credatur , tunc prefixa inscriptio non ipsius epistole propria dicenda erit, sed tum epistole, tum breuiario communis, ut utrumque ad concilii plenarii Patres directum significetur.

7. Quod porro ex Ferrando opponitur, facile diluetur, si consideres hunc idcirco nostri breuiarii canones allegasse non ut Hipponenses, sed uti concilii Carthaginensis, quia hoc breuiarium in concilio plenario Carthaginensi an. 597 insertum fuit. Ita etiam synodus Bonifacii anni 525 aliquot ipsius breuiarii canones retulit ex concilio tertio sub Aurelio, quod idem est ac concilium plenarium eiusdem anni 397. Numeri autem Ferrandi si non conueniunt cum numeris qui in nostra collectione seu in simplici ac separato breuiario designantur,  concinunt tamen cum numeris qui eidem affixi erant in concilio plenario, ut ex Tractatu part. II, c. 3, § 3, manifestum fiet. Hinc ergo euincitur, nostrum breuiarium ad eamdem synodum conrogatum, et a Byzacenis cum Aurelio in urbe Carthaginensi antea perscriptum uel maxime constituitur.

8. Cum Possidius c. 8 tradit S. Augustinum sategisse ut conciliis constitueretur episcoporum, ab ordinatoribus deberi ordinandis uel ordinatis OMNIUM statuta sacerdotum in notitiam esse deferenda, propterea quod ipse ualerio uiuente in eadem cathedra Hipponensi ordinatus fuerat contra interdictum Nicenum, quod tum ignorabat, id non pauci explicant de plenaria synodo an. 397, in qua quidem Augustinus iam episcopus interfuisse ex ipsius synodi subscriptionibus ostendimus in Tractatu part. II, c. 3, § 3. At canon qui eam constitutionem ediderat non huius synodi proprius est, sed ad Hipponense breuiarium pertinet; ac propterea in anteriori Hipponensi concilio constitutus fuit, cum nondum Augustinus ad episcopatum ascenderat. Quid ergo? Nicenum concilium Africanis notum ex antiquissima uersione a Ceciliano allata in Africam, ex qua symbolum insertum fuerat inter canones Hipponenses, ab Augustino, cum ordinatus fuit episcopus, ignorari potuisse incredibile est. In nullo quidem canone Niceno expressum interdictum iam memoratum clare elucet, sed solum c. 8, de Catharis, statuitur ut ipsorum episcopis ad unitatem catholicam accedentibus, si in eis locis sint ubi episcopi catholici inueniuntur, presbyterii honor, aut merum episcopi nomen tribuatur, ne in una ciuitate 83 duo episcopi probentur existere. In hoc quidem peculiari decreto generalis prohibitio inuoluitur, que tamen legentium considerationem facile fugere potest. Illud ergo uerisimilius uidetur, Augustinum olim non animaduertisse hec uerba cum hoc concilium legit. Hec autem animaduersio ingesta fuit ex abbreuiatione. Rufini, que distinctum et generale interdictum prefert can. 10 his uerbis: Ne in una ciuitate duo episcopi sint. Hec ergo abbreuiatio canonum Nicenorum Rufini historie inserta et Augustino cognita, cum eiusmodi uetitum aperuisset, is tum sategisse dicendus est ut in conciliis Africe constitueretur, omnium statuta sacerdotum ordinatis uel ordinandis legerentur. Id uero intelligi nequit de synodo anni 397, quo Rufini abbreuiatio et historia nondum prodierat, sed de posterioribus synodis prouincialibus Numidie, ac presertim de synodo generali an. 419, in qua sane repetito, ut mos erat, breuiarii canone, pro uoce concilii, que in purioribus breuiarii codicibus legitur c. 2, scriptum fuit conciliorum, ut omnium statuta sacerdotum comprehenderentur, alieque uoces in Augustini sensum explicatiores substitute fuerunt.

9. Due tandem particule Hipponensi synodo tribuuntur que in nostro breuiario non apparent: prima quod dies synodo plenarie prestituta fuerit X kal. Septembris; altera quod concilii tempore prouincie uisitande essent. Sed cum in breuiatione non omnia singillatim designari soleant, hic exiguus defectus ad reiiciendum ut supposititium nostrum breuiarium, quod tot documentis genuinum probatur, nichil ualet. Adde quod causas aliquas exstitisse putamus ob quas he particule in breuiatione condenda omitterentur. uide que dicentur annotat. 42. Ita hoc breuiarium satis superque uindicatum uidetur.

10. De codicibus pauca adiicienda. Exemplar capituli ueronensis eque ac codices presentis collectionis numerorum seriem inchoant a canone Ut lectores. At collectio ms. Barberina numeros affigit etiam iis que eidem canoni premittuntur. Uterque uero codex discrepat in canonum partitione, discrimenque suis locis notabitur. Mizonii litteras soli codices huius collectionis nobis conseruarunt. Illud autem peculiare est in prestantissimo ms. ueronensi, quod breuiarium prefert sine illis additamentis que in aliis exemplaribus exhibentur. Preter hos codices ueron. et Barb. quos conferre licuit, adhibuimus ms. librum Cesaree bibliothece uindebonensis 39, qui huius collectionis proprius est. Utemur etiam insigni exemplari uat. Palat. 574 quod ex synodo Carthaginensi anni 397 aliquot breuiarii canones excerpsit. Plures marginales notationes Quesnellus affixit ex Codice Africano, seu melius ex Dionysio Exiguo, et ex Concilio Carthaginensi III, quod apud Isidorum legitur, ut indicaret quo numero huius breuiarii canones in iisdem documentis collocentur. Istas notationes omittemus hoc loco, propterea quod easdem diligentius indicarimus in Tractatu part. II, c. 3. § 3, ubi synodum Carthaginensem anni 397 restituentes, breuiarii canones eidem insertos recensuimus, ibidemque preterea allegauimus Ferrandi titulos et canones ipsius breuiarii, qui in synodo Carthaginensi Bonifacii laudantur.



85 CAPITULUM II. [a 2Kb] CANONES CARTHAGINE HABITI SUB DIE IDUUM AUGUSTARUM, ATTICO ET CAESARIO CONSULIBUS.



[b 1Kb] Tituli canonum.

I. Ut lectores populum non salutent.

II. Ut clerici instructi promoueantur.

 III. Ut sacramentum catechumenis non detur.

Iu. Corporibus defunctis Eucaristia non detur.

u. Ut per singulos annos concilium conuocetur.

uI. Si episcopus accusatus fuerit, ad primatem prouincie causam suam referat.

uII. Episcopus qui accusatus fuerit, si ad concilium anniuersarium non uenerit, [c 1Kb] sententia damnationis iudicetur

 uIII. Si presbyter fuerit accusatus, cum quinque collegis ex uicinis [a 1Kb] episcopus causam suam audiat; si diaconus, cum duobus.

IX. Si episcopo aut clerico fuerit crimen institutum.

X. Ut iudices ecclesiastici ad alios iudices causam non prouocent.

XI. Ut filii clericorum spectacula non exhibeant.

XII. Ut filii episcoporum hereticis non coniungantur.

XIII. Ut episcopi et clerici non eiiciant filios suos.

XIu. Ut episcopi et clerici [b 1Kb] nichil conferant rerum suarum nisi catholicis.

Xu. [c 1Kb] Episcopus, presbyter, aut diaconus non sint conductores.

86 XuI. Ut clericus cum extraneis feminis non  habitet.

XuII. De sacris gradibus.

XuIII. De lectoribus.

XIX. Ut clericum alienum nemo retineat.

XX. Ut antequam probatus sit non ordinetur

XXI. Ut in precibus nec Filius pro Patre, nec Pater pro Filio nominetur.

XXII. Ut nullus clericus amplius accipiat quam dedit.

XXIII. In sacramentis aliud non offeratur quam panis et uinum aqua mixtum.

XXIu. [d 1Kb] Ne episcopi, presbyteri, aut clerici ad uiduas uel uirgines soli accedant.

XXu. Prime sedis episcopus princeps sacerdotum non appelletur.

 XXuI. In taberna nec manducent nec bibant clerici.

XXuII. Ut episcopus trans mare non proficiscatur.

XXuIII. Ut a ieiunis altaris sacramenta celebrentur.

XXIX. Ut in Ecclesia neque episcopus, neque clerici conuiuentur.

XXX. Ut presbyter inconsulto episcopo non reconciliet penitentem.

XXXI. Ut uirgines grauioribus feminis commendentur.

XXXII. Ut egrotantes baptizentur.

XXXIII. Ut reuersis reconciliatio non negetur.

 XXXIu. Ut presbyter chrisma non conficiat.

XXXu. In aliena ciuitate clerici non morentur.

XXXuI. [e 1Kb] He sunt Scripture canonice que in Ecclesia leguntur: preter id aliud non legatur.

XXXuII. Ut Donatiste in numero laicorum recipiantur.

XXXuIII. Ut episcopus minus quam a tribus episcopis non ordinetur.

87 XXXIX. [f 1Kb] De infantibus qui incerti sunt fuisse baptizatos, absque dubitatione baptizentur.

Dilectissimis fratribus et cepiscopis diuersarum prouinciarum Numidie, et Mauritanie utriusque, Tripolis, et prouincie [g 1Kb] proconsularis: AURELIUS, MIZONIUS, et ceteri episcopi.

Ecclesiastice utilitatis causa dum in Carthaginensi  urbe [h 1Kb] conuenerimus in unum, a plerisque suggestum est, ea que in concilio Hipponiensi iamdudum maturata sunt, et legitime ad corrigendam disciplinam salubriter gesta et statuta noscuntur, effrenata temeritate quosdam minime custodire. Ad huiusmodi uero excusandos excessus, illud ab aliquibus pretendi, quod ea, que iamdudum cum legibus statuta sunt, ignorantes pretermiserint. Ob quam rem, hec communi consilio [i 1Kb] per uniuersam prouinciam Bizacenam in notitiam cunctis deducenda censuimus, ut [i 1Kb] abhinc quisquis decretorum temerator exstiterit, sciat se status sui operatum fuisse iacturam. Breuem uero statutorum, in quo omnia uidentur esse complexa, et quedam diligentius [k 1Kb] constituta, huic epistole subdi fecimus, ut compendio, que decreta  sunt recensentes, sollicitius obseruare curemus. [l 1Kb] Optamus uos, fratres, semper in Deo bene ualere, et nostri memores esse. Et manu senis MIZONII [m 1Kb] . Optamus uos, fratres, 88 beatos semper in Domino gaudere, et nostri memores esse.


Statuta concilii Hipponiensis breuiata, et quedam eorum in concilio Carthaginensi cum Bizacenis episcopis collata et diligentius pertractata, hec sunt.

Niceni concilii professio et fides recitata et confirmata est, [n 2Kb] que ita se habet. Credimus in unum  Deum Patrem omnipotentem, uisibilium et inuisibilium factorem; et in unum Dominum [a 1Kb] Iesum Christum Filium Dei, natum de Patre unigenitum, hoc est de substantia Patris; Deum de Deo, lumen de lumine, Deum uerum de Deo uero; natum, non factum, unius substantie cum Patre, quod Greci dicunt omousion; per quem omnia facta sunt siue que in celo, siue que in terra; qui propter nos homines et propter nostram salutem descendit, incarnatus est, homo factus [b 1Kb] per uirginem Mariam; passus est, et resurrexit tertia die, ascendit in celum, [c 1Kb] uenturus iudicare uiuos et mortuos: et in Spiritum sanctum. Eos autem qui dicunt, Erat quando non erat, et priusquam nasceretur non erat, et quia [d 1Kb] ex ullis non exstantibus factus est, uel ex alia substantia,  dicentes mutabilem et conuertibilem Filium Dei: hos anathematizat [e 1Kb] catholica Ecclesia et apostolica disciplina.

89 [f 1Kb] Placuit etiam propter errorem qui sepe  solet oboriri, ut omnes Africane prouincie obseruationem diei paschalis ab Ecclesia Carthaginensi curent accipere.

[g 1Kb] Cresconius uillaregiensis episcopus, qui Tubuniensis Ecclesie cathedram tenuisse dicebatur, plebe sua, hoc est uillaregiensis Ecclesie, iussus est esse contentus.

[h 1Kb] Et ex hoc placuit, ut a nullo usurpentur plebes aliene.

[i 1Kb] Primatem proprium Mauritania Sitifensis, cum id postularet, habere permissa est [i 1Kb] inchoantibus Mauris.

Ceteri [k 1Kb] etiam prime sedis episcopi ex consilio episcopi Carthaginensis Ecclesie [l 1Kb] primates prouinciarum suarum constituendos esse 90 professi sunt,  si aliqua altercatio fuerit [m 1Kb] .


Incipit breuis statutorum.

I. [n 2Kb] Ut lectores populum non salutent. Et ut ante  25 etatis annos nec clerici ordinentur, [a 1Kb] nec uirgines consecrentur. Ut primum Scripturis diuinis instructi, uel ab infantia eruditi propter fidei [b 1Kb] professionem et assertionem clerici promoueantur.

II. [c 1Kb] Ut ordinatis episcopis aut clericis prius [d 2Kb] placita concilii inculcentur ab ordinatoribus eorum: ne se aliquid contra statuta concilii fecisse asserant.

91 [e 1Kb] III. Ut etiam per solemnissimos paschales dies sacramentum catechumenis [f 1Kb] non detur, nisi solitum salis: quia si fideles per illos dies sacramentum non mutant, nec catechumenos oportet mutare.

[g 1Kb] Iu. Ut corporibus defunctorum Eucaristia non detur; dictum est enim a Domino: Accipite et edite; cadauera autem nec accipere possunt, nec edere.  [h 1Kb] Deinde cauendum est ne mortuos etiam baptizari posse fratrum infirmitas credat, cum Eucaristiam [i 2Kb] non dari mortuis animaduerterit.

[i 1Kb] u. Ut propter causas ecclesiasticas que a perniciem plebium sepe ueterascunt, singulis quibusque annis concilium [k 2Kb] conuocetur; 92 ad quod omnes prouincie que primas sedes habent, de conciliis suis ternos legatos mittant: ut et minus inuidiosi, minusque hospitibus sumptuosi conuentus plena possit esse auctoritas. [l 1Kb] Et ut de Tripoli, propter inopiam episcoporum, unus episcopus ueniat.

[m 1Kb] uI. Ut quisquis episcoporum accusatur, ad primatem prouincie ipsius causam deferat accusator; nec a communione suspendatur, cui crimen intenditur; nisi ad causam suam dicendam [n 1Kb] primatis  litteris euocatus minime occurrerit, hoc est intra spatium mensis, ex die qua eum litteras accepisse constiterit. Quod si [a 1Kb] aliquas ueras necessitatis causas probauerit quibus 93 eum occurrere non potuisse manifestum sit, cause sue dicende intra alterum mensem integram habeat facultatem. uerum post mensem secundum tandiu non communicet donec [b 1Kb] expurgetur.

uII. Si autem nec ad concilium uniuersale [c 1Kb] anniuersarium occurrere uoluerit, ut uel ibi causa eius terminetur, ipse in se damnationis sententiam dixisse iudicetur. Tempore sane quo non communicat, nec in sua plebe communicet. Accusator autem eius, si nunquam diebus cause [d 1Kb] dicende defuerit, a communione non remoueatur; si uero aliquando defuerit,  restituto [e 1Kb] communioni episcopo, ipse remoueatur; ita tamen, ut nec ipsi adimatur facultas cause peragende, si se ad diem occurrere, non noluisse, sed non potuisse probauerit. [f 1Kb] Sane placuit illud, ut cum agere ceperit in episcoporum iudicio, si fuerit [g 1Kb] accusatoris persona culpabilis, ad accusandum uel agendum non admittatur, nisi proprias causas, non tamen ecclesiasticas, dicere uoluerit.

uIII. Si autem presbyteri, uel diaconi fuerint accusati, adiuncto sibi ex uicinis locis legitimo numero collegarum, id est, [h 1Kb] in presbyteri nomine quinque, et in diaconi, duobus, episcopi ipsorum causam discutiant eadem dierum, [i 1Kb] uel dilationum, uel a communione remotionum, et discussione personarum inter accusatores et eos qui accusantur forma seruata.  Reliquorum 94 autem causas [i 1Kb] etiam solus episcopus loci agnoscat et finiat.

[k 1Kb] IX. Sane quisquis episcoporum uel clericorum, cum in Ecclesia ei fuerit crimen [l 1Kb] impositum, uel ciuilis causa fuerit commota; et is relicto ecclesiastico iudicio, publicis iudiciis purgari uoluerit, etiamsi pro illo fuerit prolata sententia [m 1Kb] locum suum amittat, et hoc in criminali iudicio. In ciuili uero, perdat quod euicit, si locum suum obtinere uoluerit. Cui enim ad eligendos iudices undique Ecclesie patet auctoritas, ipse se indignum fraterno consortio iudicat, qui de uniuersa Ecclesia male sentiendo, [n 1Kb] de iudicio seculari poscit auxilium: cum priuatorum Christianorum causas Apostolus ad Ecclesiam deferri atque ibi determinari precipiat

 [o 1Kb] X. Hoc etiam placuit, ut si a quibuscunque iudicibus ecclesiasticis ad alios iudices ecclesiasticos, ubi est maior auctoritas, fuerit prouocatum, non eis obsit quorum fuerit soluta sententia, si conuinci non potuerint uel inimico animo iudicasse, uel aliqua cupiditate, uel gratia deprauati esse. [p 1Kb] Sane si ex consensu partium iudices electi fuerint, etiam a pauciore numero quam constitutum est, non liceat prouocari.

[q 1Kb] XI. Ut filii episcoporum et clericorum spectacula secularia non exhibeant [r 1Kb] nec spectent, quandoquidem a spectaculis arcentur.

95 [s 1Kb] XII. Ut gentilibus, uel etiam hereticis et schismaticis filii episcoporum uel quorumlibet clericorum matrimonio non coniungantur.

 [a 1Kb] XIII. Ut episcopi uel clerici filios suos a sua potestate per emancipationem exire non sinant, nisi de moribus eorum fuerint et de etate securi, ut possint ad eos iam propria pertinere peccata.

[b 1Kb] XIu. Ut episcopi uel clerici in eos qui Christiani catholici non sunt, etiamsi consanguinei fuerint, nec per donationes, nec per testamentum, rerum suarum aliquid conferant.

[c 1Kb] Xu. Ut episcopi, presbyteri, et diacones non sint conductores aut procuratores priuatorum, neque ullo [d 1Kb] negotio tali uictum querant, quo eos peregrinari uel ab ecclesiasticis officiis auocari necesse sit.

[e 1Kb] XuI. Ut cum omnibus omnino clericis extranee  femine non cohabitent, sed sole matres, auie, matertere, amite et sorores, et filie fratrum aut sororum, et quecunque ex familia domestica necessitate, etiam antequam ordinarentur, iam cum eis habitabant. uel si filii eorum, ordinatis iam parentibus, uxores acceperint, aut non habentibus seruis in domo, quas ducant, aliunde ducere necessitas [f 1Kb] fuerit.

[g 1Kb] XuII. Ut episcopi, presbyteri et diaconi non ordinentur priusquam omnes qui sunt in domo eorum Christianos catholicos fecerint.

[h 1Kb] XuIII. Ut lectores usque ad annos pubertatis legant; deinceps autem nisi uxores custodita pudicitia duxerint, continentiam 96 professi fuerint, legere non sinantur.

[i 1Kb] XIX. Ut clericum alienum, nisi concedente eius  episcopo, nemo audeat uel retinere, uel promouere in Ecclesia sibi credita. Clericorum autem [i 1Kb] nomen etiam lectores retineant.

[k 1Kb] XX. Ut nullus ordinetur, nisi probatus uel episcoporum examine, uel populi testimonio.

[l 1Kb] XXI. Ut nemo in precibus uel Patrem pro Filio,  uel Filium pro Patre nominet; et cum altari assistitur, semper ad Patrem dirigatur oratio. Et quicunque sibi preces aliunde describit, non eis utatur, nisi prius eas cum instructioribus fratribus contulerit.

[m 1Kb] XXII. Ut nullus clericorum amplius recipiat quam [n 1Kb] cuiquam commodauerit, siue pecuniam det, siue quamlibet speciem.

[o 1Kb] XXIII. Ut in sacramentis corporis et sanguinis Domini nichil amplius offeratur quam ipse Dominus tradidit, hoc est panis et uinum aqua mixtum.  Nec amplius de primitiis offeratur quam de uuis et frumentis.

[q 1Kb] XXIu. Ut clerici uel continentes ad uiduas uel uirgines, nisi ex iussu uel permissu episcoporum uel presbyterorum, non accedant; et hoc non soli faciant, sed cum clericis, aut cum his cum quibus episcopus 97 aut presbyter iusserit. Nec ipsi episcopi aut presbyteri soli habeant accessum ad huiusmodi feminas, sed aut ubi clerici presentes sunt, aut graues aliqui Christiani.

[r 1Kb] XXu. Ut prime sedis episcopus non appelletur princeps sacerdotum, aut summus sacerdos, aut aliquid huiusmodi; sed tantum prime sedis episcopus.

[s 1Kb] XXuI. Ut clerici edendi uel bibendi causa tabernas non ingrediantur, nisi peregrinationis necessitate.

 [t 1Kb] XXuII. Ut episcopi non proficiscantur trans mare, nisi consulto prime sedis episcopo sue cuiusque prouincie; ut ab eo precipue possint formatas sumere. Hinc etiam dirigende sunt littere concilii ad transmarinos episcopos.

 [a 1Kb] XXuIII. Sacramenta altaris non nisi a ieiunis hominibus celebrentur, excepto die anniuersario quo Cena Domini celebratur. Nam si aliquorum pomeridiano tempore defunctorum, siue episcoporum, seu elericorum, [b 1Kb] siue ceterorum commendatio facienda est, solis orationibus fiat, si illi qui faciunt iam pransi inueniantur.

[c 1Kb] XXIX. Ut nulli episcopi uel clerici in ecclesia conuiuentur, nisi forte transeuntes hospitii illic necessitate reficiant; populi etiam ab huiusmodi conuiuiis, quantum potest fieri, prohibeantur.

[d 1Kb] XXX. Ut penitentibus secundum differentiam peccatorum, episcopi arbitrio penitentie tempora decernantur. Et ut presbyteri inconsulto episcopo non reconcilient penitentes, [e 1Kb] nisi absentia episcopi  et necessitate cogente. Cuiuscunque autem 98 penitentis publicum et uulgatissimum crimen est, quod [f 1Kb] uniuersa Ecclesia nouerit, ante absidem manus ei imponatur.

[g 1Kb] XXXI. Ut uirgines sacre, cum parentibus a quibus custodiebantur priuate fuerint, episcopi uel presbyteri [h 1Kb] prouidentia grauioribus feminis commendentur; ut simul habitantes inuicem se custodiant:  ne passim uagando Ecclesie ledant existimationem.

[i 1Kb] XXXII. Ut egrotantes, si pro se respondere non possint, cum uoluntatis eorum testimonium hi qui sui sunt periculo proprio dixerint, baptizentur.

[i 1Kb] XXXIII. Ut scenicis uel apostaticis conuersis uel reuersis ad Deum gratia uel reconciliatio non negetur.

[k 1Kb] XXXIu. Ut presbyter non consulto episcopo uirgines non consecret; chrisma uero nunquam conficiat.

[l 1Kb] XXXu. Ut clerici in aliena ciuitate non immorentur, nisi causas eorum iustas episcopus loci uel presbyteri locorum peruiderint.

[m 1Kb] XXXuI. Ut preter Scripturas canonicas nichil in  ecclesia legatur sub nomine diuinarum Scripturarum. Sunt autem canonice Scripture: Genesis, Exodus, Leuiticus, Numeri, Deuteronomium, Iesu Naue, Iudicum, Ruth, Regnorum libri quatuor, Paralipomenon libri duo, Iob, Psalterium Dauidicum. Salomonis libri quinque, duodecim libri Prophetarum, Esaias, Ieremias, Daniel, Ezechiel, Tobias, Iudith, Hester, Hesdre libri duo, [n 5Kb] Machabeorum libri 99 duo;  noui autem Testamenti, Euangeliorum libri quatuor, Actus Apostolorum liber unus, Pauli apostoli Epistole tredecim, eiusdem ad Hebreos una, Petri due, Ioannis tres, Iacobi una, Iude una, 100 Apocalypsis Ioannis. [a 5Kb] Ita ut de confirmando isto canone transmarina Ecclesia consulatur. Liceat etiam legi passiones martyrum cum anniuersarii dies eorum celebrantur.

 101 [b 1Kb] XXXuII. Placuit etiam ut quoniam precedentibus conciliis statutum est ne quis Donatistarum [c 1Kb] cum honore suo recipiatur a nobis; sed in numero laicorum propter salutem, que nulli deneganda est , seruetur quidem [e 1Kb] in istis quod iam antea decretum est; sed exceptis his quos aut non  rebaptizasse constiterit, aut qui cum suis plebibus ad communionem catholicam transire uoluerint. [a 1Kb] Si enim scriptum est: Quod duobus si conuenerint Christianis, quidquid petierint impetrabunt, non oportet [b 1Kb] dubitare quod remoto scandalo dissensionis uniuerse 102 plebis [c 2Kb] , in unitatem pacis redacta concordia, idonea sit impetrare de misericordia Domini, ut ipsius pacis compensatione et sacrificio caritatis aboleantur peccata que, maiorum suorum auctoritatem sequentes, repetitione baptismi commiserunt. Sed hanc rem placuit non confirmari priusquam [d 1Kb] exinde transmarina Ecclesia consulatur.

[e 1Kb] 

[f 1Kb] XXXuIII. Honoratus et Urbanus 103 episcopi dixerunt: Et illud nobis mandatum est: ut quia [g 1Kb] proxime fratres nostri Numidie episcopi duo ordinare presumpserunt pontificem, non nisi a duodecim censeatis celebrari episcoporum [h 1Kb] ordinationes. Aurelius episcopus dixit: Forma antiqua seruabitur, ut non minus quam tres sufficiant qui fuerint destinati ad episcopum ordinandum. Propterea quia et in Tripoli forte et in Arzuge interiacere uidentur barbare gentes: nam in Tripoli, ut asseritur, quinque sunt episcopi tantummodo, et possunt forte de ipso numero  uel duo necessitate aliqua occupari, difficile est enim ut de quolibet numero omnes possint occurrere: nunquid debet hoc ipsum impedimento esse [i 1Kb] Ecclesie  utilitati? Nam et in hac Ecclesia, ad quam dignata est uestra sanctitas conuenire, crebro ac pene per omnem diem Dominicam ordinandos habemus [i 1Kb] . Nunquidnam frequenter duodecim, uel decem, uel non multo minus aduocare possum episcopos? Sed facile est mihi duos [k 1Kb] adiungere mee paruitati uicinos. Quapropter cernit mecum caritas uestra hoc ipsum obseruari non posse. Sed illud est statuendum, ut quando ad eligendum episcopum conueniremus, [l 1Kb] si qua contradictio fuerit oborta quia talia tractata sunt apud nos, non presumant ad purgandum eum qui ordinandus est [m 1Kb] , tres iam; sed postulentur ad numerum supradictorum unus uel duo, et in eadem plebe cui ordinandus est, discutiantur primo persone contradicentium, postremo etiam illa que obiiciuntur pertractentur;  et cum purgatus fuerit sub conspectu publico, ita demum ordinetur. Si hoc cum uestre sanctitatis animo concordat, roboretur uestre dignationis responsione. Et ab uniuersis episcopis dictum est: Satis placet.

[n 1Kb] XXXIX. Item placuit de infantibus, 104 quoties certissimi testes non inueniuntur qui eos baptizatos esse sine dubitatione testentur, neque ipsi sunt idonei per etatem [o 1Kb] de traditis sibi sacramentis respondere, absque ullo scrupulo hos esse baptizandos: ne ista trepidatio eos faciat sacramentorum purgatione priuari. Hinc enim legati Maurorum fratres nostri consuluerunt, quia multos tales a Barbaris redimunt. Et alia manu.

Aurelius episcopus Ecclesie Carthaginensis, [p 1Kb] his  placitis, a nobis omnibus confirmatis, exceptis emancipationibus, de quibus consulendum censuimus, relectis et agnitis subscripsi [q 1Kb] .

 Mizonius episcopus, placitis superius comprehensis, emancipatione ad tractatum meliorem dilata, subnotaui, prime sedis episcopus prouincie Bizacene.

uictorianus episcopus plebis Massilianensis subscripsi.

[a 1Kb] Lupianus episcopus plebis Tambitane subscripsi. Ninus episcopus plebis Iubaltianensis subscripsi.

[b 1Kb] Philologius episcopus plebis Adrumetine subscripsi.

Ferox episcopus plebis Macrianensis subscripsi.

Hoc modo et omnes subscripserunt qui huic concilio interfuerunt.


Expliciunt canones Carthaginensis concilii.



CAPITULUM III. INCIPIUNT CANONES [c 4Kb] ANCYRITANI CONCILII, Quod prius fuit concilio Niceno, sed illud propter auctoritatem prepositum est.



105 [d 1Kb] Tituli canonum.

I. Si presbyter immolauerit idolis.

II. Ut diaconi qui immolauerunt, et postea sunt reuersi, a sacro ministerio cessentur.

III. Qui tempore persecutionis se Christianos esse proclamauerunt.

Iu. De laicis qui inuiti immolauerunt.

u. Qui templis idolorum sacrificauerunt.

uI. De his qui in templo ueste lugubri manducauerunt.

 uII. Qui a fide errauerunt, quomodo recipiantur.

uIII. De his qui festis diebus paganorum conuiuiis interfuerunt.

IX. Qui secundo et tertio sacrificauerunt.

X. De his qui a fide Dominica deuiarunt.

XI. Diaconi si uxores duxerint, a ministerio uel clero cessari.

XII. Desponsata puella si ab alio recepta [al. rapta] fuerit, placuit restitui.

XIII. Qui ante baptismum sacrificauerunt.

XIu. uicariis episcoporum non licet ordinationes facere.

Xu. Presbyteri uel diaconi qui a carnibus se abstinere uoluerint, eas immundas non iudicent, nec olera in qua coquuntur polluta non dixerint.

 XuI. Si res Ecclesie presbyter uendiderit, restituantur.

106 XuII. Qui more pecorum cum propinquo sanguine commixti sunt, quomodo peniteant.

XuIII. Si episcopus alterius Ecclesiam uoluerit occupare, aut seditionem facere.

XIX. Qui uirginitatem polliciti sunt, postea preuaricantur.

XX. Qui adulterium commisit, septem annis peniteat.

XXI. Mulier que fornicatur, et partum suum occidit.

XXII. Qui uoluntarius homicidium facit.

XXIII. Qui non uoluntate, sed casu.

 XXIu. Qui auguria et somnia obseruant.

XXu. Qui sponsam habet, et sorori eius intulerit uiolentiam.

CANON I. [a 1Kb] Presbyteros qui immolauerunt, et postea iterum certamen inierunt, si hoc ipsum ex fide, et non aliquo argumento sibimet preparantes egerunt, ut iterum teneri uiderentur; [b 1Kb] si ergo ex fide luctati sunt, et non ex compacto ad ostentationem [c 1Kb] uti caperentur ipsi fecerunt: hos placuit honorem quidem sedis proprie [d 1Kb] tenere; offerre autem illis, et sermonem ad populum facere, aut aliquibus [e 1Kb] officiis fungi non liceat.

II. Diaconos similiter qui immolauerunt, postea autem [f 1Kb] reluctati sunt, eum 107 quidem honorem habere [g 1Kb] oportet; cessare uero debent ab omni sacro  ministerio, ita ut nec panem, nec calicem offerant, nec pronuntient; nisi forte aliqui episcoporum conscii sint laboris eorum, et humilitatis, et mansuetudinis, et uoluerint eis amplius aliquid tribuere uel adimere: penes ipsos ergo de his erit potestas.

III. De his qui fugientes [h 1Kb] tempore persecutionis comprehensi sunt uel a familiaribus, siue a domesticis traditi, [i 1Kb] uel qui bona propria amiserunt, uel sustinuerunt tormenta, uel etiam carceribus inclusi sunt, et tamen se proclamauerunt esse Christianos; quin etiam perseuerante uiolentia [i 1Kb] ad hoc usque perducti sunt, ut manus eorum apprehensas et uiolenter attractas super sacrificia [k 1Kb] imponerent, illis scilicet perseuerantibus in fide et Christianos se esse  [l 1Kb] uociferantibus: hoc ergo quod eis inuitis, aliis cogentibus, contigit, si luctu et merore animi acerbe se id ferre demonstrent, ipsique [m 1Kb] humili per bonam conuersationem habitu incedentes dolere se id quod  inuiti coacti sunt, doceant: hos tanquam inculpatos a communione non uetari. Si autem iam prohibiti sunt ab aliquibus a communione, maioris diligentie et inquisitionis causa, aut per aliquorum ignorantiam, statim recipi oportere. Hoc autem obseruari conuenit et de clericis [n 1Kb] et de omnibus laicis.

Iu. [o 1Kb] Laicos sane qui in necessitates similes inciderunt et causas, tanquam qui nichil peccauerint [p 1Kb] , maxime quia eos uita probabilis commendat, ad ordinationem recipi placuit.

u. De his qui non solum sacrificare coacti sunt, sed et de his qui in templis idolorum cenauerunt: si qui eorum cum habitu cultiore ad templa perducti sunt, atque 108 ibi, ad hoc [q 1Kb] pretiosa ueste mutata, cene participes facti sunt idolorum, indifferenter sumentes  omnia que fuerant apposita; placuit eos inter audientes uno anno constitui; tribus autem aliis annis agere penitentiam; sed ex ipso triennio, [r 1Kb] per biennium tantummodo orationi communicare; tertio autem anno reconciliari sacramentis.

uI. Quotquot autem [s 1Kb] ascenderunt in templa uesto lugubri, et recumbentes [t 1Kb] manducauerunt, si compleuerint penitentiam triennis temporis, sine oblatione recipiantur [u 1Kb] . Si autem perducti ad templa non manducauerunt, biennio maneant in penitentia, tertio uero [u 1Kb] anno communicent, sed sine oblatione, ut dictum est [x 1Kb] . Episcopum autem hanc habere licentiam oportet, ut perspecta singulorum conuersatione, normam regulamque [y 1Kb] conuersationis attribuat:  id est, aut humanius agens secundum uite modum, tempus alicui penitentie breuiare, aut etiam prolixus, quod correctioni necessarium uiderit, [z 1Kb] possit addere. Discutiatur autem omnium horum  et precedens uita et posterior; et ita circa eos se sacerdotalis humanitas moderetur.

uII. De his qui minis tantum cesserunt, aut bonorum ablatione, aut transportationis pena deterriti, [a 1Kb] a fide errauerunt, et nunc usque non penituerunt, neque conuersi sunt, [b 1Kb] modo autem, id est, tempore huius synodi se obtulerunt, conuersionis sue consilium capientes: placuit eos usque ad magnum diem inter audientes suscipi, ac penitentiam agere triennio, et post duos alios annos sine oblatione communicare, et ita demum sex annis peractis, [c 1Kb] ad perfectum peruenire. Quod si aliqui ante hoc concilium suscepti sunt ad penitentiam, 109 ex illo tempore imputabitur initium sexennii constituti. Quod si cui eorum quodlibet mortis periculum  aut ex egritudine, aut ex alia qualibet causa [d 1Kb] immineat, his communio propter uiaticum suum non negabitur.

uIII. De his qui festis diebus paganorum in remotis locis eorum conuiuiis interfuerunt, et suas nichilominus epulas ibidem [e 1Kb] parauerunt atque comederunt: placuit ut post biennii penitentiam suscipiantur; ita tamen ut, utrum cum oblatione recipiendi sint, an ad solam communionem admitti debeant, unusquisque episcoporum examinet, uite eorum preterite et presentis habita consideratione.

IX. Hi autem qui secundo et tertio sacrificauerunt per uim coacti, quatuor annis ad penitentiam se subiiciant, duobus autem aliis anuis sine oblatione communicent; [f 1Kb] septimo autem anno per satisfactionem  recipiant communionem.

X. Quotquot autem non solum a fide Dominica  deuiarunt, sed insurrexerunt etiam in alios, et fratribus persuaserunt, et rei facti sunt persuasionis: hi per triennium quidem inter catechumenos habeantur; per aliud autem sexennium penitentie recipiant locum: alio uero anno, id est, decimo, [g 1Kb] communionem sine oblatione recipiant; ut completo decennio, perfectione 110 fruantur. In eo autem tempore et uita eorum, et conuersatio consideranda est.

XI. Diaconi [h 1Kb] quoque cum ordinantur, si in ipsa ordinatione protestati sunt dicentes se uelle habere uxores, neque posse se continere; hi postea, si ad nuptias conuenerint, [i 1Kb] maneant in clero tantum, et a ministerio abiiciantur. Quicunque sane tacuerunt et susceperunt manus impositionem, professi continentiam, et postea ad nuptias conuenerunt, a ministerio  [i 1Kb] et clero cessare debebunt, laicam tantum communionem recipientes.

XII. Desponsatas puellas, et postea ab aliis raptas placuit erui, et his reddi quibus fuerant ante desponsate, etiamsi eas a raptoribus florem pudoris sui amisisse constiterit.

XIII. Eos qui ante baptismum sacrificauerunt, et postea baptismum consecuti sunt, placuit [k 1Kb] ad ordinationem promoueri, tanquam ab omni crimine lauacri salutaris sanctificatione purgatos.

XIu. uicariis episcoporum, quos Greci chorepiscopos dicunt, non licet uel presbyteros, uel diaconos ordinare; sed nec presbyteris ciuitatis sine episcopi precepto aliquid amplius imperare, uel sine auctoritate litterarum eius in unaquaque [l 1Kb] prouincia aliquid  agere.

Xu. [m 2Kb] De his qui in clero sunt, presbyteri 111  uel diacones, et abstinent a carnibus, hoc placuit statui, ut eas quidem contingant; et si sic uoluerint, ab his comedendis abstineant. Quod si tantum eas abominabiles iudicauerint, ut nec olera que cum carnibus coquuntur existiment comedenda, tanquam non consentientes huic regule, cessare eos oportet et a ministerio, et ab ordine suo; [a 1Kb] ut non eas contemnant, contingant tamen. A quibus quidem si abstinere uolunt, habeant [b 1Kb] potestatem; ita tamen, ut si quando cum oleribus coquuntur, eadem olera tanquam carnibus polluta non iudicent, sed ex his ad cibum assumant, quamuis a carnibus temperent. Si quis autem huic regule admonitus non obedierit, sed carnes, ut dictum est, immundas et abominandas existimauerit, cessare debebit ab ordine suo.

 XuI. Si qua de rebus Ecclesie [c 1Kb] cum episcopus non est presbyteri uendiderint, placuit rescisso contractu ad ius ecclesiasticum reuocari. In iudicio autem episcopi erit [d 1Kb] constitutum, si pretium debeat recipi, necne: propter quod sepe contingit distractarum redditus rerum ampliorem summam [e 1Kb] pro dato pretio reddidisse.

XuII. In hoc titulo Greca hec uerba sunt: , [f 8Kb] : quod nos Latine possumus dicere: 112 De his qui irrationabiliter uersati sunt, siue uersantur. [g 1Kb] Sensum autem in hac sententia duplicem esse oportet, qui ex subiectis coniicitur, ita ut dicamus: si qui more pecorum  [h 1Kb] cum propinquo sanguine commixti sunt, et ante uicesimum sue etatis annum tale crimen admiserunt, [i 1Kb] decem annis in penitentia exactis [i 1Kb] orationi tantum incipiant communicare. Post uicesimum uero annum ad communionem cum oblatione suscipiantur. Discutiatur autem et uita eorum, que fuerit tempore penitentie, et ita hanc humanitatem consequantur. Quod si qui perseueranter abusi sunt hoc crimine prolixiori tempore, [k 1Kb] uiginti annorum etate, et uxores habentes in hoc crimen inciderint, uicesimo quinto anno penitentie acte ad communionem orationum admittantur; in qua communione orationum altero quinquennio perdurantes, ad plenam communionem cum oblatione suscipiantur. Quod si aliqui et uxores habentes, et excedentes quinquagesimum annum etatis  sue, in hoc prolapsi sunt, ad exitum uite tantum communionem mereantur.  Eosdem sane non solum leprosos crimine huiuscemodi factos, sed [l 1Kb] alios isto suo morbo replentes, placuit inter eos orare, qui tempestate iactantur [m 1Kb] , qui a nobis energumeni appellantur.

113 XuIII. Si qui episcopi suscepti non sunt a sua diecesi in qua fuerant denominati, et uoluerint alias Ecclesias occupare, et uim facere episcopis quos ibi inuenerint, seditiones excitando aduersus eos; hos segregari [n 1Kb] et ad presbyterii gradum reuocari oportet. Quod si uolunt [o 1Kb] in presbyterii honore residere, non repellantur a propria dignitate. Quod  si ibi etiam seditiones excitare [a 1Kb] probantur episcopis ibidem constitutis, segregari eos necesse est, et nichilominus presbyterii dignitate priuari.

XIX. Quotquot uirginitatem polliciti preuaricati sunt, [b 1Kb] professione contempta, inter bigamos, qui ad secundas nuptias transierunt, haberi debebunt. uirgines autem puellas, que tanquam sorores [c 1Kb] cum illis uiris habitare uolunt, ab eorum consortio prohibemus.

XX. Si quis adulterium commiserit, septem annis in penitentia [d 1Kb] completis, perfectioni reddatur secundum pristinos gradus.

XXI. [e 1Kb] Mulieres uero que fornicantur, et partus suos necant, sed et eas que agunt secum ut utero conceptos excutiant, antiqua quidem definitio usque  ad exitum uite ab Ecclesia [f 1Kb] remouit; humanius autem nunc definimus, ut his decem annorum tempus penitentie tribuatur.

XXII. Qui uoluntarie homicidium fecerint, ad penitentiam se quidem iugiter submittant; circa exitum autem uite communione digni habeantur.

[g 1Kb] 114 XXIII. Eos uero qui non uoluntate, sed casu homicidium [h 1Kb] perpetrauerunt, prior quidem regula post septem annorum penitentiam communioni sociabat,  secundum gradus constitutos; hec uero humanior definitio quinquennii tempus tribuit.

XXIu. Qui auguria, auspiciaque, siue somnia, uel diuinationes quaslibet secundum morem gentium obseruant, aut in domos suas huiusmodi homines introducunt [i 1Kb] in exquirendis aliqua arte maleficiis, aut ut domos suas lustrent; confessi penitentiam quinquennio agant secundum regulas antiquitus constitutas.

XXu. Si quis sponsam habens sorori eius forsitan intulerit [i 1Kb] uiolentiam, eique inheserit tanquam sue; hac autem [k 1Kb] deserta, postea uxorem duxerit desponsatam, illa uero que uitium passa est, [l 1Kb] si forte sibi necem intulerit: omnes hi qui facti huius conscii sunt, decem annis in penitentiam redigantur  secundum canones constitutos [m 2Kb] .



115 CAPITULUM Iu. INCIPIUNT CANONES CONCILII [n 1Kb] NEOCAESARIENSIS, [o 1Kb] Quod posterius fuit Ancyritano, sed prius Niceno.



[p 1Kb] Tituli canonum.

I. Si presbyter uxorem duxerit, degradetur.

II. Mulier si duobus fratribus nupserit.

III. De his qui sepius nubunt.

Iu. De concupita muliere.

 u. De catechumenis.

uI. De pregnantibus.

uII. In secundarum nuptiarum conuiuio presbyter esse non debet.

uIII. Cuius uxor adulterium commisit, cum esset laicus, in ministerio ecclesiastico adiungi non debere.

IX. Si presbyter ante ordinationem suam commisit corporale peccatum, et postea confessus fuerit, ab officio altaris priuetur.

X. Diaconus similiter.

XI. Quamuis probabilis, ante annos XXX presbyter non ordinetur.

116 XII In egritudine baptizatus presbyter ordinari non debet.

XIII. Presbyteri extranei coram episcopo, aut presbyteri  ciuitatis offerre, nec [lege et] panem dare non poterunt.

XIu. De uicariis episcoporum.

Xu. Diaconi septem esse debent.

[a 1Kb] Conuenientibus in unum sanctis ac uenerabilibus episcopis in urbe Cesarea, uITALIS, [b 1Kb] GERMANUS, GREGORIUS, ALFIUS, BASILIUS, SALAMINUS, [c 1Kb] REDUX, DICASIUS, HERACLIUS, [d 1Kb] LEONTIUS, AMPHION, STEPHANUS, [e 1Kb] SERITIUS, LUPUS, uALENTINUS, GERONTIUS, NARCISSUS, [f 1Kb] LONGINUS, et SANCTUS, et ceteri, statuerunt hec que infra scripta sunt.

I. [g 1Kb] Presbyterum qui uxorem duxerit, ab ordine suo deponi debere. Quod si fornicatus fuerit, uel adulterium commiserit, [h 1Kb] extra Ecclesiam abiiciatur, et penitentiam inter laicos redactus agat.

 II. [i 1Kb] Mulierem, si duobus fratribus nupserit, abiici debere usque ad diem mortis. Sed propter humanitatem in extremis suis [i 1Kb] sacramento eam reconciliari oportet: ita tamen, ut si forte sanitatem recuperauerit, matrimonio soluto ad penitentiam admittatur. Quod si defuncta fuerit mulier in huiusmodi consortio constituta, difficilis erit 117 penitentia remanenti. [k 1Kb] Qua sententia tam uiri quam mulieres teneri debebunt.

III. [l 1Kb] De his qui frequenter uxores ducunt, et de his que sepius nubunt, tempus quidem quod his constitutum est obseruabunt, [m 1Kb] conuersio autem et fides eorum tempus abbreuiabit.

Iu. [n 1Kb] Si quis autem concupita muliere, etiam concubitus eius desiderium habeat, non autem subsequatur  effectus, manifestum est hunc per diuinam gratiam fuisse liberatum.

u. Catechumenus, id est audiens, qui ingreditur ecclesiam, et stat [o 1Kb] cum catechumenis, si peccare fuerit uisus, figens genua audiat uerbum, [p 1Kb] sed ut abstineat ab idoli peccato; quod si in eo perdurat, omnino debet abiici.

uI. [q 1Kb] De pregnantibus quoniam oportet baptizari quando uolunt; nichil enim in hoc sacramento commune est [r 1Kb] pariture et illi quod de utero eius fuerit editum; quia uniuscuiusque in illa confessione libertas arbitrii declaratur.

uII. Presbyterum conuiuio secundarum nuptiarum interesse non debere, maxime cum [s 1Kb] petatur secundis nuptiis penitentiam tribuere. Quis ergo est presbyter  qui propter conuiuium illis consentiat nuptiis?

uIII. Si cuius uxorem adulterium admisisse, dum esset laicus, fuerit comprobatum, iste ad ministerium ecclesiasticum [a 1Kb] admitti 118 penitus non debet. Quod si iam eo in clero constituto adulterauit, dato repudio dimittere eam debet. Si uero retinere eius consortium uoluerit, non potest suscepto ministerio perfrui.

IX. Qui admiserit corporale peccatum, et hic postea presbyter ordinatus sit, si confessus fuerit quod ante ordinationem suam peccauerit, non quidem [b 1Kb] offerat; maneat tamen in aliis officiis propter eius studii utilitatem. Nam [c 1Kb] cetera peccata censuerunt plurimi etiam ordinatione priuari. Quod si de his non fuerit confessus, nec ab aliquo potuerit manifeste conuinci,  [d 1Kb] huic ipsi de se potestas est permittenda.

X. Similiter et diaconus, si [e 1Kb] in eadem culpa fuerit inuolutus, sese a ministerio cohibeat.

XI. Presbyter [f 1Kb] ante annos triginta etatis sue non ordinetur, quamuis sit probabilis uite; sed obseruet usque ad prefinitum tempus. Dominus enim noster iehsu Christus trigesimo anno baptizatus est, et tunc predicauit.

XII. Si quis in egritudine constitutus, fuerit baptizatus, [g 1Kb] presbyter ordinari non debet; non enim fides illius est uoluntaria, sed ex necessitate: nisi forte postea huius ipsius studium et fides probabilis fuerit, [h 1Kb] aut hominum raritas cogat.

 XIII. Presbyteri qui conregionales [i 1Kb] non sunt, in ecclesia presentibus episcopis 119 uel presbyteris ciuitatis offerre non poterunt, nec panem [i 1Kb] dare; in oratione autem calicem dabunt. Quod si absentes sunt ciuitatis sacerdotes, et fuerint inuitati [k 1Kb] ad orationem, soli poterunt dare.

XIu. [l 1Kb] uicarii autem episcoporum, quos Greci chorepiscopos dicunt, constituti sunt quidem ad exemplum septuaginta seniorum; sed tanquam consacerdotes propter sollicitudinem et studium in pauperes offerant, et honorabiles habeantur.

Xu. Diacones septem esse debent secundum regulam, quamuis ciuitas sit magna: [m 1Kb] cuius regule auctoritas erit liber Actuum Apostolorum.


[n 1Kb] Expliciunt canones Neocesariensis concilii.



CAPITULUM u. INCIPIUNT CANONES GANGRENSIS CONCILII [o 1Kb] . [p 2Kb] He Gangrenses regule post Nicenam synodum probantur exposite.



[q 1Kb] Tituli canonum.

Incipiunt capitula canonum Gangrensium, quod Eustasius nuptias male condemnet, et in coniugali gradu positus nullus spem habeat apud Deum, et de carne non manducandum.

I. Qui nuptias uel mulierem dicit abominandam, anathema sit.

120 II. Qui carnem cum religione manducare prohibet.

 III. Ut seruus sub religionis habitum dominum suum non contemnat.

Iu. Ut domus Dei contemptibilis non sit.

u. De conuenticulis.

uI. Ut primitie frugum Ecclesie offerantur.

uII. De dandis et accipiendis fructibus sine permissu episcopi.

uIII. Qui uirginitatem professus est, nuptias non condemnet.

IX. Ut continentes non uituperent in coniugio positos.

X. Qui eleemosynam faciunt, non esse contemnendos.

XI. De pallio utendo.

XII. Ut mulier uirili ueste non utatur.

XIII. Ut mulier sine permissu non dimittat uirum.

XIu. Ut unusquisque filios suos nutriat.

 Xu. Ut filii parentes [lege parentibus] obediant.

XuI. Ut mulier comam non tundat [lege tondeat].

XuII. Ut die Dominico non ieiunet.

XuIII. De continentia et ieiunio.

XIX. Ut conuentus per loca sanctorum martyrum non contemnant.

121 Dominis honorabilibus consacerdotibus in Armenia constitutis, EUSEBIUS, EULALIUS, EUGENIUS, [a 1Kb] BITENIUS, OLYMPIUS, GREGORIUS, [b 1Kb] FILETUS, [c 1Kb] ERACLES, ELIANUS, [d 1Kb] PAPIUS, EPATIUS, [e 1Kb] PROSERIUS, BASILIUS, BASSUS, EUGENIUS, [f 1Kb] qui conuenerunt in Gangrense concilium, in Domino salutem.

Quoniam conueniens sancta synodus episcoporum in Gangrensi ecclesia, propter quasdam ecclesiasticas et necessarias causas inquirendas, et ea que [g 1Kb] secundum Eustasium gesta sunt dignoscenda, inuenit  multa fieri indecenter ab his qui hunc eumdem Eustasium secuti sunt: [h 1Kb] necessario statuit, palam factis omnibus amputare uniuersa que ab eodem [i 1Kb] mala commissa sunt; declaratum est enim hos eodem  nuptias accusare, [i 1Kb] quod nullus in coniugali gradu positus spem habeat apud Deum. Unde factum est ut multe mulieres eos secute, relictis propriis uiris, et uiri uxoribus [k 1Kb] destitutis, uinculum coniugale dissoluerent, continentiam profitentes: quam cum retinere non possent, adulteria commiserunt. [l 1Kb] Inuenti enim sunt dissensiones ac separationes a Dominicis constitutis in Ecclesiis Dei docere, id est, et traditiones ecclesiasticas, et ea que in Ecclesiis aguntur, debere contemni; priuatis [m 1Kb] conuentibus taliter institutis, atque ad imitationem 122 eorum que in domo Dei aguntur, omnia presumere celebrare; adhuc etiam uestibus communibus spretis, nouos [n 1Kb] et insolitos habitus assumpsisse; primitias quoque fructuum, et oblationes earum quas ueterum  institutio [o 1Kb] tribuit, sibimet uindicasse, id est, proprie ratiocinatione doctrine, tanquam sanctis sibi eas offerri debere, [p 1Kb] et apud se et inter se dispensandas; seruos a dominis recedentes [q 1Kb] per hunc inusitatum religionis morem dominos contempsisse; mulieres preter consuetudinem et sui sexus ornatum [r 1Kb] his se iustificari credentes, uirilem habitum suscepisse, pluresque earum occasione religionis tonsas genuini decoris comas penitus amputasse; ieiunia que in ecclesiis predicantur [s 1Kb] contemnendo, uentri seruisse; nonnullos etiam eorum cibos carnium tanquam illicitos reputasse; in domibus coniugatorum nec orationes quidem debere celebrari [t 1Kb] persuasisse, in tantum ut easdem fieri uetent; [u 1Kb] oblationibus quoque in domibus factis minime communicandum esse  decernunt; presbyteros qui matrimonia contraxerunt, sperni debere, nec sacramenta que ab eis conficiuntur attingi; loca sanctorum martyrum uel basilicas [u 1Kb] contemnere, et omnes qui illuc conueniunt  reprehendere; diuites fideles qui non omnibus renuntiant que possident, spem apud Deum non habere: et multa alia, que numerare nulli possibile est, singulos quosque eorum 123 pro arbitrio suo constituere, [a 1Kb] unumquemque eorum per tales institutiones ab ecclesiastico canone recedentes tanquam leges proprias sibimet condidisse. Nec communis his omnibus et una sententia est. Singuli enim, prout uidetur et libet, ad accusationem Ecclesie nitendo, tanquam [b 1Kb] quibus rector non sit, uel addunt decreta, uel minuunt. Propterea ergo coactum est hoc concilium in Gangrensi ecclesia habitum, [c 1Kb] ut canones istos exponerent, quibus probantur memorati extra Ecclesiam esse. Quod si per penitentiam condemnauerint hec omnia que male senserunt, tanquam a se non  bene prolata, acceptabiles fiant; atque ideo singula que debeant condemnare, synodus credidit exponenda. Quod si quis renuerit hec que hodie constituta sunt, tanquam hereticus, [d 1Kb] et anathematizatus, et damnatus abiiciatur. Et erit non solum incommunicatus, uerum etiam ab Ecclesia habeatur extorris; donec deprecetur episcopum, et de uniuersis que penes eos sunt deprehensa [e 1Kb] atque detecta prodiderit quid horum susceperit obseruandum.

I. Si quis nuptias in accusationem deduxerit, 124 et mulierem [f 1Kb] abominandam crediderit, aut etiam  accusandam, tanquam non posse coniugatos ingredi in regnum Dei; anathema sit.

II. Si quis carnem manducantem ex fide cum religione, preter sanguinem et idolo immolatum, [g 1Kb] crediderit condemnandum tanquam spem non habentem, quod eas manducet; anathema sit.

III. Si quis seruum [h 1Kb] alienum occasione religionis doceat dominum suum contemnere debere, et eius ministerium destituere, ac non potius docuerit eum domino suo bona fide et cum omni honorificentia seruire; anathema sit.

[i 2Kb] Iu. Si quis docet domum Dei contemptibilem esse debere, et [i 1Kb] non congregationes que in ea fiunt sequitur; anathema sit.

u. Si quis extra ecclesiam priuatim populos congregans,  contemnat ecclesiasticas sanctiones [k 2Kb] ipsamque Ecclesiam; apud se autem aut sine presbytero, aut sine consilio episcopi agat; anathema sit.

uI. Si quis oblationem fructuum, uel primitias ecclesie debitas, uoluerit extra 125 ecclesiam accipere uel dare, preter conscientiam episcopi, [l 1Kb] et non magis cum consilio eius de his agendum putauerit; anathema sit.

uII. Si quis acceperit uel dederit fructuum oblationem extra episcopum [m 1Kb] uel quemlibet ministrum,  tanquam ad dispensationem boni operis; anathema sit.

uIII. Si quis uel uirginitatem uel continentiam professus, tanquam abominabiles nuptias [a 1Kb] dicat, et non solum propter hoc, quod continentia et uirginitas bonum sit sanctumque propositum; anathema sit.

IX. Si quis propter [b 1Kb] Deum uirginitatem professus, per arrogantiam in coniugio positos uituperauerit; anathema sit.

X. Si quis contemnendos [c 1Kb] dixerit agapen facientes, et propter honorem Dei fratres pauperes ad se conuocantes, et uocationibus eorum communicare nolucrit, [d 1Kb] tanquam in nichilum quod fit deducens; anathema sit.

XI. Si quis uirorum putauerit proposito sancto, id est continentie, conuenire ut pallio utatur, tanquam  ex eo habiturus iustitiam; reprehendatque uel iudicet alios qui cum reuerentia [e 7Kb] uirili utuntur aut alba ueste, aut communi que in usu est; anathema sit.

XII. Si qua mulier [f 1Kb] hoc proposito suo utile iudicans, si uirili ueste utatur, ad hoc uirilem habitum imitetur; anathema sit.

126 XIII. Si qua mulier, uiro derelicto, discedere uoluerit, soluto uinculo coniugali, nuptias [g 1Kb] contemnendo; anathema sit.

XIu. Si quis dereliquerit proprios filios [h 1Kb] ut non eos alat, atque eis secundum pietatem necessaria non prebuerit; sed occasione continentie negligendos putauerit; anathema sit.

Xu. [i 1Kb] Si quis filius parentes, maxime fideles, deseruerit, et sub occasione diuini cultus hoc iustum  esse iudicans, non potius honorem debitum [i 1Kb] parentibus  reddiderit, ut hoc ipsum in his ueneretur quod fideles sunt; anathema sit.

XuI. Quecunque mulier, religioni iudicans conuenire, comas amputauerit, quas Deus ad uelamen eius et memoriam subiectionis illi dedit, tanquam resoluens iura subiectionis; anathema sit.

XuII. [k 1Kb] Si quis non diiudicans, die Dominica ieiunauerit [l 30Kb] tanquam in eius diei contemptum; anathema sit.

XuIII. Si quis eorum qui in proposito sunt continentie, preter necessitatem corporalem [m 1Kb] superbiat, et ieiunia communia totius Ecclesie putauerit contemnenda, perfectam in sua scientia rationem uindicans; anathema sit.

XIX. Si quis per superbiam, tanquam perfectum se existimans, conuentus qui per loca [n 1Kb] uel basilicas  sanctorum martyrum 127 fiunt accusauerit, uel etiam oblationes que ibidem celebrantur spernendas esse crediderit, memoriasque [o 1Kb] sanctorum contemnendas putauerit; anathema sit.

[p 1Kb] Hec autem scripsimus non abscindentes eos qui in Ecclesia Dei secundum Scripturas sanctum propositum continentie eligunt, sed eos qui suscipiunt habitum eius, et in superbiam efferuntur aduersus eos qui simplicius uiuunt. Sed et hos condemnamus qui se extollunt aduersus Scripturas et ecclesiasticos canones, et noua introducunt precepta. Nos autem et uirginitatem cum humilitate admiramur, et continentiam cum castitate et religione Deo acceptissimam dicimus, et renuntiationem secularium negotiorum atque actuum cum humilitate [q 1Kb] discessum approbando  laudamus; et nuptiarum uinculum, quod secundum  castitatem secum perdurat, honoramus; et diuites cum iustitia et operibus bonis non abiicimus, et parcimoniam cum ueste humili non reprobamus; sicut etiam ornatum [a 1Kb] propter corporis diligentiam infucatum laudamus. Dissolutos autem et fractos in uestibus incessus non recipimus, et domos Dei honoramus, et conuentus qui in his fiunt tanquam sanctos et utiles recipimus, [b 1Kb] pietatem in priuatis domibus non concludentes, et omnem locum in nomine Dei edificatum honoramus, et congregationem in ecclesia factam ad utilitatem communem 128 recipimus, et bona opera que [c 1Kb] iuxta uires in fratres pauperes exercentur, secundum ecclesiasticas traditiones beatificamus; et omnia que conueniunt traditionibus apostolicis et sanctarum Scripturarum preceptis in  Ecclesia fieri exoptamus.



CAPITULUM uI. [d 1Kb] Epistola Concilii Carthaginensis ad urbis Rome Innocentium papam I, contra Pelagium et Celestium.

Domino beatissimo et honorandissimo sancto fratri INNOCENTIO pape, AURELIUS, NUMIDIUS, RUSTICIANUS, [e 1Kb] FIDENTIUS, [f 1Kb] EuAGRIUS, [g 1Kb] ANTONIUS, PALATINUS, ADEODATUS, uINCENTIUS, PUBLIANUS, THEASIUS, TUTUS, [h 1Kb] PANNONIUS, uICTOR, RESTITUTUS, alius RESTITUTUS, [i 1Kb] RUSTICUS, FORTUNATIANUS, AMPELIUS, [i 1Kb] AuIuIUS, FELIX, DONATIANUS, alius ADEODATUS, OCTAuIUS, SEROTINUS, MAIORINUS, POSTHUMIANUS,  CRISPULUS, uICTOR, alius uICTOR, [k 1Kb] LEUTIUS, [l 1Kb] MARIANUS, FRUCTUOSUS, [m 1Kb] FAUSTINIANUS, QUODuULTDEUS, CANDORIUS, 129 MAXIMUS, [n 1Kb] MEGARIUS, RUSTICUS, [o 1Kb] RUFIANUS, [p 1Kb] PROCULUS, THOMAS, IANUARIUS, OCTAuIANUS, PRAETEXTATUS, SIXTUS, alius QUODuULTDEUS, PENTADIUS, item QUODuULTDEUS, CYPRIANUS, SERuILIUS, [q 1Kb] PELAGIUS, MARCELLUS, uENANTIUS, DIDYMUS, SATURNINUS, [r 1Kb] BAZACENUS, GERMANUS, GERMANIANUS, [s 1Kb] IUuENTIUS, MAIORINUS, item IUuENTIUS, CANDIDUS, item CYPRIANUS, EMILIANUS, ROMANUS, AFRICANUS, MARCELLINUS, [t 1Kb] qui in concilio ecclesie Carthaginensis adfuimus

CAP. I.---Cum ex more ad Carthaginensem ecclesiam solemniter [u 1Kb] uenissemus, atque ex diuersis causis congregata ex nobis synodus haberetur, compresbyter noster [u 1Kb] Orosius nobis litteras sanctorum fratrum et consacerdotum nostrorum dedit Herotis et Lazari,  quarum formam his constituimus esse subdendam. His ergo lectis, Pelagium et Celestium auctores [x 1Kb] nefarii prorsus, et ab omnibus nobis anathematizandi erroris aduertimus. Unde factum est ut recensendum [y 1Kb] peteremus quid ante ferme quinquennium super Celestii nomine, hic apud Ecclesiam Carthaginensem fuerit agitatum. Quo recitato, sicut ex subditis aduertere poterit sanctitas tua, quamuis [z 1Kb] iudicatio manifesta constaret, quia illo tempore episcopali iudicio excisum hoc tantum uulnus ab Ecclesia uideretur; nichilominus tamen id communi deliberatione censuimus, [aa 1Kb] huiusmodi persuasionis auctores,  quamuis et ad presbyterium idem Celestius postea peruenisse dicatur, nisi hec apertissime anathematixauerint, ipsos anathematizari oportere: ut si ipsorum non potuerit, saltem eorum qui ab eis decepti sunt uel decipi possunt, cognita sententia que in eos lata est, sanitas procuretur.

130 CAP. II.---Hoc itaque gestum, domine frater, [a 1Kb] sancte caritati tue intimandum duximus, ut statutis [b 1Kb] nostre mediocritatis etiam apostolice sedis adhibeatur auctoritas, pro tuenda salute multorum, et quorumdam peruersitate [c 1Kb] etiam corrigenda. Id enim agunt isti damnabilibus disputationibus suis, ut non defendendo, sed potius in superbiam sacrilegam extollendo liberum arbitrium, nullum locum relinquant gratie, Dei, qua Christiani sumus, qua et  ipsum nostre uoluntatis arbitrium uere fit liberum, dum a carnalium concupiscentiarum [d 1Kb] dominatione liberatur, dicente Domino: Si uos Filius liberauerit, tunc uere liberi eritis: quod auxilium fides impetrat, que est in Christo Iesu Domino nostro. Isti [e 1Kb] autem asserunt, sicut a fratribus qui etiam eorum libros legerunt cognouimus, in eo gratiam Dei deputandam, quod talem [f 1Kb] hominis instituit creauitque naturam, que per propriam uoluntatem legem Dei posset implere, siue naturaliter in corde conscriptam, siue in litteris datam; eamdem quoque legem ad gratiam Dei pertinere, quod illam Deus in adiutorium hominibus dedit . Illam uero gratiam qua, ut dictum est, Christiani sumus, cuius Apostolus predicator est, dicens: Condelector enim  legi Dei secundum interiorem hominem; uideo autem aliam legem in membris meis repugnantem legi mentis mee, et captiuantem me [g 1Kb] in lege peccati, que est in membris meis. Miser ego homo, quis me liberabit de corpore mortis huius? Gratia Dei per Iesum Christum Dominum nostrum ; nolunt omnino cognoscere, nec aperte quidem oppugnare audent. Sed quid aliud agunt cum hominibus animalibus non percipientibus que sunt spiritus Dei , persuadere [h 1Kb] quippe non cessant ad operandam perficiendamque iustitiam; et Dei mandata complenda solam sibi humanam 131 sufficere posse naturam:  [i 1Kb] non attendentes quod scriptum est: Spiritus adiuuat infirmitatem nostram ; et: Non uolentis, neque currentis; sed miserentis est Dei ; [i 1Kb] et: quod unum corpus sumus in Christo Iesu, singuli autem alter alterius membra: habentes dona diuersa, secundum gratiam, que data est nobis ; et: Gratia Dei sum id quod sum; et gratia eius in me uacua non fuit; sed plus omnibus illis laboraui; non autem ego, sed gratia Dei mecum ; et: Gratias ago Domino, qui dedit nobis uictoriam per Iesum Christum Dominum nostrum ; et: Non quia idonei sumus cogitare aliquid, quasi ex nobismetipsis; sed sufficentia nostra ex Deo est ; et: Habemus thesaurum istum in uasis fictilibus; ut eminentia sit uirtutis Dei, [k 1Kb] non ex nobis ; et innumerabilia que de Scripturis omnibus, si colligere uelimus, [l 1Kb] tomus non sufficit; et ueremur ne apud te ista ipsa commemorando, que maiore gratia de sede apostolica predicas, inconuenienter facere uideamur. Sed ideo facimus, quia [m 1Kb] eo quod infirmiores sumus, quaquauersus unusquisque nostrum uerbum Dei predicando putatur attentior, crebrius eos patimur [n 1Kb] in nos et audacius insurgentes.

CAP. III.---Si ergo Pelagius episcopalibus gestis, que in Oriente confecta dicuntur, etiam tue uenerationi iuste fuerit uisus absolutus, error tamen ipse et impietas, que [o 1Kb] iam multos assertores habet per diuersa dispersos, etiam auctoritate apostolice sedis anathematizanda est. Consideret [p 1Kb] enim sanctitas tua, et pastoralibus nobis compatiatur uisceribus,  quam sit pestiferum et extiabile ouibus Christi, quod istorum sacrilegas disputationes necessario consequitur: ut nec orare debeamus ne intremus in tentationem , quod Dominus discipulos monuit, et posuit in oratione quam docuit; aut ne deficiat 132 fides nostra , quod pro apostolo Petro se rogasse ipse testatus est. Si enim [q 1Kb] possibilitate nature et arbitrio uoluntatis in potestate sunt constituta, quis non ea uideat inaniter a Domino peti et fallaciter orari, cum orando poscuntur que nature ita iam condite sufficientibus uiribus obtinentur? Nec debuisse dicere Dominum Iesum: uigilate  et orate, sed tantummodo uigilate, ne intretis in tentationem; nec beatissimo Petro primo apostolorum, Rogaui pro te, [a 1Kb] sed impero, uel moneo, ac precipio, ne deficiat fides tua. Contradicitur etiam istorum contentione benedictionibus nostris, ut incassum super populum dicere uideamur quidquid eis a Domino precamur, ut recte [b 1Kb] ac pie uiuendo illi placeant; uel illa que pro fidelibus Apostolus precatur dicens: Flecto genua mea ad Patrem [c 1Kb] Domini nostri Iesu Christi, ex quo omnis paternitas in celo et in terra nominatur, ut det uobis secundum diuitias glorie sue uirtute corroborari per spiritum eius . Si ergo uoluerimus super populum benedicendo dicere: Da [d 1Kb] illi, Domine, uirtutem corroborari per spiritum tuum, istorum nobis disputatio contradicet,  affirmans liberum negari arbitrium, si hoc a Deo poscitur, quod in nostra est potestate. [e 1Kb] uirtute enim, inquiunt, corroborari possumus, si uolumus, ea possibilitate nature quam non nunc accipimus, sed cum crearemur accepimus.

CAP. Iu.---Paruulos etiam propter salutem, que per Saluatorem Christum datur, baptizandos negant; [f 1Kb] ac sic eos mortifera ista doctrina in eternum necant: promittentes, etiamsi non baptizentur, habituros uitam eternam: [g 1Kb] nec pertinere ad eos de quibus ait Dominus: uenit enim Filius hominis querere et saluare quod perierat . Quia isti, inquiunt, non perierant, nec est quod in eis saluetur, aut tanto pretio redimatur: quia [h 1Kb] nichil 133 in his uitiatum, nichil tenetur sub diaboli potestate captiuum, [i 1Kb] nec  pro eis fusus esse sanguis in remissionem legitur peccatorum. Quanquam per baptismum Christi etiam paruulorum fieri redemptionem libello suo Celestius in Carthaginensi Ecclesia iam confessus est. Sed  multi qui eorum perhibentur esse uel fuisse discipuli, hec mala quibus fidei Christiane fundamenta [i 1Kb] conantur euertere, quacunque possunt [k 1Kb] affirmare non cessant. Unde etiamsi Pelagius Celestiusque correcti sunt, uel si ista nunquam sensisse se dicunt, et quecunque scripta contra eos prolata fuerint, sua esse [l 1Kb] negabunt, nec est quemadmodum de mendacio conuincantur; generaliter tamen quicunque dogmatizat et affirmat humanam sibi ad uincenda peccata, et Dei mandata facienda sufficere posse naturam, et eo modo gratie Dei, que sanctorum euidentius orationibus declaratur, aduersarius inuenitur; et quicunque negat paruulos per baptismum Christi a perditione liberari, et salutem percipere sempiternam, anathema sit. Quecunque autem eis alia obiiciuntur,  [m 1Kb] non dubium uenerationem tuam, cum gesta episcopalia perspexerit que in Oriente in eadem causa confecta dicuntur, id iudicaturam, unde omnes in Dei misericordia gaudeamus. [n 1Kb] Ora pro nobis, domine beatissime papa.



134 CAPITULUM uII. [o 1Kb] Rescriptum Innocentii pape ad eosdem.

INNOCENTIUS AURELIO, et omnibus sanctis episcopis [p 1Kb] uel ceteris qui in concilio Carthaginensis adfuerunt Ecclesie, dilectissimis fratribus, in Domino salutem.

CAP. I.--- [q 1Kb] In requirendo de his rebus quas omni cum sollicitudine decet a sacerdotibus [r 1Kb] maximeque a uero iustoque et catholico tractari concilio, antique traditionis exempla seruantes et ecclesiastice  memores discipline; [s 1Kb] nostre religionis uigorem non minus nunc in consulendo, quam antea cum pronuntiaretis, uera ratione [t 1Kb] firmatis; qui ad nostrum referendum approbastis esse iudicium. Scientes quid  apostolice sedi, cum omnes hoc loco positi ipsum sequi desideremus Apostolum, debeatur; a quo ipse episcopatus et tota auctoritas nominis huius emersit. Quem sequentes tam mala [a 1Kb] iam damnare nouimus, quam probare laudanda. [b 1Kb] uel id uero quod patrum instituta sacerdotali custodientes officio, non censetis esse calcanda, quod illi non humana, sed diuina decreuere sententia, ut quidquid quamuis [c 1Kb] de disiunctis remotisque prouinciis ageretur, non prius ducerent finiendum, nisi ad huius sedis notitiam perueniret; ut tota huius auctoritate iusta que fuerit pronuntiatio, firmaretur, [d 1Kb] indeque sumerent cetere Ecclesie, et 135 uelut de natali suo fonte aque cuncte procederent, et per diuersas totius mundi regiones [e 1Kb] puri capitis incorrupte manarent, quid  preciperent, quos abluerent, quos uelut in ceno inemundabili sordidatos mundis digna corporibus unda uitaret.

CAP. II.---Gratulor igitur, fratres karissimi, quod per fratrem et cepiscopum nostrum Iulium ad nos litteras destinastis. Et, cum [f 1Kb] pro illis curam geritis, quibus presidetis Ecclesiis, sollicitudinem uestram pro omnium utilitate monstratis; et per cunctas totius orbis Ecclesias omnibus una quod prosit decernendum esse deposcitis: ut suis constabilita regulis Ecclesia, et [g 1Kb] hoc quo illos caueat pronuntiationis iuste firmata decreto, talibus patere non possit, qui peruersis instructi, immo destructi uerborum argutiis, sub imagine catholice fidei disputantes, uelut pestiferum [h 1Kb] exhalantes uirus, ut hominum recte sentientium  in deteriorem partem corda corrumpant, totam ueri dogmatis querunt euertere disciplinam. Sanandum ergo celerius, ne longius exsecrandus animis morbus [i 1Kb] inserpat: ut si medicus, cum uiderit  aliquem huius terreni corporis esse languorem, magnum sue artis [i 1Kb] estimat documentum, si cito quis, illius interuentu, desperatus euadat; uel cum putre uulnus aspexerit, adhibet fomenta, uel cetera quibus illud quod natum fuerat, possit uulnus obduci. At, si id manens sanari non potuerit, ne corpus reliquum sua tabe corrumpat, ferro amputat quod nocebat, [k 1Kb] quo reliquum seruet integrum et intactum. Precidendum id ergo est, quod uelut sano puroque nimium corpori 136 uulnus obrepsit; ne cum tardius abstergitur, in ipsis pene uisceribus huius mali [l 1Kb] non exhaurienda post sentina considat. Nam quid nos rectum [m 1Kb] de his post hec mentibus estimemus, qui sibi se putant debere quod [n 1Kb] boni sunt, nec illum considerant cuius quotidie gratiam consequuntur?

 CAP. III--- [o 1Kb] Sed iam isti qui tales sunt nullam Dei gratiam consequuntur, qui sine illo tantum se posse assequi confidunt, quantum uix illi qui ab illo postulant [p 1Kb] et accipiunt, promerentur. Quid enim tam iniquum esse potest, tam barbarum, tam totius religionis ignarum, tam Christianis mentibus inimicum, [q 1Kb] huic te negare debere, quidquid in quotidiana gratia consequeris, cui te ipse debere confiteris quod natus es. Ergo eris tibi in prouidendo prestantior quam [r 1Kb] potest in te esse qui te ut esses effecit; et cum te putes ei debere quod uiuis, quomodo te non putas illi debere quod quotidianam eius consequendo gratiam taliter uiuis? [s 1Kb] Et qui nos adiutorio negas indigere diuino, quasi ex nostra in totum possibilitate perfectos, [t 1Kb] quomodo non adiutorium in nos, cum  tales etiam a nobis esse possimus, prouocamus? Qui enim adiutorium Dei negat, uellem interrogare quid dicat. Nos non mereri? an illum hoc prestare non posse? an nichil esse propter quod unusquisque hoc  debeat [a 1Kb] postulare? Posse hoc Deum opera ipsa testantur. Adiutorio quotidiano nos egere, negare non possumus; hoc enim seu bene uiuimus [b 1Kb] prouocamus, ut melius sanctiusque uiuamus; seu praue sentientes a bonis a uertimur, ut ad rectam redeamus uiam 137 eius auxilio plus egemus. Nam quid tam mortiferum, tam preceps uideatur ad casum, tam expositum ad omnia pericula, si hoc solum nobis sufficere posse putantes, quod liberum arbitrium [c 1Kb] dum nasceremur accepimus, ultra iam a Domino nichil queramus: id est, auctoris nostri obliti, eius potentiam, ut nos ostendamus liberos, abiuremus? quasi iam amplius quod dare possit non habeat, qui te in tuo ortu liberum fecit: nescientes quod nisi magnis precibus gratia in nos implorata descendat, [d 1Kb] nequaquam terrene  labis et mundani corporis uincere errores conemur, cum pares nos ad resistendum non liberum arbitrium, sed Dei solum facere possit auxilium.

CAP. Iu.---Nam si ille clamat adiutorio sibi opus esse diuino, qui digne hoc non quereret, si cui liberum arbitrium plus prodesset; quippe cum uir beatus et iam electus a Domino nichil egeret, tamen ita Deum deprecatur postulans: Adiutor meus esto, ne derelinquas me, neque despicias me, Deus salutaris meus: nos nobis liberum arbitrium, ille [e 1Kb] Deum postulat adiutorem. Quod nati sumus, sufficere nobis posse dicimus; ille Deum, ne derelinquatur [f 1Kb] exorat. Non, rogo, manifeste discimus quid oremus, cum ille tantopere, ut supra diximus, beatus uir, ne despiciatur, exoptat?  Illi enim necesse est [g 1Kb] ista arguant, qui illa confirmant. Dauid enim orationis ignarus et sue nature nescius accusetur, qui cum sciat tantum in sua esse natura, adiutorem sibi Deum, et [h 1Kb] assiduum adiutorem; nec illi sufficit assiduum, sed ne aliquando  illum despiciat, orationibus pronus exoptat; et per corpus omne psalterii 138 hoc et predicat et clamat [i 1Kb] . Si ergo hoc ille ita magnum scit, ut assidue diceret; ita necessarium confessus est, ut doceret: quemadmodum Pelagius Celestiusque, seposita omni responsione psalmorum, talique abdicata doctrina, suasuros se aliquibus esse confidunt, nos adiutorium Dei nec debere querere, nec eo egere? cum omnes sancti nichil se sine hoc agere posse testentur. [i 1Kb] Liberum enim arbitrium olim ille perpessus, cum suis inconsultius utitur bonis, cadens in preuaricationis profunda demersus est, et nichil quemadmodum inde exsurgere posset inuenit, suaque in eternum libertate deceptus, huius ruina [k 1Kb] iacuisset oppressus, nisi eum postea Christi per suam gratiam releuasset aduentus.  Qui per noue regenerationis purificationem omne preteritum uitium sui baptismatis lauacro purgauit, et eius [l 1Kb] firmans statum quo rectius constabiliusque procederet, tamen suam gratiam in posterum non negauit. Nam quamuis hominem redemisset [m 1Kb] a preteritis ille peccatis, tamen sciens iterum eum posse peccare, ad reparationem sibi, quemadmodum posset illum et post ista corrigere, multa seruauit: quotidiana prestat ille remedia, quibus nisi freti confisique nitamur, nullatenus humanos uincere poterimus errores. Necesse est enim ut quo auxiliante uincimus, eo iterum non adiuuante uincamur. Sed possem plura dicere, nisi uos constaret cuncta dixisse.

CAP. u.---Quisquis ergo huic assentiens uidetur esse sententie qua dicat adiutorio nobis non opus esse  diuino inimicum se catholice fidei, et Dei [n 1Kb] beneficiis profitetur ingratum [o 1Kb] ; nec nostra communione sunt digni, 139 quam predicando taliter polluerunt. Sic enim sua sponte, dum sequuntur illa [p 1Kb] que dicunt,  longius a uera religione fugerunt. Cum enim totum hoc in nostra professione consistat, quotidianisque precibus nichil agamus, nisi quemadmodum Dei misericordiam [a 1Kb] consequamur; quamadmodum ferre possumus ista iactantes? Quis, rogo, pectora illorum tantus error obcecat, ut, si ipsi nullam Dei gratiam sentiunt, quia nec digni sunt, nec merentur, nec de aliis considerent, quid quotidie singulis gratia diuina largiatur? Sunt quidem isti [b 1Kb] omnes cecitate dignissimi, qui nec hoc sibi reliquerunt, ut se auxilio credant reuocari ab erroribus posse diuino: negantes enim [c 1Kb] Dei adiutorium, non aliis, sed sibi hoc penitus abstulerunt. Qui auellendi sunt longius, et ab Ecclesie procul remouendi uisceribus: [d 1Kb] ne diutius multa occupans, insanabilis post error increscat. Si  enim diu fuerint sub hac impunitate uersati, necesse est [e 1Kb] multos in hanc sue prauitatem mentis inducant, decipiantque innocentes, uel potius imprudentes, qui fidem catholicam [f 1Kb] non sequuntur. Putabant enim eos recte sentire, quos adhuc uident in Ecclesia perdurare.

CAP. uI.---Separetur ergo a sano corpore uulnus insanum, remotoque morbi seuientis afflatu, cautius que sunt sincera perdurent; et grex purior ab hac mali pecoris contagione purgetur. Sit [g 1Kb] totius corporis illibata perfectio, quam uos sequi et tenere, hac in illos pronuntiatione cognouimus; et una uobiscum pari assensione [h 1Kb] firmamus. Qui si tamen aliquod in se Dei adiutorium, 140 quod hucusque negauerunt, prouocauerint, [i 1Kb]   ut de hac labe in qua sui cordis incuruatione corruerant, liberentur; et quasi in lucem de feda tracti caligine, remotis abdicatisque omnibus quibus  totus, ne uerum [i 1Kb] aspicerent, eorum fedabatur et caligabat aspectus, damnent hec que hucusque senserunt, et aliquando animum rectis disputationibus commodantes, ab hac aliquantulum labe correcti ueris se [k 1Kb] sanandos consiliis tribuant atque summittant. Quod si fecerint, erit in potestate pontificum illis aliquatenus subuenire, et talibus aliquam curam prestare uulneribus, quam solet lapsis, cum resipuerint, Ecclesia non negare: ut a suis reuocati precipitiis, intra ouile Domini [l 1Kb] redigantur: ne foris positi, et [m 1Kb] tanto presidio ede a fide munitionis exclusi, periculis omnibus exponantur, deuorandi luporum dentibus atque uexandi; quibus obsistere hac, qua illos in se irritauerant, doctrine peruersitate non possunt. Sed satis uestris monitis [n 1Kb] et sic satis abundantibus  nostre legis exemplis probatur esse responsum; nec quidquam superesse duximus quod dicamus: cum nichil pretermissum a uobis, nichil constet esse suppressum, quo illi refutati et penitus agnoscantur esse conuicti, ideoque a nobis testimonia nulla ponantur: quia et his plena relatio est, et satis constat, [o 1Kb] ut doctissimos sacerdotes, cuncta dixisse, nec decet credere uos aliquid quod ad causam possit proficere, preteriisse. Et alia manu. Bene ualete, fratres [p 1Kb] .



141 CAPITULUM uIII. Incipit [q 1Kb] epistola Mileuitani concilii ad eumdem papam Urbis contra eosdem hereticos.

Domino beatissimo, meritoque uenerabili et in Christo honorando Pape INNOCENTIO, SILuANUS Senex, uALENTINUS, AURELIUS, DONATUS, RESTITUTUS, LUCIANUS,  ALIPIUS, AUGUSTINUS, PLACENTIUS, SEuERUS, FORTUNATUS, POSSIDIUS, NOuATUS, SECUNDUS, MAURENTIUS, LEO, FAUSTINIANUS, CRESCONIUS, MALCHUS, LITTORIUS, FORTUNATUS, DONATUS, [r 1Kb] PONTIANUS,  SATURNINUS, CRESCONIUS, HONORIUS, CRESCONIUS, LUCIUS, ADEODATUS, PROCESSUS, SECUNDUS, FELIX, ASIATICUS, [a 1Kb] RUFINUS, FAUSTINUS, SERuIUS, [b 1Kb] TERENTIUS, CRESCONIUS, SPERANTIUS, QUADRATUS, LUCILLUS, SABINUS, [c 1Kb] FAUSTINUS, CRESCONIUS, uICTOR, [d 1Kb] GIGANTIUS, POSSIDONIUS, ANTONINUS, INNOCENTIUS, [e 1Kb] FELIX, ANTONINUS, uICTOR, HONORATUS, DONATUS, PETRUS, PRAESIDIUS, CRESCONIUS, LAMPADIUS, DELPHINUS, ex concilio Mileuitano, in Domino salutem.

CAP. I.---Quia te Dominus gratie sue [f 1Kb] precipuo munere in sede apostolica collocauit, talemque nostris temporibus 142 prestitit, ut nobis potius ad culpam negligentie ualeat, si apud tuam uenerationem que pro Ecclesia suggerenda sunt tacuerimus, quam ea tu possis uel fastidiose uel negligenter accipere;  magnis periculis infirmorum membrorum Christi, pastoralem diligentiam, quesumus, adhibere digneris. Noua quippe heresis et nimium [g 1Kb] perniciosa tentat assurgere inimicorum gratie Christi, qui nobis Dominicam [h 1Kb] etiam Orationem impiis disputationibus conantur auferre. Cum enim Dominus docuerit ut dicamus: Dimitte nobis debita nostra sicut et nos dimittimus debitoribus nostris , isti dicunt posse hominem in hac uita, preceptis Dei cognitis, ad tantam perfectionem iustitie sine adiutorio gratie Saluatoris, per solum libere uoluntatis arbitrium peruenire, [i 1Kb] ut etiam non sit necessarium dicere: Dimitte nobis debita nostra. [i 1Kb] Id uero quod sequitur: Ne nos inferas in tentationem , non ita intelligendum, tanquam diuinum adiutorium poscere debeamus ne in peccatum tentati decidamus; sed hoc  in nostra positum esse potestate, et ad hoc implendum solam sufficere hominis uoluntatem: tanquam frustra Apostolus dixerit: Non currentis, neque uolentis, sed miserentis est Dei : et: Fidelis Deus, qui non [k 1Kb] permittat uos tentari super id quod potestis; sed faciet cum tentatione etiam prouentum, ut possitis sustinere . Frustra etiam  dixerit Dominus apostolo Petro: Rogaui pro te [l 1Kb] ut non deficiat fides tua ; et omnibus suis: uigilate et orate, ut non intretis in tentationem : si hoc totum est potestatis humane. Pueros quoque paruulos, [m 1Kb] etsi nullis imbuantur Christiane gratie sacramentis, 143 habituros uitam eternam, [n 1Kb] nequaquam Christiana presumptione contendunt; euacuantes quod dicit Apostolus: Per unum hominem peccatum intrauit in mundum, et per peccatum mors; et ita in omnes homines pertransiit, in quo omnes peccauerunt : et alio loco: Sicut in Adam omnes moriuntur, ita et in Christo omnes uiuificabuntur .

CAP. II.---Ut ergo alia omittamus que contra sanctas Scripturas plurima disserunt, hec interim  duo, quibus omnino totum quod Christiani sumus, conantur euertere, que fidelia corda [o 1Kb] sustineant? Non esse rogandum Deum ut contra peccati malum atque ad operandam iustitiam sit noster adiutor; et non opitulari paruulis ad consequendam uitam eternam, Christiane gratie sacramentum. Hec insinuantes apostolico pectori tuo non opus habemus multa dicere, et tantam impietatem uerbis exaggerare, cum procul dubio [p 1Kb] te ista permoueant, ut ab eis corrigendis, ne latius serpant, multosque contaminent, uel potius interimant, dum [q 1Kb] sub nomine Christi a gratia Christi penitus alienant, omnino dissimulare non possis. Huius autem perniciosissimi erroris auctores esse perhibentur Pelagius et Celestius, quos quidem in Ecclesia sanari malumus, quam desperata  [r 1Kb] salute ab Ecclesia resecari, si necessitas nulla compellat. Quorum unus, id est, Celestius, etiam ad presbyterium in Asia dicitur peruenisse. De quo ante paucos annos quid gestum fuerit, sanctitas tua de Carthaginensi Ecclesia melius [s 1Kb] instruitur. Pelagius uero, sicut a quibusdam fratribus nostris misse loquuntur epistole, Ierosolymis constitutus, nonnullos  fallere asseritur. uerumtamen multo plures qui eius sensus diligentius indagare potuerunt, aduersus eum pro gratia Christi et catholice fidei [a 1Kb] ueritate confligunt; sed precipue sanctus filius tuus, frater et compresbyter noster Ieronymus.

CAP. III.---Sed arbitramur, adiuuante misericordia Domini Dei nostri, que te et regere consulentem, 144 et orantem exaudire dignatur, auctoritati sanctitatis tue [b 1Kb] de sacrarum Scripturarum auctoritate deprompte, facilius eos qui tam peruersa et perniciosa sentiunt, esse cessuros, ut de correctione potius eorum [c 1Kb] gratulemur quam contristemur interitu, domine beatissime. Quodlibet autem ipsi eligant, certe uel aliis, quos plurimos possunt, si ab eis dissimuletur, suis laqueis implicare, cernit uenerabilitas tua  instanter et celeriter prouidendum. Hec ad sanctitatem tuam de concilio Numidie scripta direximus, imitantes [d 1Kb] Carthaginensem Ecclesiam, et Carthaginensis prouincie cepiscopos nostros, quos ad sedem apostolicam, quam beatus illustras, de hac causa scripsisse comperimus. Et alia manu: Memor nostri [e 1Kb] in Dei gratia augearis, domine beatissime, meritoque uenerabilis, et in Christo honorande sancte papa.



CAPITULUM IX. Incipit [f 1Kb] epistola Innocentii pape ad Concilium Mileuitanum.

INNOCENTIUS SILuANO Seni, uALENTINO et ceteris qui in Mileuitana synodo interfuerunt, dilectissimis fratribus, in Domino salutem.

 CAP. I. Inter ceteras Ecclesie Romane curas et apostolice sedis occupationes, quibus diuersorum consulta fideli ac [g 1Kb] medica disceptatione tractamus, frater et cepiscopus noster Iulius dilectionis uestre litteras quas ex Mileuitano concilio cura fidei propensiore  misistis, mihi [h 1Kb] inopinanter ingessit; Carthaginensis etiam [i 1Kb] synodi querele parilis scripta subiungens. Nimirum exsultat Ecclesia tantam sollicitudinem commissis 145 gregibus exhibere pastores, ut non solum ex his [i 1Kb] neminem patiantur errare, sed etiam, si quas ouium magis sceue delectationis herba seduxit; ac si in errore permanserint, [k 1Kb] aut segregari penitus uelint, aut illicite dudum petita uitantes, custodie pristine circumspectione tutari: in utraque parte uidelicet consulentes, ne [l 1Kb] uel suscipiendo tales simili cetere ducantur exemplo, uel spernendo redeuntes luporum morsibus uideantur [m 1Kb] ingeste. Prudens admodum, et catholice fidei plena [n 1Kb] consultatio. Quis enim aut tolerare possit errantem, aut non recipere corrigentem? Nam ut durum arbitror conniuentiam  [o 1Kb] prebere peccantibus, ita impium iudico manum negare conuersis.

CAP. II.---Diligenter ergo et congrue apostolici consulitis honoris [p 1Kb] arcanis , super anxiis rebus que sit tenenda sententia [q 1Kb] ; antique scilicet regule formam secuti, quam toto semper ab orbe mecum nostis esse seruatam. uerum hec missa facio: neque enim hoc credo uestram latere prudentiam, [r 1Kb] quod etiam actione firmastis; scientes quod per omnes prouincias de apostolico fonte petentibus responsa semper emanent. Presertim quoties fidei ratio uentilatur, arbitror omnes fratres et cepiscopos nostros, non nisi ad Petrum, id est sui nominis et honoris  auctorem, referre debere, uelut nunc retulit uestra dilectio, quod per totum mundum possit omnibus 146 Ecclesiis in commune prodesse. Fiant enim cautiores necesse est, cum inuentores malorum ad duplicis relationem synodi, sententie nostre statutis  uiderint [a 1Kb] ab ecclesiastica communione seiunctos. Gemino igitur bono caritas uestra fungetur: nam et canonum potiemini gratia seruatorum, et beneficio [b 1Kb] uestro totus orbis utetur. Quis enim catholicorum uirorum cum aduersariis Christi uelit ulterius miscere sermonem? Quis saltem ipsam lucem uite communione partiri? Noue hereseos nimirum fugiantur auctores. Quid enim acerbius in Dominum fingere potuerunt, quam [c 1Kb] cum adiutoria diuina cassarent, causamque quotidiane precationis auferrent? Hoc est dicere: [d 1Kb] Quo mihi opus est Domino? Merito in hos dicat hymnidicus: Ecce homines qui non posuerunt Deum adiutorem sibi . Negantes ergo auxilium Dei, inquiunt hominem posse sibi sufficere, nec gratia hunc egere diuina, qua priuatus  necesse est diaboli laqueis irretitus occumbat, dum ad omnia uite perficienda mandata sola tantummodo libertate contendat. O prauissimarum mentium peruersa doctrina! [e 1Kb] Aduerte tandem quod primum hominem ita libertas ipsa decepit, ut dum indulgentius frenis eius utitur [f 1Kb] in preuaricationem presumptionis conciderit; nec ex hac potuit erui, nisi ei prouidentia regenerationis statum pristine libertatis Christi Domini reformasset aduentu. [g 1Kb] Audi et Dauid dicentem: Adiutor meus esto, ne derelinquas me; neque despicias me, Deus salutaris meus ; 147 et: Adiutorium nostrum in nomine Domini: que incassum dixerit, [h 1Kb] si tantum erat in eius positum uoluntate, quod a Domino flebili sermone poscebat.

 CAP. III.---Que cum ita sint, cum in omnibus diuinis paginis uoluntati libere non nisi adiutorium Dei legamus esse nectendum, eamque nichil posse celestibus [i 1Kb] presidiis destitutam, quonam modo huic soli possibilitatem hanc pertinaciter, ut asseritis, defendentes, sibimet, immo  iam plurimis Pelagius Celestiusque persuadent? Multifariis equidem [k 1Kb] ad destruendum tale magisterium uti possemus exemplis, nisi sciremus sanctitatem uestram ad plenum Scripturas omnes callere diuinas: presertim cum uestra relatio tantis ac talibus testimoniis sit referta, ut his solis ualeat presens dogma rescindi, opusque non esse reconditis, [l 1Kb] cum his, que facile uobis occurrentia posuistis, nec audeant obuiare, nec possint Ergo gratiam Dei conantur auferre, quam necesse est, etiam restituta nobis status pristini libertate, queramus: [m 1Kb] quippe qui nec aliquas diaboli machinas nis eadem possumus iuuante uitare.

CAP. Iu.---Illud uero quod eos asserit uestra fraternitas predicare, paruulos eterne uite [n 1Kb] premiis  etiam sine baptismatis gratia posse donari, perfatuum est: nisi enim manducauerint carnem Filii hominis et biberint sanguinem eius, non habebunt uitam in semetipsis. Qui autem hanc eis sine regeneratione defendunt, uidentur mihi ipsum baptismum uelle cassare, cum predicant hos habere, quod in eos [o 1Kb] credunt non nisi baptismate conferendum. Si ergo uolunt nichil officere, non renasci, fateantur necesse est nec regenerationis sacra fluenta prodesse. uerum, ut superfluorum hominum praua doctrina celeri possit ueritatis ratione [p 1Kb] 148 discingi, proclamat hoc Dominus in Euangelio dicens: Sinite infantes, et nolite prohibere eos uenire ad me [q 1Kb] .

CAP. u.---Quare Pelagium Celestiumque, id est inuentores uocum nouarum, que, sicut dixit Apostolus,  edificationis nichil, sed magis uanissimas consueuerunt parere questiones, ecclesiastica communione priuari, apostolici uigoris auctoritate censemus; donec resipiscant de diaboli laqueis, a quo captiui tenentur secundum ipsius uoluntatem , eosque interim in Dominico ouili non recipi, [r 1Kb] quod  ipsi, peruerse uie secuti tramitem, deserere uoluerunt. Abscidendi sunt enim qui [a 1Kb] nos conturbant et uolunt peruertere Euangelium Christi . Simul autem precipimus, ut quicunque id pertinacia simili defensare nituntur, par eos uindicta constringat: non solum enim qui faciunt, [b 1Kb] sed et qui consentiunt facientibus : quia non multum interesse arbitror inter committentis animum et consentientis fauorem. Addo amplius, plerumque dediscit errare, cui nemo consentit. Hec igitur, fratres karissimi, in supradictos maneat fixa sententia. Absint ab atriis Domini. [c 1Kb] Careant duntaxat pastorali custodia, ne duarum ouium dira contagia serpant forsitan per uulgus incautum, rapacique lupus corde letetur intra ouile Dominicum tantas ouium fusas cateruas,  dum a custodibus dissimulanter habetur uulnus duarum. Prospiciendum est ergo ne permittendo lupos, mercenarii magis quam uideamur esse pastores. Iubemus [d 1Kb] sane  [e 1Kb] si unquam sanum, deposito praui dogmatis errore, resipuerint, damnauerintque ea quorum se ipsi preuaricatione damnarunt, eis medicinam solitam, id est receptaculum suum, ab Ecclesia non negari: ne dum 149 eos redeuntes forsitan prohibemus, [f 1Kb] uere extra ouile remanentes exspectantis hostis rabidis faucibus glutiantur, [g 1Kb] quos in semetipsos spiculis male disputationis armarunt. Bene ualete, fratres. [h 1Kb] Data uI kalendas Februarii Honorio et Constantio uiris clarissimis consulibus.



CAPITULUM X. Incipit epistola [i 1Kb] familiaris quinque episcoporum Africe ad eumdem papam contra Pelagium et Celestium.


Domino beatissimo meritoque honorandissimo fratri INNOCENTIO pape, AURELIUS, ALYPIUS, AUGUSTINUS, EuODIUS et POSSIDIUS [i 1Kb] salutem.

CAP. I.---De conciliis duobus prouincie [k 1Kb] Carthaginensis atque Numidie, ad tuam sanctitatem non paruo episcoporum numero subscriptas litteras misimus contra inimicos gratie Christi qui confidunt in uirtute sua, et Creatori nostro quodammodo dicunt: Tu nos [l 1Kb] fecisti homines; iustos autem ipsi nos fecimus. Qui naturam humanam ideo dicunt liberam, ne querant liberatorem; ideo saluam, ut superfluum iudicent saluatorem. Tantum enim dicunt ualentem,  ut suis uiribus semel in origine sue creationis acceptis, possit per liberum arbitrium, nichil ulterius adiuuante illius 150 gratia qui creauit, domare et exstinguere omnes cupiditates, tentationesque superare. [m 1Kb] Multi eorum insurgunt aduersus nos, et dicunt anime nostre: Non est salus illi in Deo eius . Familia [n 1Kb] Christi, que dicit: Quando infirmor tunc fortis sum : et cui dicit Dominus eius: Salus tua ego sum : suspenso corde, cum timore et tremore adiutorium Domini etiam per caritatem tue uenerationis exspectat. Audiuimus enim, in urbe Roma, ubi [o 1Kb] ille diu uixit, esse nonnullos qui diuersis causis ei faueant: quidam, scilicet, [p 1Kb] quia talia eis persuasisse perhibetur; plures uero, qui eum talia [q 1Kb] sentire non credunt:  presertim quia in Oriente, ubi degit, gesta ecclesiastica facta esse iactantur, quibus putatur esse purgatus; ubi quidem si episcopi eum catholicum pronuntiarunt, non ob aliud factum esse credendum est, nisi quia se dixit gratiam Dei confiteri, et ita posse hominem suo labore ac uoluntate iuste uiuere, ut ad hoc [a 1Kb] eum adiuuari Dei gratia non negaret. His enim auditis uerbis, catholici antistites nullam aliam Dei gratiam intelligere potuerunt, nisi quam in libris Dei legere, et populis Dei predicare consueuerunt; eam utique de qua dicit Apostolus: Non irritam facio gratiam Dei: nam si per legem iustitia, ergo Christus gratis mortuus est : sine dubio gratiam qua iustificamur ab iniquitate, et qua saluamur ab infirmitate, non qua creati sumus cum  propria uoluntate. Nam si intellexissent illi episcopi eam illum dicere gratiam quam etiam cum impiis habemus, cum quibus homines sumus, 151 negare uero illam qua Christiani et filii Dei sumus; quis eum patienter catholicorum sacerdotum, [b 1Kb] non dicimus audiret, sed ante oculos suos ferret? Quapropter non culpandi sunt iudices, quia ecclesiastica consuetudine [c 1Kb] gratie nomen audierunt, nescientes quid huiusmodi homines uel in sue doctrine libris, uel in suorum auribus solent spargere.

CAP. II.---Non agitur de uno Pelagio, [d 1Kb] quia iam fortasse correctus est, quod utinam ita sit; sed de tam multis quibus loquaciter contendentibus, et infirmas atque ineruditas animas uelut [e 1Kb] conuinctas  trahentibus, firmas autem et in fide stabiles ipsa contentione fatigantibus, usquequaque iam omnia plena sunt [f 1Kb] . Aut ergo a tua ueneratione accersendus est Romam, et diligenter interrogandus quam dicat gratiam, quam fateatur; si tamen [g 1Kb] fateatur ad non peccandum iusteque uiuendum homines adiuuari; aut hoc ipsum cum eo per litteras agendum. Et cum inuentus fuerit hanc dicere quam docet ecclesiastica et apostolica ueritas, tunc sine ullo scrupulo Ecclesie, sine latibulo ambiguitatis ullius absoluendus est, tunc est reuera de eius purgatione gaudendum. Siue enim dixerit gratiam esse liberum arbitrium, siue gratiam esse remissionem peccatorum, siue gratiam  esse legis preceptum; nichil eorum dicit, [h 1Kb] que per sumministrationem Spiritus sancti pertinent ad concupiscentiam tentationesque uincendas: quem ditissime effudit super nos, qui ascendit in celum, [i 1Kb] et captiuata captiuitate dedit dona hominibus . Hinc enim oramus, ut peccatorum tentationem superare possimus; ut Spiritus Dei, unde pignus accepimus, adiuuet infirmitatem nostram. Qui 152 autem orat, et dicit: Ne nos inferas in tentationem , non utique id orat, ut homo sit, [i 1Kb] quoniam est natura; neque id orat ut habeat liberum arbitrium, quod iam accepit, cum crearetur ipsa natura; neque orat remissionem peccatorum, quia hoc [k 1Kb] superius dicitur: Dimitte nobis debita nostra; neque orat ut accipiat mandatum;  sed plane orat ut faciat mandatum. Si enim in tentationem inductus fuerit, hoc est in tentatione defecerit, facit utique peccatum, quod est contra mandatum. Orat ergo ut non peccet, hoc est ne quid faciat mali: quod pro Corinthiis orat Apostolus, dicens: Oramus autem ad Dominum, ne quid faciatis mali . Unde satis apparet quod ad non peccandum, id est ad non male faciendum, quamuis esse non dubitetur [l 1Kb] arbitrium uoluntatis, tamen eius potestas non sufficiat, nisi adiuuetur infirmitas. Ipsa igitur oratio clarissima est gratie testificatio. [m 1Kb] Hanc ille confiteatur, et eum gaudebimus siue rectum, siue correctum. Distinguenda est lex et gratia. Lex iubere nouit, gratia iuuare. Nec lex iuberet nisi esset uoluntas; nec gratia iuuaret, si sat esset uoluntas.  Iubetur ut habeamus intellectum, ubi dicitur: Nolite esse sicut equus et mulus, quibus non est intellectus : et tamen oramus ut habeamus intellectum: ubi dicitur: Da mihi intellectum, ut discam mandata tua . Iubetur ut habeamus sapientiam, ubi dicitur: [n 1Kb] Stulti aliquando sapite, et tamen oratur, ut habeamus sapientiam, ubi dicitur: Si quis autem uestrum indiget sapientia, postulet a Deo, qui dat omnibus affluenter, et non improperat; et dabitur ei . Iubetur ut habeamus continentiam, ubi dicitur: [o 2Kb] Cum scirem quia nemo potest esse  continens, 153 nisi Deus det, et hoc ipsum erat sapientie scire cuius esset hoc donum; adii Dominum, et deprecatus sum illum . Postremo ne nimium longum sit cuncta percurrere, iubetur ut non faciamus malum, ubi dicitur: Declina a malo [a 1Kb] ; et tamen oratur ut non faciamus malum, ubi dicitur: Oramus autem ad Deum, ne quid faciatis mali. Iubetur ut faciamus bonum, ubi dicitur: Declina a malo, et fac bonum ; et tamen oratur ut faciamus bonum, ubi dicitur: Non cessamus orantes pro uobis, orantes, et postulantes ; atque inter cetera que illis orat, dicit: ut ambuletis digne Deo in omne placitum, in omni opere, et sermone bono. Sicut ergo agnoscimus uoluntatem, cum hec precipiuntur; sic et ipse agnoscat gratiam cum  petuntur.

CAP. III.---Misimus reuerentie tue librum quem dederunt quidam religiosi et honesti adolescentes serui Dei, quorum etiam nomina non tacemus, nam Timasius et Iacobus uocantur. Qui, sicut audiuimus, et etiam ipse nosse dignaris, ipsius Pelagii exhortatione spem quam habebant in seculo reliquerunt, et nunc continentes Deo seruiunt. Qui cum eodem errore tandem aliquando per qualemcunque operam nostram, Domino inspirante, caruissent, protulerunt eumdem librum, Pelagii esse dicentes, et ut ei responderetur impendio rogauerunt. Factum est, et ad eosdem rescripta est ipsa responsio. Agentes gratias rescripserunt. Utrumque misimus, et cui reponsum est, et quod responsum est; et ne nimium essemus  onerosi, signa fecimus his locis, ubi petimus inspicere ne graueris, quemadmodum sibi obiecta questione, quod gratiam Dei negaret, ita respondit, ut eam esse non diceret nisi naturam in qua nos condidit Deus. Si autem hunc esse librum suum negat, aut eadem in libro loca, non contendimus. Anathematizet ea, et illam gratiam confiteatur apertissime, quam doctrina Christiana demonstrat et predicat esse propriam Christianorum; que non est natura, sed [b 1Kb] qua saluatur natura; que non auribus sonante doctrina, uel aliquo adiumento uisibili plantatur quodammodo et irrigatur extrinsecus, sed sumministratione Spiritus, et occulta misericordia, sicut facit ille qui dat incrementum Deus. Etsi enim 154 quadam  non improbanda ratione dicitur gratia Dei, qua creati sumus, ut non nichil essemus, nec ita essemus aliquid ut cadauer, quod non uiuit; [c 1Kb] et arbor, que non sentit; aut pecus, quod non intelligit; sed ut homines, qui et essemus, et uiueremus, et sentiremus, et intelligeremus, et de hoc tanto beneficio Creatori nostro gratias agere ualeamus; unde merito et ista gratia dici potest, quia non precedentium aliquorum operum meritis, sed gratuita Dei bonitate donata est alia est tamen, qua predestinati uocamur, iustificamur, glorificamur, ut dicere possimus: Si Deus pro nobis, quis contra nos? qui proprio Filio [d 1Kb] suo non pepercit, sed pro nobis omnibus tradidit illum .

CAP. Iu.---De hac gratia questio uertebatur,  quando ab his, quos Pelagius grauiter offendebat atque turbabat, dicebatur ei, quod eam suis disputationibus oppugnaret; quibus assereret [e 1Kb] quod non solum ad facienda, uerum etiam ad perficienda mandata diuina per liberum arbitrium sibi humana sufficeret natura. Hanc apostolica doctrina gratiam isto nomine appellat, qua saluamur et iustificamur ex fide Christi. De hac scriptum est: Non irritam facio gratiam Dei; nam si per legem iustitia, ergo Christus gratis mortuus est . De hac scriptum est: Euacuati estis a Christo, qui in lege iustificamini, a gratia excidistis . De hac scriptum est: Si autem gratia, iam non ex operibus; alioquin gratia iam non [f 1Kb] gratia . De hac scriptum est: ei autem qui operatur, merces non imputatur secundum  gratiam, sed secundum debitum; ei autem qui non operatur, credenti autem in eum qui iustificat impium, deputatur fides eius ad iustitiam . Et multa alia, que melius potes ipse meminisse, et intelligere prudentius, et illustrius predicare. Illam uero gratiam qua creati sumus homines, etiamsi ita appellandam non immerito intelligimus, mirum est tamen si ita appellatam in ullis legitimis propheticis, euangelicis, apostolicisque litteris legimus. Cum itaque de hac gratia Christianis fidelibus catholicisque notissima [g 1Kb] illi obiiceretur questio ut eam oppugnare desineret, quid est quod cum hoc sibi in libro suo, uelut ab aduersante persona, idem ipse obiecisset, ut se respondendo purgaret, nichil 155  aliud respondit, nisi naturam creati [a 1Kb] hominis referri ad gratiam Creatoris; atque ita se dicere impleri posse sine peccato iustitiam per liberum arbitrium cum adiutorio diuine gratie, quod Deus hoc dederit homini ipsa possibilitate nature. Cui merito respondetur: Ergo euacuatum est scandalum crucis: ergo Christus gratis mortuus est . [b 1Kb] Nunquid enim, si non moreretur propter delicta nostra, et resurgeret propter iustificationem nostram; [c 1Kb] et si non ascenderet in altum, et captiuans captiuitatem daret dona hominibus, ista nature possibilitas quam defendit, in hominibus non esset?

CAP. u.---An forte Dei mandatum deerat, et ideo Christus mortuus est? immo iam et hoc erat sanctum et iustum et bonum. Iam dictum fuerat: Non  concupisces : [d 1Kb] Iam dictum fuerat: Diliges proximum tuum tanquam te ipsum : in quo sermone Apostolus omnem legem dicit impleri. Et quoniam nisi diligat Deum, nemo diligit seipsum; ideo Dominus in his duobus preceptis totam legem dicit prophetasque pendere: que duo precepta iam erant hominibus [e 1Kb] diuinitus data. An eternum iustitie premium promissum nondum erat? hoc ipse non dicit, qui in suis litteris posuit, etiam in ueteri Testamento regnum celorum esse promissum. Si ergo ad faciendam perficiendamque iustitiam iam erat nature possibilitas per liberum arbitrium, iam erat legis Dei sanctum, iustum, bonumque mandatum, iam erat promissum premium sempiternum: ergo Christus gratis mortuus est; ergo neque per legem  iustitia, neque per nature possibilitatem, sed ex fide ac dono Dei per Iesum Christum Dominum nostrum unum mediatorem Dei et hominum; qui nisi in plenitudine temporis mortuus esset propter delicta nostra, [f 1Kb] et resurrexisset propter iustificationem nostram, profecto et antiquorum fides euacuaretur et nostra: fide uero euacuata, que homini iustitia remaneat, cum iustus ex fide uiuat? Ex quo enim per unum hominem peccatum intrauit in mundum, et per peccatum mors; et ita in omnes homines pertransiit, in quo omnes peccauerunt ; procul dubio a corpore mortis huius, ubi alia lex repugnat legi mentis, neminem 156 liberauit aut liberat [g 1Kb] sua possibilitas, que perdita redemptore indiget, saucia saluatore; sed gratia Dei per fidem unius mediatoris Dei  et hominum hominis Iesu Christi, qui et Deus cum  esset, hominem fecit, et manens Deus, homo factus, refecit ipse quod fecit.

CAP. uI.---Puto autem quod [h 1Kb] eum lateat fidem Christi, que postea in reuelationem uenit, in occulto fuisse temporibus patrum nostrorum, per quam tamen etiam ipsi Dei gratia liberati sunt quicunque omnibus humani generis temporibus liberari potuerunt occulto Dei iudicio, non tamen uituperabili. Unde dicit Apostolus: Habentes autem eumdem spiritum fidei  secundum quod scriptum est: Credidi, propter quod locutus sum; et nos credimus, propter quod et loquimur . Inde est quod ait ipse Mediator: Abraham concupiuit uidere meum diem; et uidit, et gauisus est . Inde Melchisedech ,  prolato sacramento mense Dominice, nouit eternum eius [i 1Kb] sacerdotium figurare. Iam uero data in litteris lege, quam dicit Apostolus subintrasse, ut abundaret delictum : et de qua dicit. Si ergo ex lege hereditas, iam non ex promissione: Abrahe autem per repromissionem donauit Deus. Quid ergo lex? transgressionis gratia [k 1Kb] proposita est, donec ueniret semen, cui promissum est, disposita per angelos in manu mediatoris: mediator autem unius non est; Deus autem unus est. Lex ergo aduersus promissa Dei? absit. Si enim data esset lex, que posset uiuificare, omnino ex lege esset iustitia. Sed conclusit Scriptura omnia sub peccato, ut promissio ex fide Iesu Christi daretur credentibus . Nonne satis ostenditur hoc actum esse per legem, ut peccatum  agnosceretur, et preuaricatione augeretur: ubi enim lex non est, nec preuaricatio ; et sic aduersus uictoriam peccati ad diuinam gratiam, que in promissionibus est, confugeretur; atque ita lex non esset aduersus promissa Dei. Quia ideo per illam fit cognitio peccati, et ex preuaricatione legis abundantia peccati, ut ad liberationem querantur promissiones Dei, quod est gratia Dei; et incipiat in homine esse iustitia, non sua, sed Dei, hoc est data dono 157 Dei. Quam etiam nunc quidam, sicut et tunc de Iudeis dictum est, ignorantes Dei iustitiam, et suam uolentes constituere, iustitie Dei non sunt subiecti . Per legem quippe et illi se iustificari arbitrantur, sufficiente sibi ad eam custodiendam libero arbitrio, hoc est, iustitia sua prolata ex  natura humana, non donata ex gratia diuina, propter  quod iustitia Dei dicitur: unde item scriptum est: Per legem enim cognitio peccati; nunc autem sine lege iustitia Dei manifestata est, testificata per legem et prophetas . Cum dicit, manifestata est, ostendit quia et tunc erat; sed tanquam illa pluuia quam Gedeon impetrauit, tunc uelut in uellere occulta, nunc autem uelut in area manifesta. Cum ergo lex sine gratia, non mors peccati potuisset esse, sed uirtus: sic enim dictum est: Aculeus mortis peccatum, uirtus autem peccati lex : sicut confugiunt multi a facie regnantis peccati ad gratiam uelut in aream nunc patentem; ita pauci ad eam confugiebant uelut in uellere tunc latentem. Hec uero temporum distributio refertur ad altitudinem diuitarum sapientie et scientie Dei, de qua dictum est:  Quam inscrutabilia sunt [a 1Kb] iudicia Dei, et inuestigabiles uie eius ! Quapropter [b 1Kb] et ante tempus legis, et tempore ipso legis iustos patres ex fide uiuentes non possibilitas nature infirme, et [c 1Kb] indigne, ac uitiate, et sub peccato uenundate; sed Dei gratia per fidem iustificabat, et nunc eadem in apertum iam ueniens reuelata iustificat.

CAP. uII.---Anathematizet ergo Pelagius scripta sua, ubi contra eam, etsi non per contumaciam, tamen per ignorantiam disputat, possibilitatem defendendo nature ad uincenda peccata et implenda mandata; aut si ea esse sua negat, [d 1Kb] aut scriptis suis ab inimicis suis dicit immissa, que sua esse negat, anathematizet ea tamen et damnet 158 paterna exhortatione, et auctoritate sanctimonie tue [e 1Kb] . Si uult,  onerosum sibi et perniciosum discat Ecclesie scandalum auferre, quod scandalum auditores, et in peruersum dilectores eius usquequaque spargere non quiescunt. Si enim cognouerint eumdem librum, quem illius uel putant esse, uel norunt, episcoporum catholicorum auctoritate, et maxime sanctitatis tue, quam apud eum esse maioris ponderis minime dubitamus, ab eodem ipso esse anathematizatum atque damnatum; non eos ulterius estimamus ausuros, loquendo contra gratiam Dei, que reuelata est per passionem et resurrectionem  Christi, pectora fidelia et simpliciter Christiana turbare; sed potius adiuuante misericordia Dei, concertantibus nobiscum caritate ac pietate flagrantibus orationibus tuis, non solum ut in eternum beati, uerum etiam iusti et sancti sint [f 1Kb] , non in sua uirtute, sed in eadem gratia confisuros. Unde et ad ipsum scriptam [g 1Kb] ab uno nostrum epistolam  tue beatitudini potius credidimus dirigendam, melius iudicantes et petentes ut eam [i 1Kb] emittere ipse digneris; sic enim eam legere potius non dedignabitur, magis in illa eum qui misit quam qui scripsit attendens.

CAP. uIII.---Illud uero quod dicunt, posse esse hominem  sine peccato, et mandata Dei custodire facile si uelit; quamuis cum hoc per adiutorium gratie, que tamen per incarnationem unigeniti eius reuelata atque donata est, dicitur, tolerabilius dici uideatur; tamen [i 1Kb] quoniam non immerito queri potest, ubi et quando per eamdem gratiam id efficiatur in nobis, ut sine ullo prorsus peccato simus: utrum in hac uita quando caro concupiscit aduersus spiritum; an uero in illa cum fiet sermo qui scriptus est: 159 ubi est mors, uictoria tua, ubi est mors [k 1Kb] aculeus tuus? aculeus enim mortis peccatum est ; diligentius pertractandum est propter alios quosdam qui senserunt atque in suis litteris memorie mandauerunt, etiam in hac uita posse esse hominem sine peccato, non ab initio natiuitatis sue, sed conuersione a  peccatis ad iustitiam, et [l 1Kb] a uia reproba ad bonam uitam . Sic enim intellexerunt quod de Zacaria et Elizabeth scriptum est, ambulasse eos in omnibus iustificationibus Domini sine querela . Hoc quod dictum est, sine querela, sine peccato [m 1Kb] , dictum acceperunt, non quidem negantes, immo etiam, quod aliis locis in litteris eorum inuenitur, pie confitentes adiutorium gratie Domini nostri, non per naturalem spiritum hominis, sed per principalem spiritum Dei. Qui parum considerasse  uidentur ipsum Zacariam fuisse utique sacerdotem: omnes autem [a 1Kb] Sacerdotes necesse habebant ex lege Dei primitus pro peccatis suis offerre sacrificium; deinde pro populi. Sicut ergo nunc per orationis sacrificium conuincimur non esse sine peccato, quoniam iussi sumus dicere: Dimitte nobis debita nostra ; ita et tunc per sacrificia uictimarum animalium conuincebantur sacerdotes sine peccato non esse, qui pro suis peccatis iubebantur offerre. Quod si res ita se habet, ut per gratiam Saluatoris proficiamus quidem in hac uita, deficiente cupiditate, caritate crescente: perficiamur autem in illa uita, cupiditate exstincta, caritate completa; profecto illud quod scriptum est: Qui [b 1Kb] natus est ex Deo, non peccat : secundum ipsam caritatem  dictum est, que sola non peccat. Ad natiuitatem quippe, que ex Deo est, augenda et perficienda caritas pertinet; non ea, que minuenda et consumenda est, cupiditas; que tamen, quandiu est in membris nostris, lege quadam sua repugnat legi mentis. Sed natus ex Deo, non obediens desideriis carnis, nec exhibens membra sua arma iniquitatis peccato, potest dicere: Iam non ego operor illud; sed [c 1Kb] id quod habitat in me peccatum . Sed quoquo modo se habeat ista questio, quia etsi non inuenitur in hac uita homo sine peccato, id tamen posse fieri dicitur per adiutorium spiritus Dei et gratie: quod ut fiat conandum atque poscendum est; tolerabiliter in eo quisque 160 fallitur, nec diabolica impietas, sed error humanus est elaboranda et optanda affirmare,  etiamsi quod affirmat non possit ostendere. Id enim credit fieri posse, quod certe laudabile est uelle. Nobis autem sufficit quod nullus in Ecclesia Dei fidelium reperitur in quolibet prouectu excellentiaque iustitie, qui sibi audeat dicere non necessariam [d 1Kb] precationem Orationis Dominice: Dimitte nobis debita nostra : et dicat se non habere peccatum, ne seipsum decipiat, et ueritas in eo non sit, quamuis iam sine querela uiuat. Non enim [e 1Kb] qualescunque etiam tentationes humane, sed graue peccatum est, quod in querelam uenit. Cetera que illi obiecta sunt, sicut gestis defensa peruiderit, ita de his procul dubio tua beatitudo iudicabit. Dabit sane nobis ueniam mitissima  suauitas cordis tui, quod prolixiorem epistolam fortasse quam uelles, misimus sanctitati tue. Non enim riuulum nostrum tuo largo fonti augendo refundimus, sed in hac non parua tentatione temporis, unde nos liberet, cui dicimus: Ne nos inferas in tentationem : utrum etiam noster [f 1Kb] , licet exiguus ex eodem, quo etiam tuus abundans, emanet capite fluentorum, hoc a te probari uolumus, [g 1Kb] , tuisque rescriptis de communi participatione unius gratie consolari.



CAPITULUM XI. [h 1Kb] Rescriptum eiusdem pape ad quinque episcopos.

INNOCENTIUS AURELIO, ALYPIO, AUGUSTINO, EuODIO, POSSIDIO episcopis salutem.

 CAP. I.---Fraternitatis uestre litteras plenas fidei, totoque religionis catholice uigore firmatas [i 1Kb] a duobus missas conciliis, per fratrem et cepiscopum nostrum Iulium pergrato suscepimus animo, quod earum tenor omnisque contextio in consideratione quotidiane gratie Dei, et in eorum correctione qui contra sentiunt [i 1Kb] , integra ratione consistit: ut et illis omnem tollere 161 [k 1Kb] possit errorem, et idoneum, dato quouis nostre legis exemplo, quem sequi debeant, dignum [l 1Kb] possint prebere doctorem. Sed de his iam satis, ut opinor, supra diximus, cum uestris relationibus respondentes rescripsimus, quid uel de eorum perfidia, uel de uestra sententia sentiremus. Sed subinde contra eos subuenit et suppeditat quod dicatur; nec potest aliquando [m 1Kb] esse quod uincat,  cum tam miserum impiumque sit quod nostre fidei uirtute et ipsa plenius ueritate uincatur. Qui enim omnem uite spem respuit atque contempsit, inimica damnabilique cor suum disputatione confundens, cum credit nichil esse quod a Deo accipiat, nec aliquid superesse, quod petat ad sanandum [n 1Kb] se; qui sibi hoc abstulit, ulterius quid reliquit? Si ergo sunt aliqui quos in sui defensionem peruersitas tanta [o 1Kb] deuinxit, qui huic se dogmati dedant atque coniungant, sperantes hoc ad catholicam pertinere doctrinam, quod abhorrens longius, et penitus approbatur aduersum [p 1Kb] , infecti illorum et monitis, et uerbis, ut laberentur, inducti; quatenus ad rectum uie tramitem redeant,  festinabunt: [a 1Kb] ne diutius mentem obsidens uelut eorum sensibus pastus error inuadat.

CAP. II.---Nam si Pelagius quocunque loco restitit, eorum animos, qui facile uel simpliciter crederent disputanti, hac affirmatione decepit, [b 1Kb] seu hic illi in Urbe sint , siue in quouis terrarum loco degant: [d 1Kb] Domini nostri misericordia gratiaque credimus, quod facile corrigantur, audita eius damnatione [e 1Kb] qui fuerit pertinax et resistens huius dogmatis auctor inuentus. Nec interest  ubi isti fuerint, cum ubicunque inueniri potuerint sint sanandi. Nobis tamen [f 1Kb] nec persuaderi potest eum esse purgatum, quamuis ad nos a nescio quibus laicis sint gesta perlata, quibus ille et auditum se crederet et absolutum: que utrum uera sint dubitamus, quod sub nulla illius concilii prosecutione [g 1Kb] uenerint, nec eorum aliquas accepimus de hac re litteras, apud quos istius rei iste prestitit causas. Quod si de sua ille potuisset purgatione confidere, hoc magis credimus quod egisset, quod multo [h 1Kb] uerius esse potuerat, ut illos cogeret epistolis suis, quid iudicauerant indicare. uerum cum sint aliqua in ipsis posita gestis, que obiecta partim ille uitando suppressit, partim multa in se uerba retorquendo tota obscuritate confudit, aliqua magis falsis [i 1Kb] argumentatis,  quam uera ratione, ut ad tempus poterat uideri, purgauit, negando alia, alia falsa interpretatione uertendo.

 CAP. III.--- [i 1Kb] Sed utinam, quod optandum magis est, etiam se ille ad ueram catholice fidei uiam ab illo sui tramitis errore conuertat, ut cupiat uelitque purgari, considerans quotidianam Dei gratiam, adiutoriumque cognoscens: ut uideatur [k 1Kb] uere et approbetur ab omnibus manifesta ratione correctus, non gestorum indicio, sed ad catholicam 163 fidem corde uniuerso. Unde non possumus illorum nec approbare, nec culpare iudicium, cum nesciamus utrum uera sint gesta; aut si uera sunt, illum constet magis subterfugisse, quam se tota ueritate purgasse. [l 1Kb] Qui si confidit nouitque non nostra dignum esse damnatione, quod dicat, aut iam hoc totum se refutasse quod dixerat, non a nobis accersiri, sed ipse debet potius festinare, ut possit absolui; nam si adhuc taliter  sentit, [m 1Kb] quando se nostro iudicio, quibusuis acceptis litteris, cum se sciat damnandum esse, committet? Quod si [n 1Kb] accersiendus esset, ab his melius fieret, qui magis proximi, et non longo terrarum spatio uidentur esse disiuncti. Sed non deerit cura, si medicine prebuerit ille materiam; potest enim damnare que senserat, ac datis litteris erroris sui, ut regressum ad nos decet, ueniam postulare, fratres karissimi.

CAP. Iu.---Librum sane qui eius esse diceretur, nobis a uestra caritate transmissum euoluimus, in quo [o 1Kb]  multa blasphema, nichil quod placeret, nichil [p 1Kb] quod non penitus displiceret, a quouis damnandum atque calcandum: cuius similia, nisi qui ista scripserat,  nemo alter in mentem reciperet atque sentiret. Nam hoc loco latius de lege disputare, uelut coram posito repugnanteque Pelagio, necessarium  esse non duximus; cum uobiscum [a 1Kb] totam scientibus, parique nobiscum assensione gaudentibus colloquamur: tunc enim melius hec exempla ponuntur, quando cum his quos harum constat rerum [b 1Kb] imprudentes esse tractamus. Nam de nature possibilitate, de libero arbitrio, et de omni Dei gratia, 164 et quotidiana gratia, cui non sit recte sentienti uberrimum disputare? Anathematizet ergo [c 1Kb] ista que sensit; ut illi qui fuerant eius sermonibus preceptisque collapsi, quid tandem habeat fides uera cognoscant. Facilius enim reuocari poterunt, cum ista a suo senserint auctore damnari. Quod si ille pertinaciter in hac uoluerit impietate persistere, agendum est [d 1Kb] quatenus uel his possit subueniri quos non suus, sed huius magis error induxit; ne et illis hec medicina  pereat, cuius iste talem non admittit, nec postulat curam. [e 1Kb] Deus uos incolumes custodiat, fratres karissimi. Data uI kalendas Februarii [f 1Kb] .



CAPITULUM XII. [g 1Kb] Epistola familiaris Innocentii pape ad Aurelium Carthaginensem episcopum.

INNOCENTIUS AURELIO Carthaginensi episcopo.

In familiaribus scriptis dilectio uera [h 1Kb] consistit. Etenim ius firmius caritatis officia melius [i 1Kb] seorsum mercantur. Quamobrem per fratrem nostrum Iulium  epistole extrinsecus misse respondere [i 1Kb] gestiui, ne apud me forsitan remaneret peculiaris negate salutationis offensa, frater carissime. Supradictum igitur fratrem nostrum tue dilectioni restituo cum apostolice sedis ad relationem duplicis synodi iudicatis. Superest, 165 ut oratus a nobis Dominus prestare dignetur, quatenus omnis Ecclesie [k 1Kb] sue macula continuis laboribus nostris possit abstergi. Dominus te incolumem custodiat, frater carissime. Data uI kalendas Februarii.



CAPITULUM XIII. [l 1Kb] Concilium plenarium apud Carthaginem habitum contra Pelagium et Celestium.

Honorio Augusto duodecies consule, kalendis  Maiis, [m 1Kb] Carthagine in basilica Fausti, cum Aurelius episcopus simul cum Donatiano Teleptensi prime sedis episcopo prouincie Byzacene, et aliis [n 2Kb] ducentis tribus cepiscopis suis tam ex prouincia Byzacena, quam Mauritania Sitifensi, Tripolitana, Numidia, Mauritania Cesariensi, et [o 1Kb] Hispania, in concilio consedisset, astantibus diaconibus:

I. [p 1Kb] Placuit omnibus in sancta synodo Carthaginensis Ecclesie constitutis, ut quicunque dixerit [q 1Kb] de Adam hominem mortalem factum: ita ut, siue peccaret, [r 1Kb] siue 166 non peccaret, moreretur in corpore,  hoc est, de corpore exiret, non peccati merito, sed necessitate nature; anathema sit.

II. Item placuit, ut quicunque paruulos recentes ab uteris matrum baptizandos negat, aut dicit in remissionem quidem peccatorum eos baptizari, sed nichil [a 1Kb] ex Adam trahere originalis peccati, quod lauacro regenerationis expietur: unde fit consequens, ut in eis forma baptismatis, In remissionem peccatorum, [b 1Kb] non uere, sed false intelligatur; anathema sit. Quoniam non aliter intelligendum est quod ait Apostolus: Per unum hominem peccatum intrauit in mundum, et per peccatum mors; et ita in omnes homines pertransiit, in quo omnes peccauerunt : nisi quemadmodum Ecclesia catholica ubique diffusa semper intellexit. Propter hanc enim regulam fidei etiam  paruuli, qui nichil peccatorum in seipsis adhuc committere potuerunt, ideo in remissionem peccatorum ueraciter baptizantur, ut in eis regeneratione mundetur quod generatione traxerunt.

III. [c 1Kb] Item placuit, ut si quis dicit ideo dixisse Dominum: In domo Patris mei mansiones multa sunt, etc. , ut intelligatur quia in regno celorum erit aliquis medius, aut ullus alicubi locus, ubi beate uiuant 167 paruuli qui sine baptismo ex hac uita migrarunt, sine quo in regnum celorum, quod est uita eterna, intrare non possunt; anathema sit. Nam cum Dominus dicat: Nisi quis renatus fuerit ex aqua et Spiritu sancto, non intrabit in regnum celorum : quis catholicus dubitet participem diaboli fore eum qui coheres non meruerit  esse Christi? Qui enim dextera caret, sinistram procul dubio [d 1Kb] partem incurret.

Iu. Item placuit, ut quicunque dixerit gratiam Dei, qua [e 1Kb] iustificamur per Iesum Christum Dominum nostrum, ad solam remissionem peccatorum ualere que iam commissa sunt, non etiam ad adiutorium, ut non committantur; anathema sit.

u. [f 1Kb] Item placuit, ut si quis dixerit eamdem gratiam  Dei per Iesum Christum Dominum nostrum propter hoc tantum [g 1Kb] adiuuare ad non peccandum, quia per ipsam nobis aperitur et reuelatur intelligentia mandatorum, ut sciamus quid appetere, quid uitare debeamus; non autem per illam nobis prestari ut quod faciendum cognouerimus, etiam facere diligamus atque ualeamus; anathema sit. Cum enim dicat Apostolus: Scientia inflat, caritas uero edificat , ualde impium est ut credamus ad eam que inflat nos habere gratiam Christi, et ad eam que edificat non habere; cum sit [h 1Kb] utrumque donum Dei, et scire quid facere debeamus, et diligere ut faciamus; ut edificante caritate, scientia nos non possit inflare. Sicut autem de Deo scriptum est: Qui docet hominem scientiam : sic  etiam scriptum est: Charitas ex Deo est .

uI. Item placuit, ut quicunque dixerit ideo [i 1Kb] nobis gratiam iustificationis dari, ut quod facere per liberum arbitrium [i 1Kb] possumus, facilius possimus implere per gratiam; tanquam etiamsi gratia non duretur, non quidem facile, sed tamen possemus 168 sine illa implere diuina mandata; anathema sit. De fructibus enim mandatorum Dominus loquebatur, ubi non ait: Sine me difficilius potestis facere; sed ait: Sine me nichil potestis facere .

uII. Item placuit, quod ait sanctus Ioannes apostolus: Si dixerimus quia peccatum non habemus, [k 1Kb] nos ipsos seducimus, et ueritas in nobis non est : quisquis sic accipiendum putauerit; ut dicat propter humilitatem [l 1Kb] non oportere dici nos non habere  peccatum, non quia ita uere est; anathema sit. Sequitur autem apostolus, et adiungit: Si autem confessi fuerimus peccata nostra, fidelis et iustus est qui dimittat nobis peccata, et mundet nos ab omni iniquitate : ubi satis apparet hoc non tantum humiliter, sed etiam ueraciter dici. Poterat enim apostolus dicere: Si dixerimus quia non habemus peccatum, nos ipsos extollimus, et humilitas in nobis non est;  sed cum ait: Nos ipsos decipimus, et ueritas in nobis non est, satis ostendit eum qui dixerit se non habere peccatum, [a 1Kb] non uerum loqui, sed falsum.

uIII. Item placuit, ut quicunque dixerit in Oratione Dominica ideo dicere sanctos: Dimitte nobis debita nostra , ut non pro seipsis hoc dicant, quia non est eis iam necessaria ista petitio, sed pro aliis qui sunt in suo populo peccatores; et ideo non dicere unumquemque sanctorum: Dimitte mihi debita mea; sed, dimitte nobis debita nostra, ut hoc pro aliis [b 1Kb] magis quam pro se iustus petere intelligatur; anathema sit. Sanctus enim et iustus erat apostolus Iacobus cum dicebat: [c 1Kb] In multis offendimus omnes . Nam quare additum est, omnes, nisi et ista sententia conueniret psalmo ubi  legitur: Ne intres in iudicium cum seruo tuo, quoniam non iustificabitur in conspectu tuo omnis uiuens ? Et in oratione sapientissimi Salomonis: Non est homo qui [d 1Kb] non peccauit. Et in libro sancti Iob: In manu 169 omnis hominis signat, ut sciat omnis homo infirmitatem suam . Unde etiam Daniel sanctus et iustus, cum in oratione pluraliter diceret: Peccauimus, iniquitatem fecimus , et cetera, que ibi ueraciter et humiliter confitetur: [e 1Kb] ne putaretur, quemadmodum quidam sentiunt, hoc non de suis, sed de populi sui potius dixisse peccatis, postea dixit: Cum orarem, et confiterer peccata mea et peccata populi mei Domino Deo [f 1Kb] meo : noluit dicere, peccata nostra;  sed populi sui dixit, et sua; quoniam futuros istos qui tam male intelligerent, tanquam propheta [g 1Kb] preuidit.

 IX. Item placuit, ut quicunque ipsa uerba Dominice Orationis ubi dicimus, Dimitte nobis debita nostra , ita uolunt a sanctis dici ut humiliter hoc, non ueraciter dicatur; [h 1Kb] anathema sint. Quis enim ferat orantem et non hominibus, sed ipsi Deo mentientem, qui labiis sibi dicit dimitti uelle, et corde dicit, que sibi dimittantur debita se non habere?



170 CAPITULUM XIu. Incipit sacrum Rescriptum, acceptis synodi [i 2Kb] suprascripte gestis, datum.

Imperatores HONORIUS et THEODOSIUS Augusti PALLADIO prefecto pretorio.

 Ad conturbandam catholice simplicitatis lucem puro semper splendore radiantem, dolose artis ingenio nouam subito [i 1Kb] emicuisse uersutiam peruulgata opinione cognouimus; que fallacis scientie obumbrata mendaciis et furioso tantum [k 1Kb] debacchata luctamine, stabilem quietem celestis conatur attrectare fidei, [l 1Kb] dum noui criminis commendat inuentum, insignem notam plebeie estimans uilitatis, sentire cum cunctis, ac prudentie singularis palmam fore, [m 1Kb] communiter approbata destruere: cuius impie commentationis auctores Pelagium Celestiumque percrebuit exstitisse. Hi parenti cunctarum rerum Deo, precipueque semper maiestati [n 1Kb] intermine omnipotenti, et ultra omne principium transeunti, tam trucem inclementiam [o 1Kb] sceue uoluntatis assignant,  ut cum formandi [p 1Kb] mundi opificem curam sumeret, qualitatemque hominis struendi profunda spiritus  conceptione libraret, 171 fundati muneris [a 1Kb] fedum anteferret exordium, et mortem promitteret nascituro: non hanc insidiis uetiti fluxisse peccati, sed [b 1Kb] egisse penitus legem immutabilis constituti; [c 1Kb] ad declinandum lethi exitialis incursum nichil prodesse abstinentiam delinquendi, cuius uis ita putaretur ascripta, ut non possit aboleri deinceps; primitiui hominis errorem, in quem capte mentis inops rationis cecitas irruisset, delapsum ad posteros non fuisse; tantumque apud eum, quem malesuade gratie infelix rapuisset illecebra, transgressionem interdicti exstitisse discriminis, cum euidens catholice legis omnifaria testetur auctoritas, illum interitus omnium fuisse uestibulum, [d 1Kb] quem diuine preceptionis sedulum liquet corrupisse mandatum; aliaque  quamplurima, que sermo respuit, lex refutat, [e 1Kb] que pertesum sit recordari, etiam sub dispositione plectendi. Que [f 1Kb] maturato remedio et celeritate festina oportet intercipi, ne corroborato usu nequitie [g 1Kb] adolescentis uix ualeant cerceri. Siqudem aures mansuetudinis nostre recens fama [h 1Kb] perstrinxerat intra sacratissimam urbem nostram, aliaque loca, ita pestiferum uirus quorumdam inoleuisse pectoribus, ut interrupto directe credulitatis tramite, scissis in partes studiis asserendi, materia impacate dissensionis inducta sit; nouoque scandali fomite concitato beatissime Ecclesie [i 1Kb] actu nutet attentata tranquillitas: [i 1Kb] aliis aliud ancipiti interpretatione sectantibus, et cum sit absoluta sanctorum apicum claritas, ac dilucide 172 quid sequi uniuersitas debeat explanans,  pro captu uersipellis ingenii [k 1Kb] nouorum ausuum profanam mouentibus questionem, Palladi parens carissime atque amantissime.

Ob quam rem illustris auctoritas tua, uictura in  omne euum lege nos statuisse cognoscat, ut pulsis ex Urbe [l 1Kb] primitus capitibus dogmatis exsecrandi Celestio atque Pelagio, si qui huiusce de cetero sacrilegii sectatores quibuscunque locis potuerint [m 1Kb] rursus reperiri, aut de prauitate damnata aliquem proferre sermonem, a quocunque correpti ad competentem iudicem pertrahantur: [n 1Kb] quos siue clericus, siue laicus fuerit, deferendi habeat potestatem, et sine [o 1Kb] prescriptione aliqua perurgendi quos relicta communi scientie luce noue disputationis tenebras introferre deprehenderit, contra apostolicam scilicet disciplinam, euangelicamque claram et sine errore sententiam uafra rudis secte calliditate pugnantes, inuoluentesque splendentem fidem ueri ambagibus disserendo. Hos ergo repertos ubicunque de hoc tam infando  scelere conferentes a quibuscunque iubemus corripi, deductosque ad audientiam publicam promiscue ab omnibus accusari: ita ut probationem conuicti criminis stylus publicus insequatur, ipsis inexorati exsilii deportatione damnatis. Decet enim originem uitii a conuentu publico sequestrari, nec in communi eos celebritate consistere, qui non solum facto nefario detestandi, uerum etiam exemplo uenenati spiritus sunt cauendi. Iuuat 173 autem per omne [p 1Kb] pene imperium nostrum, qua mundus extenditur, huiusmodi promulgata diffundi; ne scientie fortasse dissimulatio pastum prestet errori; atque impune se quisquam putet audere quod condemnatum uigore publico sese finxerit ignorare. Data [q 1Kb] pridie kalendas Maias. Rauenne, dominis nostris Honorio XII et Theodosio  uIII Augg. consulibus.



CAPITULUM Xu. [r 1Kb] Exemplar edicti Iunii Quarti Palladii.

Iunius Quartus Palladius, Monaxius, et Agricola,  iterum pretecti pretorio, [a 1Kb] edixerunt. In Pelagium atque Celestium catholici dogmatis fidem [b 1Kb] sceuis tractatibus destruentes sententia principalis incaluit, ut uenerabili Urbe submoti bonorum concilio mulctarentur. Hoc igitur omnes admoneri oportet edicto, ne quis sinistre persuasionis erroribus credulum prestet assensum. Et si sit ille plebeius aut clericus, qui in caliginis huius obscena reciderit, a quocunque tractus ad iudicem sine accusatricis discretione persone, facultatum publicatione nudatus, irreuocabile patietur exsilium. Nam superna maiestas [c 1Kb] ut colligit ex secreti ignoratione reuerentiam, ita ex inepte disputationis presumptione iniuriam.



174 CAPITULUM XuI. Incipit [d 1Kb] epistola imperialis ad AURELIUM Carthaginensem episcopum.


Imperatores [e 1Kb] HONORIUS et THEODOSIUS Augusti AURELIO episcopo salutem.

Dudum quidem fuerat constitutum ut Pelagius atque Celestius infandi dogmatis repertores ab urbe Roma, uelut quedam catholice [f 1Kb] utilitatis contagia, pellerentur, ne ignorantium mentes [g 1Kb] sceua persuasione peruerterent. In quo secuta est clementia nostra iudicium sanctitatis tue, [h 1Kb] quo constat eos ab uniuersis iusta sententie examinatione damnatos. Sed quia [i 1Kb] obstinati criminis pertinax malum, ut constitutio geminaretur exegit, recenti quoque [i 1Kb] sanctione decreuimus ut si quis eos in quacunque prouinciarum parte latitare non nesciens, aut propellere,  aut prodere distulisset, prescripte pene uelut particeps subiaceret. Precipue tamen ad quorumdam episcoporum pertinaciam corrigendam, qui prauas eorum disputationes uel tacito consensu astruunt, uel publica oppugnatione non destruunt, pater carissime atque amantissime, sanctitatis tue [k 1Kb] auctoritatem cauere conueniet, quatenus in abolitionem prepostere heresis omnium deuotio [l 1Kb] Christiana 175 consentiat. [m 1Kb] Religio itaque tua competentibus scriptis uniuersos faciat admoneri, scituros definitione [n 1Kb] sanctimone tue hanc definitionem sibi esse prescriptam: ut quicunque damnationi [o 1Kb] supra memoratorum, quo pateat mens pura, subscribere impia obstinatione neglexerint, episcopatus amissione mulctati, interdicta, in perpetuum [p 1Kb] expulsi ciuitatibus, communione priuentur.  Nam cum ipsi [q 1Kb] nos iuxta synodum Nicenam confessione sincera conditorem rerum omnium Deum, imperiique nostri ueneremur auctorem, non patietur tua sanctitas secte detestabilis homines in iniuriam religionis noua et inusitata meditantes, secretis tractatibus [r 1Kb] occultare sacrilegium publica semel auctoritate damnatum. Una enim eademque culpa est eorum qui aut dissimulando conniuentiam, aut non damnando, fauorem noxium prestiterint. [s 1Kb] Et alia manu: Diuinitas te per multos annos seruet incolumem, pater carissime atque 176 amantissime. Data u idus Iunias, Rauenne, [t 1Kb] Monaxio et Plinta coss.


[u 3Kb] Eodem tenore etiam ad sanctum
Augustinum episcopum data.



CAPITULUM XuII. [a 1Kb] Epistola sancti Aurelii Carthaginensis episcopi ad omnes episcopos per Byzacenam et Arzugitanam prouincias constitutos.


De damnatione Pelagii et Celestii.

Dilectissimis ac desiderabilibus fratribus et consacerdotibus DONATIANO prime sedis, [b 1Kb] IANUARIANO, FELICI, PALATINO, 177 PRIMIANO, [c 1Kb] GAIANO et alii GAIANO, IANUARIO, uICTORINO et ceteris per tractum prouincie Byzacene et Arzugitane constitutis, AURELIUS episcopus.

Super Celestii Pelagiique damnatione eorumque dogmatibus [d 1Kb] participem se sancta dilectio uestra in plenario concilio fuisse commeminit, dilectissimi et  desiderabiles fratres. Sed quoniam pro honore Dei, in cuius manu cor regis est constitutum, gloriosissimorum principum Christianorum fidem rectam et catholicam custodientium accessit auctoritas, quam per humilitatem meam uniuersis meis cepiscopis uoluit intimari; idcirco honorabilem fraternitatem  uestram missis exemplaribus instruere festinaui, [e 1Kb] ne in aliqua parte prouincie supradictorum serpentina persuasio, ab uniuersali Ecclesia totius orbis exclusa, fortasse subrepat. [f 1Kb] Ob hoc ergo tam necessaria constitutio Christianorum principum caritatem uestram latere non debuit, et ad me ab eis date littere [g 1Kb] uobis mitti debuere: quarum simul exemplaribus lectis, quemadmodum subscribere unusquisque uestrum debeat, dilectio uestra cognoscat, siue quorum in synodalibus gestis subscriptio iam tenetur, siue qui non potuistis eidem plenario totius Africe interesse concilio: [h 1Kb] quo, cum de supradictorum hereticorum damnatione omnium uestrum fuerit [i 1Kb] integrata subscriptio, nichil omnino sit unde 178 ullius dissimulationis, uel negligentie, uel occulte forsitan prauitatis  aliqua uideatur merito remansisse suspicio. Et alia manu. Opto, fratres, bene uiuatis mei memores. Data [i 1Kb] kal. Augusti, Carthagine, Monaxio et Plinta consulibus.



CAPITULUM XuIII. Incipiunt [k 1Kb] capitula excerpta de gestis habitis contra Pelagium hereticum: et alia [a 1Kb] de libris eius, que in Palestina synodo sibi obiecta anathematizare compulsus est.


Quod ad Ierusalem nolentem [b 1Kb] colligi filios suos Dominus clamabat, hoc nos clamamus aduersus eos qui filios [c 1Kb] Ecclesie colligi nolunt, nec saltem post iudicium quod de ipso Pelagio in Palestina factum est [d 1Kb] corriguntur. De quo damnatus exisset, nisi obiecta sibi contra gratiam Dei dicta, que obscurare non potuit, ipse damnasset. Preter illa enim que [e 1Kb] quomodo potuit, ausus est qualicunque ratione defendere, obiecta sunt quedam que nisi remota omni tergiuersatione anathematizasset, ipse anathema factus esset.

I. Obiectum est enim [f 1Kb] eum dicere Adam mortalem  factum, qui siue peccasset, siue non peccasset, moriturus esset.

179 II. Et quod peccatum eius ipsum solum leserit, [g 1Kb] non etiam genus humanum.

III. Et quod infantes nuper nati, in illo statu sint in quo Adam fuit ante preuaricationem.

Iu. Et quod neque per mortem, [h 1Kb] uel per preuaricationem Ade omne genus humanum moriatur; neque per resurrectionem Christi omne genus hominum resurgat.

u. Et infantes, etiamsi non baptizentur, habere [i 1Kb] uitam eternam.

uI. Et diuites baptizatos, nisi omnibus abrenuntient, si quid boni uisi fuerint facere, non reputari illis, nec eos habere posse regnum Dei.

 uII. Et gratiam Dei atque adiutorium non ad singulos actus dari, sed in libero arbitrio esse, uel in lege atque doctrina.

uIII. Et Dei gratiam secundum merita nostra dari.

IX. Et filios Dei non posse uocari, nisi [i 1Kb] omnimodo absque peccato fuerint effecti.

 X. Et non esse liberum arbitrium, [k 1Kb] si Dei indiget auxilio: quoniam in propria uoluntate habet unusquisque facere aliquid, aut non facere.

XI. Et uictoriam nostram non ex Dei esse adiutorio, sed ex libero arbitrio.

XII. Et quod penitentibus uenia non detur secundum gratiam et misericordiam Dei, sed secundum meritum et laborem eorum qui per penitentiam digni fuerint misericordia.

Hec omnia Pelagius sic anathematizauit, quod satis ipsa gesta testantur, ut nichil ad ea quoquo modo defendenda disputationis attulerit. Unde fit consequens ut quisquis sequitur illius [l 1Kb] episcopalis auctoritatem iudicii, et ipsius Pelagii confessionem, hec tenere debeat que semper tenuit Ecclesia catholica.

 I. Quod Adam nisi peccasset, non fuisset moriturus.

II. Quod peccatum eius non ipsum solum leserit, sed et genus humanum.

180 III. Quod infantes nuper nati non sint in illo statu in quo Adam fuit ante preuaricationem.

Iu. [m 1Kb] Ut ad ipsos etiam pertineat quod breuiter ait Apostolus: Per unum hominem mors, et per unum hominem resurrectio mortuorum: sicut enim in Adam omnes moriuntur, ita et in Christo omnes [n 1Kb] uiuificabuntur .

u. Unde fit ut infantes non baptizati non solum regnum celorum, uerum etiam uitam eternam habere non possint.

uI. Confiteatur etiam diuites baptizatos, [o 1Kb] etiamsi diuitiis suis non careant, et sint tales quales ad Timotheum  describit Apostolus dicens: Precipe diuitibus huius mundi non superbe sapere, neque sperare in incerto diuitiarum [p 1Kb] ; sed in Deo uiuo, qui prestat omnia nobis abundanter ad fruendum; diuites sint in operibus bonis, facile tribuant, communicent, thesaurizent sibi fundamentum bonum in futurum; ut apprehendant  [a 1Kb] ueram uitam : non eos regno Dei posse priuari.

uII. Fateatur gratiam Dei et adiutorium etiam ad singulos actus dari, eamque non dari secundum merita nostra.

uIII. Ut uera sit gratia, id est gratis data per eius misericordiam qui dixit: Miserebor cui misertus ero; et misericordiam prestabo cui misericors fuero.

IX. Fateatur filios Dei illos uocari posse qui quotidie dicunt: Dimitte nobis debita nostra: quod utique non ueraciter dicerent, si essent omnino absque peccato.

X. Fateatur esse liberum arbitrium, etiamsi diuino indiget adiutorio.

XI. Fateatur quando contra tentationes dimicamus,  et concupiscentias [b 1Kb] illicitas; quamuis illic habeamus et propriam uoluntatem, non tamen ex illa, sed ex adiutorio Dei nostram prouenire uictoriam: non enim aliter uerum erit quod Apostolus ait: Neque uolentis, neque currentis, sed miserentis est Dei.

181 XII. Fateatur secundum gratiam et misericordiam Dei ueniam penitentibus dari, non [c 1Kb] secundum meritum eorum: quandoquidem etiam ipsam penitentiam donum Dei dixit Apostolus, ubi ait de quibusdam: Ne forte det illis Deus penitentiam. Hec omnia simpliciter sine ullis fateatur ambagibus, si quis [d 1Kb] in auctoritatem catholicam et expressa ipsius Pelagii ecclesiasticis gestis uerba consentit: [e 1Kb] neque enim illa que his sunt contraria, ueraciter anathematizata esse credendum est, nisi hec quibus  sunt illa contraria, fideli corde teneantur et aperta confessione promantur.



CAPITULUM XIX. Incipit sacra [f 1Kb] epistola Constantii imperatoris, patris ualentiniani Augusti Iunioris, de exsiliando Celestio heretico Pelagiano.

Imperator CONSTANTIUS uOLUSIANO, prefecto Urbis.

Cum preterite superstitionis tunc recentia plena  uanitatis iamdudum corrigi iusserimus, quotidianis insinuationibus maiora fieri nuntiantur. Et quoniam discordia animos [h 1Kb] commouit populorum, ea que iamdudum iusseramus precipimus iterari. Unde his lectis eximietas tua omnes qui Dei inuident pietati diligenter inquirat, et eos statim faciat ex muris Urbis expelli; ita tamen [i 1Kb] ne intra centesimum quidem lapidem habeant licentiam consistendi. Celestium quoque magis ac magis ex Urbe pelli mandamus; constat enim iisdem e medio sublatis gratiam et concordiam tenere ueterem firmitatem. Sane deinceps si tale quidquam fuerit nuntiatum, officium prestantie tue 182 capitali sententie subdendum esse cognosce. Non enim patimur impunitum esse, precepta nostra exsecutionis negligentia protelari.  uale, parens carissime atque amantissime. Et adiecta subscriptio. Impleatur quod iussimus, quia hoc fame tue expedit.
[g 1Kb]


CAPITULUM XX. Exemplar edicti propositi a uolusiano prefecto Urbis.

uolusianus prefectus edixit: Hactenus Celestium diuine fidei et quietis publice turbatorem iudiciis amica reis secreta [i 1Kb] subduxerint. Iam leges et iam edicta persequentur absentem. Cui, quod primum est, eterne urbis negatur habitatio: ut si uel in proximis fuerit diuersatus, debitum non euadat [k 1Kb] exitium. Pro merito etiam temeritatis atque ausus sui, cunctos huius edicti cautione premonemus, ne quis iniquus noxio latebram putet esse prebendam: [l 1Kb] cuique  cum horridi sit posita pena supplicii, ac stylum necesse sit proscriptionis incurrere, quisquis reum diuinis humanisque [m 1Kb] rebus apud se putauerit occultandum.



CAPITULUM XXI. [n 1Kb] Epistola Innocentii pape ad Exsuperium episcopum Tolosanum, sub titulis uII.

INNOCENTIUS episcopus EXSUPERIO episcopo Tolosano.

Consulenti tibi, frater carissime, quid de proposita  specie unaquaque sentirem, pro captu intelligentie mee que sunt 183 uisa respondi, quid sequendum [a 1Kb] uel docilis ratio persuaderet, uel auctoritas lectionis ostenderet, uel custodita temporum series demonstraret. Et quidem dilectio tua institutum secuta prudentium, ad sedem apostolicam referre maluit, quid deberet de rebus dubiis custodire, potius quam usurpatione presumpta que sibi uiderentur de singulis obtinere. Cur enim magis pudendum putemus aliquid discere, quam omnino nescire? Mihi quoque ipsi de collatione docilitas accedit, dum perscrutatis rationibus ad proposita respondere compellor; eoque fit ut aliquid semper addiscat, qui postulatur [b 1Kb] ut doceat. Proponam igitur singula, subiiciamque responsum.

CAP. I.---Proposuisti, quid de his obseruari debeat, quos in diaconii ministeriis, aut in officio presbyterii positos incontinentes esse aut fuisse generati filii prodiderunt. De his et diuinarum legum manifesta est disciplina, et beate recordationis uiri Siricii episcopi  monita euidentia commearunt: ut incontinentes in officiis talibus positi omni honore ecclesiastico [c 1Kb] priuarentur, nec admitterentur accedere ad ministerium, quod sola continentia [d 1Kb] oportet impleri. Est enim uetus admodum sacre legis auctoritas, iam inde ab initio custodita, quod in templo anno uicis sue habitare precepti sunt sacerdotes; ut seruientes sacris oblationibus, puros et ab omni labe purgatos sibi uindicent diuina ministeria; neque eos ad sacrificia fas sit  admitti, qui exercent uel cum uxore carnale [e 1Kb] consortium: quia scriptum est: Sancti estote, quoniam et ego sanctus sum, Dominus Deus uester . Quibus utique propter sobolis successionem propterea uxorius usus fuerat relaxatus, quia ex alia tribu [f 1Kb] ad sacerdotium 184 nullus fuerat preceptus accedere. Quanto magis hi sacerdotes uel leuite pudicitiam ex die ordinationis sue seruare debent, quibus uel sacerdotium uel ministerium sine successione est, nec preterit dies qua uel a sacrificiis diuinis, aut a baptismatis  officio uacent? Nam si Paulus ad Corinthios scribit, dicens: Abstinete uos ad tempus, ut uacetis orationi , et hoc utique laicis precipit: [g 1Kb] multo magis sacerdotes, quibus orandi et sacrificandi iuge officium est, semper debebunt ab huiusmodi consortio abstinere? Qui si contaminatus fuerit carnali concupiscentia, quo pudore uel sacrificare usurpabit? aut qua conscientia, quoue merito exaudiri se credit, cum dictum sit: Omnia munda mundis; coinquinatis autem et infidelibus nichil [h 1Kb] mundum . Sed fortasse hoc licere credit, quia scriptum est: Unius uxoris uirum. [i 1Kb] Non permanentem in concupiscentia generandi hoc dixit, sed propter continentiam futuram. Neque enim integros corpore non admisit, qui ait: uellem autem omnes esse [i 1Kb] sicut et  ego ; et apertius declarat dicens: Qui autem in carne sunt, Deo placere non possunt: uos autem iam non estis in carne, sed in spiritu , Et habentem filios  non generantem, dixit; sed ea plane dispar et [k 1Kb] diuisa sententia est. Nam si ad aliquos forma illa ecclesiastice uite pariter et discipline que ab episcopo Siricio ad prouincias commeauit, non peruenisse probabitur, his ignorationis uenia [l 1Kb] remittitur, ita ut de cetero incipiant penitus abstinere; et ita gradus suos in quibus inuenti fuerint, sic retentent, ut eis non liceat ad potiora conscendere: quibus in beneficio esse debet, quod hunc ipsum locum, quem retinent, 185 non amittant. [m 1Kb] Si qui autem scisse formam uiuendi missam a Siricio deteguntur, neque statim cupiditates  libidinis abiecisse; illi sunt modis omnibus summouendi: qui post ammonitionem cognitam, preponendam arbitrati sunt uoluptatem.

CAP. II.---Et hoc quesitum est: quid de his obseruari oporteat, qui post baptismum, omni tempore incontinentie [n 1Kb] uoluptatibus dediti, in extremo fine uite sue penitentiam simul et reconciliationem communionis exposcunt. De his obseruatio prior, durior; posterior, interueniente misericordia, inclinatior. Nam consuetudo prior tenuit ut concederetur [o 1Kb] eis  penitentia, sed communio negaretur. Nam cum illis temporibus crebre persecutiones essent, ne communionis concessa facilitas homines de reconciliatione securos non reuocaret a lapsu, merito. [a 1Kb] negata communione, est concessa penitentia, ne totum penitus negaretur: et duriorem remissionem fecit temporis ratio. Sed postquam Dominus noster pacem Ecclesiis suis reddidit, iam depulso terrore communionem dari [b 1Kb] obeuntibus placuit, et propter Domini misericordiam quasi uiaticum profecturis, [c 1Kb] ne Nouatiani heretici negantis ueniam, asperitatem et duritiam sequi uideamur. [d 1Kb] Tribuitur ergo cum penitentia extrema communio, ut homines huiusmodi [e 1Kb] uel in supremis suis, permittente Saluatore nostro, a perpetuo exitio uindicentur.

 CAP. III.---Quesitum est etiam super his qui post baptismum administrauerunt, et aut tormenta sola exercuerunt, aut etiam capitalem [f 1Kb] protulere sententiam. Nihil de iis legimus a maioribus diffinitum. Meminerant enim a Deo potestatis has fuisse concessas, et propter uindictam noxiorum gladium fuisse permissum, et Dei ministrum esse datum uindicem in huiusmodi. Quemadmodum 186 igitur reprehenderent factum, quod auctore Domino uiderent esse concessum? De his ergo [g 1Kb] ita ut hactenus seruatum est, sic habemus: ne aut disciplinam euertere, aut contra auctoritatem Domini uenire uideamur. Ipsis autem in ratione reddenda gesta sua omnia seruabuntur.

CAP. Iu.---Et illud desideratum est sciri, cur communicantes uiri cum adulteris uxoribus non conueniant,  cum econtra uxores in consortio adulterorum uirorum manere uideantur. Super hoc Christiana religio adulterium in utroque sexu pari ratione condemnat; sed uiros suos mulieres de adulterio non facile accusant, et non habent latentia peccata uindictam. uiri autem uxores [h 1Kb] suas liberius adulteras apud sacerdotes deferre consueuerunt; et ideo mulieribus,  prodito earum crimine, communio denegatur; uirorum autem, latente commisso, non facile [i 1Kb] aliquis ex suspicionibus abstinetur; qui utique summouebitur, si eius flagirium detegatur. Cum ergo par causa sit, interdum probatione cessante, uindicte ratio conquiescit.

CAP. u.---Illud etiam sciscitari uoluisti: an preces dictantibus liberum concedatur, utique post baptismi regenerationem, a principibus poscere mortem alicuius, uel sanguinem de reatu. Quam rem principes nunquam sine cognitione concedunt; sed ad iudices commissa [i 1Kb] ipsa, uel crimina semper remittunt, ut causa cognita uindicentur. Que cum quesitori fuerint delegata, aut absolutio, aut damnatio, pro negotii qualitate profertur; et dum legum auctoritas in  improbos exercetur, erit dictator immunis.

CAP. uI.---De iis etiam requisiuit dilectio tua, qui interueniente repudio, alii se matrimonio copularunt, quos in utraque parte adulteros esse manifestum est. [k 1Kb] Qui uero uel uxore uiuente, quamuis dissociatum uideatur esse 187 coniugium, ad aliam copulam festinarunt, non possunt adulteri non uideri: in tantum ut [l 1Kb] etiam he persone quibus tales coniuncti sunt, etiam ipse adulterium commisisse uideantur, secundum illud quod legimus in Euangelio: Qui dimiserit uxorem suam, et duxerit aliam, mechatur. Similiter et qui dimissam duxerit, mechatur . Et ideo omnes a communione [m 1Kb] abstinendos. De parentibus autem, aut propinquis eorum, nichil tale statui potest, nisi incentores illiciti consortii fuisse  detegantur.

CAP. uII.---Qui uero libri recipiantur in canone [n 1Kb] , breuis annexus ostendit. Hec sunt que desiderata uoce moneri uoluisti. Mosi libri quinque, id est Genesis, Exodi, Leuitici, Numeri, Deuteronomii; et [o 1Kb] Iesu Naue I, Iudicum I, Regnorum libri quatuor, simul et Ruth, Prophetarum libri XuI, Salomonis libri  quinque, Psalterium. Item Historiarum, Iob liber unus, Tobie unus, Esther unus, Iudith unus, Machabeorum duo, Esdre duo, Paralipomenon libri duo. Item noui Testamenti: Euangeliorum libri quatuor, apostoli Pauli epistole XIu, epistole Ioannis III, epistole Petri II, epistola Iude, epistola Iacobi, Actus apostolorum, 188 Apocalypsis Ioannis. Cetera autem, que uel sub nomine Matthie, siue Iacobi minoris, uel sub nomine Petri et Ioannis, que a quodam Leucio scripta sunt [a 1Kb] , uel sub nomine Thome, et si qua sunt talia, non solum repudianda, uerum etiam noueris esse damnanda. Data X kalendas Martii, [b 1Kb] Stilicone et Anthemio, uiris clarissimis consulibus.



CAPITULUM XXII. Incipit [c 1Kb] epistola Innocentii pape ad Macedones episcopos, sub titulis Iu.


INNOCENTIUS [d 2Kb] RUFO, EUSEBIO, EUSTATHIO, CLAUDIO, MAXIMIANO, EUGENIO, GERONTIO, IOANNI, POLYCHRONIO, SOPHRONIO, FLAuIANO, HILARIO, MACEDONIO, CALICRATI, ZOSIMO, PROFUTURO. NICETAE, HERMOGENI, uINCENTIO, ASIOLOGO, TERENTIANO, HERODIANO 189 ET MARTIANO [e 1Kb] , episcopis Macedonibus, et diaconibus, in Domino salutem.

Magna me gratulatio habuit, cum post tot discrimina totius, ut ita dixerim, mundi, uitalis archidiaconus uestrarum portitor litterarum ex illis partibus ad nos usque directus aduenit. Quem cum uidissemus,  illico, ut oportebat, percunctati de uestro statu sumus. uerum ubi reperimus uos ex sententia degere, Domino Deo nostro uberes gratias retulimus, quod suos famulos, suisque altaribus seruientes et in aduersis tuetur, et in prosperis gubernare dignatur. Qui cum tradidisset epistolas, [f 1Kb] eas precepi illico recenseri, in quibus multa posita peruidi, que stuporem mentibus nostris indicerent, facerentque nos non modicum dubitare, utrum aliter putaremus, an illa ita essent posita quemadmodum personabant. Que cum sepius repeti fecissem, aduerti sedi apostolice, ad quam relatio missa quasi ad caput currebat Ecclesiarum, aliquam fieri iniuriam, cuius in ambiguum adhuc sententia duceretur. Unde de quibus iamdudum scripsisse me memini, nunc iterare formam  argumentis euidentioribus [g 1Kb] relationis uestre geminata percunctatio compellit.

CAP. I.---Eos qui uiduas accepisse suggeruntur uxores, non solum clericos effectos agnoui, uerum etiam usque ad infulas summi sacerdotii peruenisse: quod contra legis esse precepta nullus ignorat. Nam cum Moyses legislator clamitet: [h 1Kb] Sacerdotes uxorem uirginem accipiant ; ac ne [i 1Kb] in hoc precepto aliquid putaretur ambiguum, addidit: non uiduam, neque eiectam: contra quod 190 preceptum diuina auctoritate subnixum, nulla [i 1Kb] definitio mandati alterius opponitur, nisi consuetudo uestra, que, ut ipsi fatemini, ex ignorantia [k 1Kb] et, ut uerecundius dicam,  non ex apostolica traditione et integra ratione constituta est. Nos autem omnesque per Orientem Occidentemque Ecclesias nouerit uestra dilectio hec penitus non admittere, nec ad ultimum ecclesiastici ordinis locum tales assumere; et si reperti fuerint, remouere.

CAP. II.---Deinde ponitur [a 1Kb] non dici oportere digamum eum qui catechumenus habuerit atque amiserit uxorem, si post baptismum fuerit aliam sortitus, eamque primam uideri, que nouo homini copulata sit: quia illud coniugium [b 1Kb] post baptismi sacramentum cum ceteris criminibus sit ablutum. Quod cum de una utique dicitur, certe si tres habuerit in uetere positus [c 1Kb] homine uxores, erit ei, que post baptismum quarta est, sic interpretantibus, prima; uirginisque  nomen accipiet, que quarto ducta est loco. Quis, oro, istud non uideat contra Apostoli esse preceptum? qui ait: unius uxoris uirum  oportet fieri sacerdotem. Sed obiicitur, quod in baptismo totum quidquid in uetere homine gestum est, sit solutum. Dicite mihi, cum pace uestra loquor, crimina tantum dimittuntur in baptismo, an et illa que secundum legis precepta ac Dei instituta complentur? Uxorem ducere crimen est, aut non est crimen? Si crimen est, ergo, prefata uenia [d 1Kb] dixerim, erit auctor in culpa, qui ut homines crimina committerent in paradiso, cum ipse ita eos iungeret, benedixit. Si uero non est crimen, quia quod Deus iunxit, nefas sit crimen appellari, et Salomon [e 1Kb] addidit: Etenim 191 a Deo preparatur uiro uxor : quomodo creditur inter crimina esse dimissum, quod Deo auctore legitur consummatum? Quid de talium filiis percensetur? Nunquid non erunt admittendi in hereditatis consortium, quia ex ea suscepti sunt que ante baptismum fuit uxor? eruntque appellandi uel naturales, uel spurii, quia non est legitimum matrimonium, nisi illud, ut uobis uidetur,  quod post baptismum assumitur. Ipse Dominus cum interrogaretur a Iudeis, si liceret dimittere uxorem, atque exponeret fieri non debere, addidit: Quod ergo Deus iunxit, homo non separet . Ac ne de his locutus esse credatur que post baptismum sortiuntur, [f 1Kb] mementote hoc et a Iudeis interrogatum, et Iudeis esse responsum. Quero, et sollicitius quero, si una eademque sit uxor eius qui ante catechumenus, postea fidelis sit, filiosque ex ea cum esset catechumenus susceperit, ac postea alios, cum fidelis: utrum sint fratres appellandi? an non habeant, defuncto postea patre, erciscunde hereditatis consortium, quibus filiorum nomen abstulisse creditur regeneratio spiritualis? Quod cum ita sentire atque iudicare absurdum est: que  ratio  est hoc defendi, et uacua opinione magis iactari, quam aliqua auctoritate roborari, cum non possit inter peccata deputari, quod lex precepit, et Deus [g 1Kb] iniungit? Nunquid si quis catechumenus uirtutibus studuerit, humilitatem [h 1Kb] secutus fuerit, patientiam tenuerit, eleemoysnas fecerit, morti destinatos qualibet ratione eripuerit, adulteria exhorruerit, castitatem [i 1Kb] tenuerit; quero si hec, cum fuerit factus fidelis, amittat, quia per baptismum, totum quod uetus homo gesserat putatur auferri? Aspiciamus hominem gentilem Cornelium  [i 1Kb] orationibus atque eleemosynis reuelationem, Petrumque ipsum uidisse. Nunquid per baptismum hec illi ablata sunt, propter 192 [k 1Kb] que ei baptismum uidetur esse concessum?  Si ita creditur, mihi credite, non modicum erratur; quia quidquid bene gestum fuerit, et [l 1Kb] secundum legis precepta custoditum, non potest agenti deperire; quod quia ex Dei mandato efficitur, non potest dici peccatum, et quod peccatum non est, solui inter peccata omnino non debet; eritque integrum estimare aboleri non posse prioris nomen uxoris, cum  non dimissum sit pro peccato, quia ex Dei sit uoluntate completum.

CAP. III.---uentum est ad tertiam questionem, que pro sui difficultate longiorem exigit disputationem. Cum nos dicamus ab hereticis ordinatos uulneratum [a 1Kb] per illam manus impositionem habere caput, et ubi uulnus infixum est, medicina est adhibenda, ut possit recipere sanitatem: que sanitas post uulnus secuta sine cicatrice esse non poterit; atque ubi penitentie remedium necessarium est, illic ordinationis honorem locum habere non posse. [b 1Kb] Nam si, ut legitur, quod tetigerit immundus, immundum erit : quomodo ei tribuetur quod munditia ac puritas consueuit accipere? Sed econtra asseritur eum qui honorem amisit, honorem  dare non posse; nec illum aliquid accepisse, quia nichil in dante erat quod ille posset accipere. [c 1Kb] Acquiescimus, et uerum est. Certe quia quod non habuit, dare non potuit; damnationem utique, quam habuit, per prauam manus impositionem dedit; et qui particeps factus est damnato, quomodo debeat honorem accipere, inuenire non possum.

Sed dicitur uera ac iusta legitimi sacerdotis [d 1Kb] benedictio auferre omne uitium quod a uitioso fuerat iniectum. Ergo, si ita est, applicentur ad ordinationem sacrilegi, adulteri atque omnium criminum rei, quia per benedictionem ordinationis in crimina uel uitia putantur auferri. Nullus sit penitentie 193 locus, quia id potest prestare ordinatio, quod longa satisfactio prestare consueuit. [e 1Kb] Sed  nostre lex est Ecclesie, uenientibus ab hereticis, qui tamen illic baptizati sunt, per manus impositionem, laicam tantum tribuere communionem, nec ex his aliquem in clericatus honorem uel exiguum subrogare; at uero ii qui a [f 1Kb] catholica ad heresim transierunt, quos aliter non oportet nisi per penitentiam suscipi, apud uos non solum penitentiam non agunt, uerum etiam honore cumulantur.

Sed Anysii quondam fratris nostri aliorumque [g 1Kb] sacerdotum summa deliberatio hec fuit: ut quos Bonosus ordinauerat, ne cum eodem remanerent, ac fieret non mediocre scandalum, ordinati reciperentur. uicimus, ut opinor, ambigua. Iam ergo quod pro  remedio ac necessitate temporis statutum est, constat primitus non fuisse, ac fuisse regulas ueteres quas ab apostolis aut apostolicis uiris traditas Ecclesia Romana custodit, custodiendasque mandat his qui eam audire consueuerunt. Sed necessitas temporis id fieri magnopere postulabat. Ergo quod pro remedio necessitas [h 1Kb] reperit, cessante necessitate debet utique cessare pariter quod urgebat, quia alius est ordo legitimus, alia usurpatio, quam ad presens fieri tempus impellit.

Sed canones apud Niceam constituti de Nouatianis fieri permiserunt. Prius ille canon a Patribus institutus ponendus est; ut possimus aduertere uel quid, uel qualiter sensum ab iisdem sit, uel preceptum. De iis, inquit, qui seipsos nominant Catharos, id est Mundos,  et aliquando ueniunt ad Ecclesiam catholicam, placuit sancte et magne synodo, ut accepta manus impositione sic maneant in clero : [i 1Kb] Possum uero dicere de solis Nouatianis hoc esse preceptum, nec ad aliarum heresum clericos pertinere. Nam si utique ita de omnibus diffinirent, addidissent: a Nouatianis aliisque hereticis reuertentes debere [i 1Kb] in suum ordinem recipi; 194 quod ita esse, etiam illud maxime quod de Paulianistis dictum est , poterit confirmare, a quibus uenientes etiam baptizari precipiunt. Nunquidnam cum de Paulianistis iubent, omnes qui ab hereticis reuertuntur, erunt hoc exemplo baptizandi? Quod cum nullus audeat facere, de ipsis tantum esse preceptum ratio ipsa demonstrat. Denique baptizatos rite a Philippo euangelista Petrus  et Ioannes sola manus impositione consummant; illos uero quos apostolus Paulus baptizatos Ioannis baptismate reperit, interrogauit an Spiritum sanctum accepissent; fatentibusque se illud ne quidem nomen audisse, iussit eos baptizari. uidetis ergo rite baptizatos illo dono iterari non posse, et aliter sola aqua lotos baptizari in nomine Patris, et Filii, et Spiritus sancti necessarium [k 1Kb] peruideri. Ita et de Nouatianis iussum tantum esse, lucida manifestatione relegitur. Quod idcirco distinctum esse ipsis duabus heresibus, manifesta ratio declarat; quia Paulianiste in nomine Patris, et Filii, et Spiritus sancti minime [l 1Kb] baptizabant; et Nouatiani iisdem nominibus tremendis uenerandisque  baptizant; nec apud istos de unitate potestatis diuine, hoc est Patris, et Filii, et Spiritus sancti, aliquando questio commota est. Et ideo, omnibus segregatis, hec sola electa est, cui istud crederent concedendum, quia nichil in Patris, et Filii, et Spiritus sancti sacramento peccarent. Si quis uero de catholica ad heresim transiens, aut fidelis [a 1Kb] ad apostasiam reuersus, resipiscens redire uoluerit, nunquid eadem ratione poterit ad clerum [b 1Kb] permitti, cuius commissum non nisi longa penitentia poterit aboleri? Nec post penitentiam clericum fieri ipsi canones sua auctoritate permittunt. Unde constat qui de catholica ad Bonosum transiere damnatum, atque se passi sunt uel cupierunt ab eodem ordinari, non oportuisse ecclesiastice ordinationis suscipere dignitatem, qui  commune omnium Ecclesiarum iudicium deserentes, 195 suam peculiariter in Bonoso uanitatem sequendam esse duxerunt.

Sed multos constat uim passos, atque inuitos attractos, repugnantesque ab eodem ordinatos. Dicat mihi, uolo, quisquis id credit, si non post ordinationem [c 1Kb] Bonosi interfuit, cum conficeret sacramenta; si communioni eius participatus non est; si statim discedens de eius pessimo conciliabulo ad Ecclesiam rediit: iste talis [d 1Kb] inuenitur habere excusationis aliquem colorem. [e 1Kb] Ceterum qui uel post annum uel menses ad Ecclesiam redierunt, intelligitur eos, quia in catholica nouerant se propter uitia sua non posse suscipere ordinationem, idcirco ad illum perrexisse, qui passim et sine ulla discussione ordinationes illicitas  faciebat; credentes se posse per istam institutionem in catholica inuenire locum, de quo antea desperarant. Nunc illud, quod superest, interrogo: qui post mensem, aut eo amplius rediit, cum se presbyterum  a Bonoso confideret ordinatum, si non sacramenta confecit, si non populis [f 1Kb] distribuit, si non missas secundum consuetudinem compleuit, quid de his censeatis, queso, promatis apertius. Ad summam certe qui nichil a Bonoso acceperunt, rei sunt usurpate dignitatis, qui conficiendorum sacramentorum sibi uindicauerunt, [g 1Kb] aut non uindicauerunt auctoritatem, atque id se putauerunt esse, quod eis nulla fuerat regulari ratione concessum. Peruideat ergo dilectio uestra hactenus talia 196 transisse; et aduertite, quod utique, [h 1Kb] ut dicitis, necessitas imperauit, in pace iam constitutas Ecclesias non posse presumere; sed, ut sepe accidit, quoties a populis aut a turba peccatur, quia in omnes propter multitudinem non potest uindicari, inultum [i 1Kb] solere transire. Priora  ergo dimittenda dico Dei iudicio, et de reliquo maxima sollicitudine precauendum.

CAP. Iu.---ueniam nunc ad maximum quasi quoddam thema Photinum; et, quod mihi anxium est ac difficillimum, [i 1Kb] maiorum reuoluam sententias. Fuerat de illo quoquo pacto, ut etiam ipsi commeministis, aliquid utique grauius constitutum. [k 1Kb] uerum quia id per rumorem falsum, ut asseritis, subreptum huic sedi, et elicitum per insidias demonstratis: quia res ad salutem rediit, [l 1Kb] et uel ueniam nos hanc in tantum uobis annitentibus post condemnationem [m 1Kb] more apostolico subrogamus; tantisque uestris assertionibus, uobis tam bonis tamque caris non dare consensum, omnibus duris rebus durius arbitramur. Pro uestra ergo approbatione, fratres karissimi, et sententia ac  postulatione episcopum Photinum habetote licitum ita constituere, ut deprecamini. Nostram ergo in melius conuersam sententiam labore uel testimonio uestro compotes uoti suscipite, atque [n 1Kb] Eustachium a me  sepissime comprobatum nolite exspectare, ut diaconii gratia spolietur. Sollicitos enim uos pro salute libenter audio; contra 197 caput etiamsi faciendum sit, non libenter admitto: cui manum porrigitis, uobiscum porrigo; cui porrigo, mecum porrigite. Hec enim ad Corinthios apostolica est declarata benignitas: ut in uno spiritu ductam ac reductam sententiam boni semper indifferenter sequantur. Nam, fateor, hec me primum res bene habet erga Eustachium diaconum, quod nec contra fidem quidquam locutus sit, nec loquentem admiserit, nec ad mortem eum crimen aliquod commisisse, uel iactatum unquam, uel fictum [a 1Kb] de eo recognouerim; et qui in his saluus est, si quo pacto conuersationes amabiles non habet, habendus est ut minus pro tempore dilectus, non ut  inimicus [b 1Kb] estimatus diabolo in perpetuum mancipandus. Cognosco illum inter [c 1Kb] illas simultates ac turbines contra multorum studia, non dico qualia, diuersa sensisse; et cum hinc res calamitatesque ipse emendate sint, [d 1Kb] adhuc usque Dizoniani et Cyriaci subdiaconorum non potuisse apud uos [e 1Kb] commendationem reuiuiscere. Exstinguite, queso, ab illo predictisque quorumcunque uidetis animosas ac non iustas emulationes: ut ipse apud nos integer, apud uos cum suis reparatus [f 1Kb] profundam pacem, non fictam peruidens caritatem, omnibus uobis ac singulatim occurrat, caritatis uinculis, que nullis modis a Christo soluuntur, uobiscum pariter in perpetuum connexus letetur in Domino. Datum idibus Decembris [g 1Kb] Constantio u. C. consule.



198 CAPITULUM XXIII. [h 1Kb] Epistola Innocentii pape ad Decentium [i 1Kb] Egubinum episcopum, sub titulis uII.


INNOCENTIUS DECENTIO episcopo Egubino [i 1Kb] .

Si instituta ecclesiastica, ut sunt a beatis apostolis  tradita, integra uellent seruare Domini sacerdotes, nulla diuersitas, nulla uarietas in ipsis ordinibus et consecrationibus haberetur. Sed dum unusquisque, non quod traditum est, sed quod sibi uisum fuerit, hoc existimat esse tenendum, inde diuersa in diuersis locis uel Ecclesiis aut teneri, aut celebrari uidentur; ac fit scandalum populis, qui dum nesciunt traditiones antiquas humana presumptione corruptas, putant sibi aut Ecclesias non conuenire, aut ab apostolis uel apostolicis [k 1Kb] uiris contrarietatem inductam. Quis enim nesciat aut non aduertat id quod a principe apostolorum Petro Romane Ecclesie traditum est, ac nunc usque custoditur, ab omnibus debere seruari, nec superduci aut introduci aliquid quod auctoritatem non habeat, aut aliunde accipere uideatur  exemplum? presertim cum sit manifestum in omnem Italiam, Gallias, Hispanias, Africam, atque Siciliam, insulasque interiacentes, nullum instituisse [l 1Kb] Ecclesias, nisi eos quos uenerabilis apostolus Petrus aut eius successores constituerunt sacerdotes. Aut legant si in his prouinciis alius apostolorum 199 inuenitur aut legitur docuisse. Qui si non legunt, quia nusquam inueniunt, oportet eos hoc sequi quod Ecclesia Romana custodit, a qua eos principium accepisse non dubium est: ne dum peregrinis assertionibus student, caput institutionum uideantur omittere. Sepe dilectionem tuam ad Urbem uenisse, ac nobiscum [m 1Kb] in ecclesiam conuenisse non dubium est; et quem morem uel in consecrandis mysteriis, uel in ceteris arcanis agendis teneat, cognouisse. Quod  sufficere [n 1Kb] ad informationem Ecclesie tue uel reformationem, si precessores tui minus aliquid aut aliter tenuerint, satis certum haberemus, nisi de aliquibus consulendos nos esse duxisses. Quibus idcirco respondemus, non quod te aliqua ignorare  credamus, sed ut maiori auctoritate uel tuos instituas, uel si qui a Romane Ecclesie institutionibus errant, aut commoneas, aut indicare non differas; ut scire ualeamus [a 1Kb] qui sunt qui aut nouitates inducunt aut alterius Ecclesie quam Romane existimant consuetudinem esse seruandam.

CAP. I.---Pacem igitur asseris ante confecta mysteria quosdam populis imperare, uel sibi inter [b 1Kb] se sacerdotes tradere, cum post omnia, que aperire non debeo, pax sit necessario indicenda, per quam constet populum ad omnia que in mysteriis aguntur atque in ecclesia celebrantur, prebuisse consensum, ac finita esse pacis concludentis signaculo demonstrentur.

CAP. II.---De nominibus uero recitandis antequam  [c 1Kb] precem sacerdos faciat, atque eorum oblationes quorum nomina recitanda sunt, oratione commendet, quam superfluum sit, et ipse [d 1Kb] per tuam prudentiam recognoscis: ut cuius hostiam necdum Deo offeras, eius nomen ante insinues, quamuis illi incognitum nichil sit. Prius ergo oblationes sunt commendande, ac tum eorum nomina quorum sunt, edicenda: ut inter sacra mysteria nominentur, [e 1Kb] non inter alia que ante premittimus, ut ipsis mysteriis uiam futuris precibus aperiamus.

200 CAP. III.---De consignandis uero infantibus, manifestum est non ab alio quam ab episcopo fieri licere. Nam presbyteri, licet [f 1Kb] sint sacerdotes, pontificatus tamen apicem non habent. Hoc autem pontificibus solis deberi, ut uel consignent, uel Paracletum [g 1Kb] Spiritum tradant, non solum ecclesiastica  consuetudo demonstrat, uerum illa lectio Actuum apostolorum que asserit Petrum et Ioannem esse directos qui iam baptizatis [h 1Kb] traderent Spiritum sanctum. Nam presbyteris, seu extra episcopum, siue presente episcopo cum baptizant, chrismate baptizatos ungere licet, sed quod ab episcopo fuerit consecratum, non tamen frontem [i 1Kb] ex eodem oleo signare, quod solis debetur episcopis cum tradunt Spiritum Paracletum. uerba uero dicere non possum, ne magis prodere uidear quam ad consultationem respondere.

 CAP. Iu.---Sabbato uero ieiunandum esse, ratio euidentissima [i 1Kb] demonstrat. Nam si diem Dominicum ob uenerabilem Resurrectionem Domini nostri Iesu Christi, non solum in Pascha celebramus, uerum etiam per singulos circutos hebdomadarum ipsius diei imaginem frequentamus, ac [k 1Kb] sexta feria propter Passionem Domini ieiunamus; sabbatum pretermittere non debemus, qui  inter tristitiam et letitiam temporis illius uidetur inclusus. Nam utique constat apostolos biduo isto et in merore fuisse, et propter metum Iudeorum se occuluisse. Quod utique non dubium est in tantum eos ieiunasse biduo memorato, ut traditio Ecclesie habeat isto biduo sacramenta penitus non celebrari. Que forma utique per singulas [l 1Kb] est tenenda hebdomadas,  propter id quod commemoratio diei illius semper est celebranda. Quod si putant semel atque uno sabbato ieiunandum, ergo et [m 1Kb] Dominica, et sexta feria, semel in Pascha erit utique celebranda. Si autem Dominici diei ac sexte ferie per singulas hebdomadas reparanda imago est, dementis est bidui agere consuetudinem, 201 sabbato pretermisso, cum non disparem habeat causam a sexta feria uidelicet, in qua Dominus passus est, quando et ad inferos fuit, ut tertia die resurgens letitiam redderet post biduanam tristitiam precedentem. Non ergo nos negamus sexta feria ieiunandum, sed dicimus et sabbato hoc agendum; [n 1Kb] quia ambo dies tristitiam apostolis uel iis qui Christum secuti sunt, indixerunt. Qui die Dominico exhilarati, non solum ipsum festiuissimum esse uoluerunt, uerum etiam per omnes  hebdomadas frequentandum esse duxerunt.

CAP. u.---De fermento uero quod die Dominica per titulos mittimus, superflue nos [o 1Kb] consulere uoluisti, cum omnes ecclesie nostre sint intra ciuitatem constitute. Quarum presbyteri, quia die ipso propter plebem sibi creditam nobiscum conuenire non possunt, idcirco fermentum a nobis confectum per acolythos accipiunt, ut se a nostra communione, maxime illa die, non iudicent separatos; quod per parochias fieri debere non puto, quia [p 1Kb] nec longe portanda sunt sacramenta, nec nos per cemeteria diuersa  constitutis presbyteris destinamus, [a 1Kb] et presbyteri eorum conficiendorum ius habeant et licentiam.

CAP. uI.---De iis uero baptizatis [b 1Kb] qui postea a demonio, uitio aliquo aut peccato interueniente, arripiuntur, quesiuit dilectio tua si a presbytero aut diacono possint aut debeant 202 [c 2Kb] designari; quod hoc nisi episcopum precipere non licet: nam eis manus imponenda omnino non est, nisi episcopus auctoritatem dederit id efficiendi. Ut autem fiat, episcopi est imperare ut manus eis uel a presbytero, uel a ceteris clericis imponatur. Nam quomodo id fieri sine magno labore poterit, ut longe constitutus energumenus ad episcopum deducatur, cum, si talis casus ei in itinere acciderit, nec [d 1Kb] perferri ad episcopum, nec referri ad sua facile possit?

 CAP. uII.---De penitentibus autem qui siue ex grauioribus commissis, siue ex leuioribus penitentiam gerunt, si nulla interueniat egritudo, quinta feria ante Pascha eis remittendum, Romane Ecclesie consuetudo demonstrat. Ceterum de estimando pondere delictorum sacerdotis est iudicare, ut attendat ad confessionem penitentis, et ad fletus atque lacrymas corrigentis; ac tum iubere dimitti, cum uiderit congruam [e 1Kb] satisfactionem. Sane si quis in egritudinem inciderit, atque usque ad desperationem uenerit, ei ante tempus Pasche relaxandum, ne de seculo absque communione discedat.

CAP. uIII.---Sane quoniam de hoc, sicuti de ceteris, consulere uoluit tua dilectio, adiecit etiam filius meus Celestinus diaconus in epistola sua esse a tua  dilectione positum illud, quod in beati apostoli Iacobi epistola conscriptum est: [f 1Kb] Si infirmus aliquis in  uobis est, 203 uocet presbyteros Ecclesie, et orent super ipsum, ungentes eum oleo in nomine Domini; et oratio in fide saluabit laborantem, et suscitabit illum Dominus; et, si peccata fecit, remittet ei. Quod non est dubium de fidelibus egrotantibus accipi uel intelligi debere, qui sancto oleo chrismatis perungi possunt; [g 1Kb] quo ab episcopo confecto, non solum sacerdotibus, sed et omnibus uti Christianis licet in sua aut suorum necessitate ungendo. Ceterum illud superfluo uidemus adiectum, ut de episcopo ambigatur, quod presbyteris licere non dubium est. Nam idcirco [h 1Kb] presbyteris dictum est, quia episcopi aliis occupationibus impediti ad omnes languidos ire non possunt. Ceterum si episcopus aut potest, aut dignum ducit aliquem a se uisitandum, et benedicere et [i 1Kb] tangere  chrismate, sine cunctatione potest, cuius est ipsum chrisma conficere. Nam penitentibus istud infundi non potest, quia genus sacramenti est. Nam quibus reliqua sacramenta negantur, quomodo unum genus putatur posse concedi?

His igitur, frater carissime, omnibus que tua dilectio uoluit a nobis exponi, prout potuimus respondere curauimus, ut Ecclesia tua Romanam consuetudinem, a qua originem ducit, seruare ualeat atque custodire. Reliqua uero, que scribi fas non erat, cum adfueris, interrogati poterimus edicere. Erit autem Domini potentie etiam id procurare, ut et tuam Ecclesiam, et clericos nostros qui sub tuo pontificio diuinis famulantur officiis bene instituas, et aliis formam tribuas quam debeant imitari. Data [i 1Kb] XIu kal.  Aprilis Theodosio Augusto septies et Palladio u. C. consulibus.



204 CAPITULUM XXIu. [a 1Kb] Epistola Innocentii ad uictricium episcopum Rothomagensem: sub titulis Xu.


INNOCENTIUS [b 1Kb] uICTRICIO Rothomagensi episcopo [c 1Kb] .

Etsi tibi, frater carissime, pro merito et honore sacerdotii quo plurimum polles, uiuendi et docendi [d 1Kb] secundum ecclesiasticas regulas nota sunt omnia, neque est aliquid quod de sacris lectionibus tibi minus collectum esse uideatur; tamen quia Romane Ecclesie normam [e 1Kb] atque auctoritatem magnopere postulasti, uoluntati tue admodum morem gerens, digestas uite et morum probabilium disciplinas annexas litteris meis misi, per quas aduertant Ecclesiarum regionis uestre populi [f 1Kb] quibus rebus et regulis Christianorum uita in sua cuiusque professione debeat  contineri, qualisque seruetur in urbis Rome ecclesiis [g 1Kb] disciplina. Erit dilectionis tue per plebes finitimas et consacerdotes nostros qui in illis regionibus propriis Ecclesiis president, regularum hunc librum quasi didascalicum atque monitorem sedulo insinuare, ut et nostros cognoscere, et ad fidem confluentium mores ualeant docendi sedulitate formare. Aut enim propositum suum ex hac nostra congruenti lectione cognoscent, aut si quid adhuc desideratur, facile poterunt ex bona imitatione supplere.

Incipiamus igitur adiuuante [h 1Kb] sancto apostolo Petro, per quem et apostolatus et episcopatus in Christo cepit exordium: ut quoniam plures sepe emerserunt cause, que in aliquantis non erant cause, sed crimina, ut de cetero sollicitudo sit unicuique sacerdoti  in sua Ecclesia curam huiusmodi habere, sicut apostolus  predicat Paulus, 205 talem Ecclesiam Deo exhibendam, non habentem maculam aut rugam : ne alicuius morbide ouis afflatu conscientia nostra contaminata uioletur. Propter eos igitur qui uel ignorantia uel desidia non tenent ecclesiasticam disciplinam, et multa non presumenda presumunt, recte postulasti ut in illis partibus istiusmodi quam tenet Ecclesia Romana forma seruetur; non quo noua precepta aliqua imperentur; sed ea que per desidiam aliquorum neglecta sunt, ab omnibus obseruari cupiamus: que tamen apostolica et Patrum traditione sunt constituta. Scriptum namque est ad Thessalonicenses, [i 1Kb] Paulo monente: State et tenete traditiones nostras, quas tradidi uobis siue per uerbum, siue per epistolam . Illud tuam certe mentem  debet [i 1Kb] uehementius excitare, ut ab omni labe seculi istius immunis ante Dei conspectum et securus inueniaris: cui enim multum creditur, plus ab eo exigitur usura penarum. Ergo quoniam non pro nobis tantum, sed et pro populo Christi cogimur prestare rationem, [k 1Kb] disciplina deifica populum erudire debemus. [l 1Kb] Exstiterunt enim nonnulli qui, statuta maiorum non tenentes, castitatem Ecclesie sua 206 presumptione uiolarent, populi fauorem sequentes, et Dei iudicium non timentes. Ergo ne silentio nostro [m 1Kb] existimemur his prebere consensum, Domino dicente: uidebas furem et currebas cum eo : hec sunt que deinceps intuitu diuini iudicii omnem catholicum episcopum expedit custodire.

CAP. I.---Primum ut extra conscientiam metropolitani  episcopi nullus audeat [n 1Kb] ordinare. Integrum  enim est iudicium quod plurimorum sententiis confirmatur: ne unus episcopus ordinare presumat, ne furtiuum beneficium prestitum uideatur. Hoc enim [a 1Kb] et in synodo Nicena constitutum est atque definitum.

CAP. II.---Item si quis post remissionem peccatorum cingulum militie secularis habuerit, ad clericatum admitti omnino non debet.

CAP. III.---Si que autem cause uel contentiones inter clericos [b 1Kb] tam superioris ordinis quam etiam inferioris exorte fuerint, ut secundum synodum Nicenam congregatis eiusdem prouincie episcopis [c 1Kb] iurgium terminetur; nec alicui liceat, sine preiudicio tamen Romane Ecclesie, [d 3Kb] relictis iis sacerdotibus qui in eadem prouincia Dei Ecclesias nutu diuino gubernant, 207 ad alias conuolare prouincias.  [e 1Kb] Quod si quis forte presumpserit, et ab officio clericatus summotus, et iniuriarum reus ab omnibus iudicetur.

CAP. Iu.---Si autem maiores cause in medium fuerint deuolute, ad sedem apostolicam, sicut synodus statuit [f 1Kb] , post iudicium episcopale referantur.

 CAP. u.---Ut mulierem [g 1Kb] clericus non ducat uxorem; quia scriptum est: Sacerdos uirginem uxorem accipiat, non uiduam, non eiectam. Utique qui ad sacerdotium labore suo et uite probitate contendit, cauere debet ne hoc preiudicio impeditus peruenire non possit.

CAP. uI.---Ut is qui [h 1Kb] mulierem, licet laicus, duxerit uxorem, siue ante baptismum, siue post baptismum, non admittatur ad clerum; quia eodem uitio uidetur exclusus. In baptismo enim crimina dimittuntur, non accepte uxoris consortium relaxatur.

CAP. uII.---Ne is qui secundam duxerit uxorem clericus fiat; quia scriptum est: Unius uxoris uirum ; [i 1Kb] et iterum: Sacerdotes mei semel nubant; et alibi: Sacerdotes mei non nubent amplius.  Ac ne ab aliquibus existimetur ante 208 baptismum si forte quis accepit uxorem, et ea de seculo recedente, alteram duxerit, in baptismo esse dimissum; satis errat a regula; [i 1Kb] quia in baptismo remittuntur peccata, non acceptarum uxorum numerus aboletur, cum utique uxor ex precepto legis ducatur ; in tantum, ut [a 1Kb] in paradiso , cum parentes humani generis coniungerentur, ab ipso Domino sint benedicti; et Salomon dicat: A Deo preparatur uiro uxor . Quam formam etiam omnes sacerdotes seruare, usus ipse Ecclesie demonstrat. Satis enim absurdum est aliquem credere uxorem ante baptismum acceptam, post baptismum non computari, cum benedictio que super nubentes per sacerdotem imponitur, non materiam delinquendi dedisse, sed formam tenuisse legis a Deo antiquitus institute doceatur. Quod si non putatur uxor esse computanda que ante baptismum ducta est, ergo nec filii qui ante baptismum geniti sunt, pro filiis [b 1Kb] haberentur.

CAP. uIII.---Ut de aliena Ecclesia ordinare clericum  nullus usurpet, nisi eius episcopus exoratus precibus concedere uoluerit. [c 1Kb] Hoc etiam synodus statuit Nicena: ut abiectum ab altero 209 clericum altera Ecclesia non recipiat.

CAP. IX.---Ut uenientes a Nouatianis uel Montensibus per manus tantum impositionem suscipiantur; quia quamuis ab hereticis, tamen in Christi nomine baptizati sunt: preter eos qui [d 1Kb] si forte a nobis ad illos transeuntes rebaptizati sunt, hi si resipiscentes et ruinam suam cogitantes redire maluerint, sub longa penitentie satisfactione admittendi sunt.

CAP. X.---Preterea, quod dignum, et pudicum, et honestum est, tenere Ecclesia [e 1Kb] omnino debet: ut sacerdotes et leuite cum uxoribus suis non ceant, quia ministerii quotidiani necessitatibus occupantur:  scriptum est enim: Sancti estote, quoniam ego sanctus sum, Dominus Deus uester .  Nam [f 1Kb] si priscis temporibus de templo Dei sacerdotes anno uicis sue non discedebant, sicut de Zacaria legimus, nec domum suam omnino tangebant, [g 1Kb] quibus utique propter sobolis successionem uxorius usus fuerat relaxatus, quia ex alia tribu, et preter [h 1Kb] ex semine Aaron ad sacerdotium nullus fuerat preceptus accedere; quanto magis hi sacerdotes uel leuite pudicitiam ex die ordinationis sue seruare debent, quibus uel sacerdotium, uel ministerium sine successione est, nec preterit dies qua uel a sacrificiis 210 diuinis, aut a baptismatis officio uacent? Nam si Paulus ad Corinthios scribit, dicens: Abstinete uos ad tempus, ut uacetis orationi , et hoc utique laicis precipit; multo magis sacerdotes, quibus, et orandi, et sacrificandi iuge officium est, semper debebunt ab  huiusmodi consortio abstinere. Qui [i 1Kb] si contaminatus fuerit carnali concupiscentia, quo pudore uel sacrificare usurpabit; aut qua conscientia, quoue merito [i 1Kb] exaudiri se credet, cum dictum sit: Omnia munda mundis; coinquinatis autem et infidelibus nichil mundum? Sed fortasse licere hoc credit, quia scriptum est: Unius uxoris uirum . [k 1Kb] Non permanentem in concupiscentia generandi dixit, sed propter continentiam futuram. Neque enim integros corpore non admisit, qui ait: uellem autem omnes [l 1Kb] esse sicut et ego : et apertius declarat, dicens: Qui autem in carne sunt, Deo placere non possunt; uos autem iam non estis in carne, sed in spiritu .

CAP. XI.---De monachis qui diu morantes in monasteriis,  [m 1Kb] postea ad clericatus ordinem peruenire nituntur, non debere eos a priori proposito deuiare. Aut  enim sicut [a 1Kb] in monasterio fuit, et quod diu seruauit, in meliori gradu positus amittere non debet; aut si corruptus, postea [b 1Kb] baptizatus, et in monasterio sedens ad clericatus ordinem 211 accedere uoluerit, uxorem omnino habere non poterit; quia nec benedici cum sponsa potest iam corruptus.

CAP. XII.---Que forma seruatur in clericis maxime, cum uetus regula hoc habeat: ut quisquis corruptus baptizatus, clericus esse uoluisset, sponderet se uxorem omnino non ducere.

CAP. XIII.---Preterea frequenter quidam e fratribus nostris curiales, uel quibuslibet [c 1Kb] publicis functionibus occupatos clericos facere contendunt; quibus postea maior tristitia, cum de reuocandis eis aliquid ab imperatore precipitur, quam gratia de  ascito nascitur. Constat enim eos in ipsis muniis etiam uoluptates exhibere, quas a diabolo inuentas esse non dubium est, et ludorum uel munerum apparatibus aut preesse aut [d 1Kb] interesse. Sit certe in exemplum sollicitudo et tristitia fratrum, quam sepe pertulimus imperatore presente, cum pro his [e 1Kb] sepius rogaremus, quam ipse nobiscum positus cognouisti: quibus non solum inferiores clerici ex curialibus, uerum etiam iam in sacerdotio constituti ingens molestia, ut redderentur, imminebat.

CAP. XIu.---Item, que [f 1Kb] Christo spiritualiter nupserunt, et uelari a sacerdote meruerunt, si postea uel publice nupserint, uel [g 1Kb] se 212 clanculo corruperint,  non eas admittendas esse ad agendam penitentiam, nisi is cui [h 1Kb] se iunxerat de seculo recesserit. Si enim de hominibus hec ratio custoditur, ut quecunque uiuente uiro alteri nupserit, habeatur adultera, nec ei agende penitentie licentia concedatur nisi unus ex his fuerit defunctus, [i 1Kb] quanto et illa tenenda est que ante se immortali sponso coniunxerat, et postea ad humanas nuptias transmigrauit?

CAP. Xu.---He uero que necdum sacro uelamine [i 1Kb] tecte, tamen in proposito uirginali se permanere simulauerant; licet uelate non sint, si forte nupserint, his agenda est penitentia aliquanto tempore, quia [k 1Kb] sponsio eius a Domino tenebatur. Nam si inter homines solet bone fidei contractus nulla ratione dissolui, quanto magis [l 1Kb] ista pollicitatio, quam cum Deo  pepigit, solui sine uindicta non debet? [m 1Kb] Nam si apostolus Paulus que a proposito uiduitatis discesserint, dixit, eas habere damnationem, quia primam fidem irritam fecerint ; quanto magis uirgines [n 1Kb] que prioris promissionis fidem frangere sunt nise?

Hec itaque regula, frater carissime, si plena uigilantia fuerit ab omnibus Dei sacerdotibus [o 1Kb] obseruata, cessabit ambitio, 213 dissensio conquiescet, hereses et schismata non emergent, locum non accipiet diabolus seuiendi, manebit unanimitas, [p 1Kb] iniquitas superata calcabitur, ueritas spirituali feruore flagrabit, pax predicata labiis cum uoluntate anime concordabit, implebitur et dictum Apostoli: Ut unanimes unum  sentientes permaneamus in Christo ; nichil per contentionem nobis, neque per inanem gloriam uindicantes; non hominibus, sed Deo saluatori nostro placentes: cui est honor et gloria in secula seculorum. Amen. Data Xu kalend. Martias, Honorio Augusto sexties et [a 1Kb] Aristeneto consulibus.



CAPITULUM XXu. [b 1Kb] Incipit principium synodi Chalcedonensis.

[c 1Kb] uICTORES uALENTINIANUS et MARCIANUS, inclyti triumphatores, imperatores semper Augusti, ANATOLIO episcopo Constantinopolitano.

Omnibus negotiis diuine res preponende sunt. Deo enim [d 1Kb] omnipotente propitio rempublicam et conseruandam, et meliorandam esse confidimus. Quia igitur dubitationes quedam in orthodoxa religione  nostra uidentur esse 214 commisse, sicut etiam epistola reuerendissimi uiri episcopi alme urbis Rome Leonis testatur, id specialiter clementie nostre placuit, ut uenerabilis synodus [e 1Kb] in Nicena ciuitate prouincie Bithynie celebretur; quatenus conuenientibus  animis et omni ueritate discussa, cessantibus etiam studiis quibus antehac usi quidam sacrosanctam orthodoxam religionem conturbasse noscuntur, uera fides nostra cuncto seculo manifestius innotescat, ut deinceps nulla possit esse dubitatio uel discordia. Qua de re sanctitas tua cum quibus placuerit reuerentissimis episcopis quos de Ecclesiis sub sui sacerdotii cura constitutis, idoneos et instructos orthodoxe religionis esse probauerit, ad predictam [f 1Kb] Niceam ciuitatem intra diem kalendarum Septembrium ire deproperet. Sciat autem religio tua etiam serenitatem [g 1Kb] nostram uenerabili synodo interfuturam, nisi forte nos publice necessitates in expeditionibus detinuerint. Diuinitas te seruet per multos annos, sancte ac uenerabilis Pater. Data X kal. Iunias, Constantinopoli,  consulatu Domini Marciani perpetui Augusti, et qui fuerit nuntiatus.


[h 1Kb] Ordo gestorum synodi Chalcedonensis.

Cum peruenisset piissimus et fidelissimus imperator Marcianus [i 76Kb] ad diem sub 215 die sanctissimorum  martyrum sancti Calenici et Euphemie, presente ex diuino zelo et feruore fidei etiam piissima et Christianissima regina Augusta [a 1Kb] Pulcheria, quin etiam magnificentissimis magistratibus et illustrissimo ac nobili senatu, ad uenerabilem synodum [b 1Kb] ita locutus est.


[c 1Kb] Allocutio piissimi imperatoris.

Ubi primum diuino iudicio ad imperium sumus electi, inter tantas necessitates reipublice nulla nos magis causa [d 1Kb] constrinxit quam ut orthodoxa et uera fides Christiana, que sancta atque pura est indubitata omnium animis insideret. Constat enim auaritia uel studiis quorumdam per media tempora nonnullis diuersa sentientibus, et pro uoluntate sua, non prout ueritas atque doctrina Patrum postulat, populos  216 [e 1Kb] seducentibus, in errorem quamplurimos esse deductos. Qua de re sanctam synodum hoc uidelicet proposito fieri studuimus, et uobis laborem indixisse uidemur, quatenus omni caligine atque errore deterso, prout se Diuinitas hominibus [f 1Kb] manifestare uoluit, et doctrina Patrum ostendit, religio nostra, que pura ac sancta est, uniuersorum mentibus insinuata [g 1Kb] sue ueritatis luce fulgescat; nec in posterum audeat quisquam de natiuitate Domini et Saluatoris nostri Iesu Christi aliter disputare quam apostolica predicatio et instituta trecentorum decem et octo sanctorum Patrum eidem conuenientia posteritati tradidisse noscuntur; sicut etiam sancti Leonis pape urbis Rome, qui sedem apostolicam gubernat, missa ad sancte memorie Flauianum Constantinopolitane  urbis episcopum [h 1Kb] scripta testantur. Remotis itaque studiis, ablatis patrociniis, cessante auaritia, 217  cunctis ueritas innotescat. Nos enim ad fidem confirmandam, non ad potentiam aliquam exercendam, exemplo religiosi principis Constantini synodo interesse uoluimus, [i 1Kb] ne uel ulterius prauis persuasionibus populi separentur. Facile enim simplicitas quorumdam hactenus nonnullorum ingeniis, atque superflua uerbositate decepta est; et constat diuersorum prauis insinuationibus dissensiones et hereses natas. Studium autem nostrum est ut [i 1Kb] omnis populus per ueram et sanctam doctrinam unum sentiens, in eamdem religionem redeat, et ueram fidem catholicam colat, quam secundum institutiones Patrum exposueritis. Concordantibus [k 1Kb] ergo animis, religio uestra festinet, quatenus sicut a Nicena synodo usque ad proximum tempus erroribus amputatis uera fides cunctis  innotuit, ita et nunc per hanc sanctam synodum remotis caliginibus que in his paucis annis, sicut superius dictum est, prauitate atque auaritia quorumdam emersisse uidentur, perpetuo que statuta fuerint conseruentur. Erit autem diuine maiestatis, id quod sancto animo fieri desideramus in eternum firmiter [l 1Kb] custodire.


[m 1Kb] Incipit synodus episcoporum apud Chalcedonam facta.

uenerabilis totius mundi conuentus, qui ex gratia Dei et decreto clementissimorum et religiosissimorum imperatorum ualentiniani et Marciani Augustorum [n 1Kb] adunatus in Chalcedonensi metropolitana Bithynie, in martyrio sancte ac uictricis 218 Euphemie,  [o 1Kb] decreuit que subter comprehensa sunt.

Dominus et Saluator noster [p 1Kb] iehsu Christus fidei  intellectum discipulis confirmare precepit: Pacem meam do uobis, pacem meam relinquo uobis , ut ne ulla dissensio [a 1Kb] inter nos ex religiositate uenerabili oriatur, sed ex equo ueritatis ostendatur preconium. [b 1Kb] Et quoniam non desinit per sordiculas quasdam malignus insidiari [c 1Kb] pietatis seminibus, sed semper noui quiddam aduersus ueritatem indagat; ob hoc Dominus noster habens prouidentiam humani generis, hunc clementissimum et fidelem aduersus emulum nobis concessit principem, qui undique ad se sacerdotes conuocauit, ut gratia Domini nostri Iesu Christi cooperante [d 1Kb] totam falsitatis noxam a grege suo abiiciat, et ueritatis eam germinibus corroboret, quod et fecimus communi decreto uel iudicio errores persequentes et  sectas. Sed et perfectissimorum Patrum innouauimus fidem, trecentorum decem et octo symbolum omnibus predicantes; [e 1Kb] et quod sincera agnitione animo concepisse cognoscimus sacerdotes, attitulantes notauimus. Et post hec conuenerunt in urbe Constantinopolitana numero centum quinquaginta, etiam hi hanc confirmantes fidem. Nos uero nunc ordinem et omnes fidei formulas custodientes, decernimus secundum Ephesitanorum concilium, cuius auctores uenerabiles fuerunt Celestinus urbis Rome et Cyrillus Alexandrine urbis episcopi, [f 1Kb] unanimiter sentientes iuste precellere inculpabilis fidei expositionem CCCXuIII uenerabilium ac beatissimorum Patrum qui in Nicea temporibus diue memorie Constantini imperatoris 219 conuenerunt, [g 1Kb] etiam  obtinere uero CL uenerabilium episcoporum apud  Constantinopolim que decreta sunt aduersus interemptionem sectarum pullulantium et crescentium, manifestatione huius catholice et apostolice nostre fidei.


[h 1Kb] Symbolum CCCXuIII et CL.

Credimus in unum Deum, Patrem omnipotentem, factorem celi et terre, uisibilium omnium et inuisibilium, et in unum Dominum Iesum Christum, Filium Dei unicum, de Patre [i 1Kb] natum ante omnia secula; Deum uerum de Deo uero; natum, non factum; eiusdemque substantie [i 1Kb] qua Pater est; per quem omnia facta sunt; qui propter nos homines et propter nostram salutem descendit, [k 1Kb] incarnatus est de Spiritu sancto, in Maria uirgine homo factus, crucifixus pro nobis sub Pontio Pilato, sepultus, resurrexit  tertia die, ascendit ad celos, sedet ad dexteram Patris; inde uenturus est cum gloria iudicare uiuos ac mortuos, cuius regni non erit finis. Et in Spiritum sanctum, Dominum ac uiuificatorem a Patre procedentem, qui cum Patre et Filio adoratur et glorificatur, qui locutus est per Prophetas; in unam catholicam atque apostolicam Ecclesiam. Confitemur unum baptismum in remissionem peccatorum; speramus 220 resurrectionem mortuorum, [l 1Kb] uitam futuri seculi. Amen.

[m 1Kb] Suffecerat quidem ad plenariam pietatis agnitionem et confirmationem sanctum hoc et salutare diuine gratie [n 1Kb] secretum; de Patre enim et Filio et Spiritu sancto docet nos [o 1Kb] plenaria et perfecta Domini nostri incarnatio, quibus fideliter credulitas adest.  Sed quoniam hi qui ueritatis destruere conantur  preconia, quasdam innouationes procreauerunt, et secretalem Domini nostri incarnationem corrumpere nisi sunt, et diuine [a 1Kb] uocis uirginem creatricem ausi sunt denegare, et confusionem unius nature humani corporis et Diuinitatis componere ausi sunt, et separabilem ac corruptibilem unici Filii diuinam naturam dicere tentauerunt: ob hoc omnem ipsis [b 1Kb] opponendam aduersus ueritatem machinationem uolens hoc uenerabile atque mundanum concilium, antiquo illo preconio et firmo exemplo decreuit; edocens precipue trecentorum decem et octo episcoporum uenerabilium fidem incontaminatam manere; et aduersus illos qui Spiritui sancto aduersantur, [c 1Kb] quam fidem etiam posteriore tempore in urbe Constantinopolitana conuenientes CL uenerabiles episcopi [d 1Kb] et doctrinam  nobis Spiritus sancti substantie confirmauerunt: non quod aliquid deesset prisce fidei superadiicientes, sed aduersus eos qui nitebantur [e 1Kb] diuini Spiritus conceptioni aduersari, 221 et Domini nostri  potestatem corrumpere. [f 1Kb] Hos ergo in Scripturis diuinis ad detestationem euidentius manifestantes, propter hos qui secretum substantie euertere insectabantur, dicentes hominem sine Diuinitate fuisse creatum ex uenerabili uirgine Maria impudenter et uulgariter, [g 1Kb] contra uenerabilis quondam episcopi Cyrilli Alexandrie Ecclesie litteras, et totius Orientis congruas aduersus Nestorii amentiam, in quibus manifesta est expressio certi atque salutaris symboli, [h 1Kb] desiderantibus epistolam archiepiscopi Leonis prime sedis, que destinata et directa uidebatur ad uenerabilem sancte memorie Flauianum ad intercipiendam 222 Eutychis malignitatem, quamuis sancti Petri confessioni concordantem; et unam atque similem paginam uisa est aduersus obtrectantium  audaciam euidenter edere conuenit integre fidei credentibus. Nam et eos qui quasi bifariam Dei uiui substantiam secretalem nituntur diuidere [i 1Kb] oppugnat.

[i 4Kb] Hos etiam qui passibilem audent dicere Diuinitatem  unici Filii, hos repellendos de omni synodo oportet; necnon et hos qui duplicis nature commixtionem [a 1Kb] et confusionem Domini nostri argumentantur, impugnare; et qui celestem, uel etiam consubstantialem substantiam, quam ex nobis [b 1Kb] credimus concretam. Ipsos ergo figuram 223 delirantes, uel insanientes dicimus; et hos qui duas ante natiuitatem [c 1Kb] naturas Domini, unam post unitarum insulse fingentes, excommunicare oportet. Sequamur igitur Patrum nostrorum sententiam, unum et eumdem confitentes Dominum Iesum Christum, conuenienter edocentes perfectum eumdem in Diuinitate, et perfectum eumdem [d 1Kb] carnalem hominem, Deum certum, eumdem hominem certum, eumdem ex anima rationabili et corporis substantia: Patri in Diuinitate similem,  item et nobis per omnia in humana substantia similem preter peccatum; ante secula ex Patre [e 1Kb] natum secundum Diuinitatem, sed in ultimis diebus eumdem propter nos et propter nostram salutem ex Maria uirgine diuini numinis creatrice secundum hominem, unum eumdemque Christum [f 1Kb] Filium Dominum unicum in duplici natura inconfuse, [g 1Kb] immutabiliter,  indiuise cognoscendum, in nullo duplicis nature substantia interempta propter unitatem, salua proprietate utriusque nature sub una persona [h 1Kb] substantia conueniente; 224 neque in duas figuras diuisum atque partitum, sed unum eumdem Filium, unicum Dominum uerbum Deum Iesum Christum; sicut antiquitus prophete pro eo, et iam ipse nos iehsu Christus erudiuit, et Patrum nobis tradidit symbolum.

[i 1Kb] Hec itaque cum omni ueritate atque suauitate a nobis ordinata; statuit uenerabilis et mundana Ecclesia nullam aliam fidem licere cuiquam proferre, aut edere, uel docere, uel tradere [i 1Kb] . . . alterum symbolum corripere uolentibus ad scientiam ueritatis ex paganitarum, aut iudaice, aut heretice cuiuslibet  secte. Hos uero, siue sint episcopi aut clerici, alienos esse ab episcopatu et clero, sed, et si monachi sint aut laici, hos excommunicari iubemus.


[k 1Kb] Canones expositi a sanctis Patribus qui Chalcedonam conuenerunt [l 3Kb] in quingentesimo anno sub imperatore nostro piissimo Marciano.

225 [m 1Kb] CANON I. Canones qui per singulas synodos  a sanctis Patribus constituti sunt hactenus, habere firmitatem censuimus.

[a 1Kb] II. Si quis episcopus ordinationem per pecuniam fecerit, et uindiderit rem que nisi [b 13Kb] gratia non acquiritur, et sub pecunia ordinauerit episcopum, aut prouincialem episcopum, siue presbyterum, uel diaconum, aut eorum quemquam qui in numero clericorum continentur, aut [c 1Kb] accepta pecunia fecerit economum, aut defensorem, uel ostiarium, uel quemcunque huiuscemodi pro lucri turpitudine; qui ergo 226 hoc fecisse probatur, sui gradus periculum sustinebit. Sed et is qui ordinatur, nichil ex ordinatione que per negotiationem processit utilitatis acquirat; sed [d 1Kb] fiat dignitatis uel rei que ipsi pro pecunia commissa est, alienus. Si quis autem [e 1Kb] his tam turpibus et nefariis  lucris medius interfuisse uidetur, et is, siquidem clericus fuerit, degradetur; si uero laicus aut monachus, anathematizetur.


 [f 2Kb] Item alio loco: clericos uel laicos uolentes episcopos uel clericos [g 1Kb] accusare non debite, nequaquam ad accusandum suscipi debere, nisi prius eorum [h 1Kb] opinio fuerit discussa.

227 [i 1Kb] III. Peruenit ad sanctam synodum, quoniam quidam clericorum propter lucri turpitudinem alienarum possessionum conductores [i 1Kb] efficiuntur, et pro causis secularibus tractandis ministeria Dei negligunt, [k 1Kb] secularium domos discurrentes, et patrimoniorum curas propter auaritiam suscipientes. Igitur magna et sancta synodus constituit, nullum deinceps [l 1Kb] neque episcopum, neque clericum, neque monachum conducti titulo possessiones conducere, nec causarum secularium posse ordinationibus commisceri: nisi forte uocetur aliquis secundum leges ad  minoris etatis tutelam, [m 1Kb] que excusanda non est; aut episcopus ciuitatis ecclesiasticarum rerum [n 1Kb] curam uelit committere, aut orphanorum, aut uiduarum,  que propria prouidentia carent, uel personarum talium que auxilium ecclesiasticum postulant propter timorem Dei. Si quis autem ea que constituta sunt [a 1Kb] uiolare tentauerit, ecclesiastice damnationi subiaceat.

[b 1Kb] Iu. Qui reuera et manifeste solitariam uitam sectantur, honore competenti fungantur. uerum quoniam quidam sub pretextu [c 1Kb] habitus monachilis, Ecclesias, 228 et conuentus, et res communes disturbant, ciuitates indiscrete circumeuntes [d 1Kb] et monasteria sibi constituere studentes: placuit [e 1Kb] nullum nusquam edificare posse, neque monasterium constituere, neque oratorium absque ciuitatis episcopi uoluntate. Monachos uero qui sunt per singulas ciuitates et per prouincias, episcopis subditos esse, [f 1Kb] et quietem diligere, et ieiuniis esse contentos, et orationibus  in illis locis obseruare, in quibus seculo renuntiasse uidentur. Nequaquam autem ecclesiasticis uel secularibus rebus communicare, nec importunitatem inferre, desertis propriis monasteriis, nisi forte quesiti fuerint propter necessariam causam a ciuitatis episcopo. [g 1Kb] Sane in monasteriis non esse suscipiendum  seruum ad faciendum monachum, preter proprii domini uoluntatem. Qui uero hoc constitutum nostrum excesserit, eum a communione suspendi [h 1Kb] decreuimus, ne nomen Dei blasphemetur; [i 1Kb] ciuitatis autem episcopum oportet competentem prestare prouidentiam monasteriis.

[i 1Kb] u De episcopis uel clericis qui se de ciuitate in ciuitatem transferunt, placuit 229 ut canones qui a sanctis Patribus de his ipsis constituti sunt, suam habeant firmitatem.

[k 1Kb] uI. Nullum absolute ordinari neque presbyterum, neque diaconum, neque penitus quemquam eorum qui sunt in ecclesiastico ordine, [l 1Kb] nisi specialiter ecclesie ciuitatis, uel uici, uel martyrii, qui ordinandus est, declaratus fuerit. [m 1Kb] Eorum autem ordinationem  qui huiusmodi absolute ordinantur, constituit sancta synodus inefficacem esse, et nusquam posse ad ordinantis iniuriam preualere.

[n 1Kb] uII. Qui semel sunt in clero ordinati, uel monachi facti sunt, constituimus neque ad militiam, neque ad dignitatem secularem uenire. [o 1Kb] Cum uero hoc arripuerint,  et non penitentes ad hoc reuertantur, quod propter Deum elegerant; anathematizentur.

230 [a 1Kb] uIII. Clerici qui pauperum dispensantioni, uel monasteriorum, uel martyriorum presunt, sub potestate [b 1Kb] singularum ciuitatum episcoporum secundum sanctorum canonum traditionem perdurent; nec per suam temeritatem episcopi sui moderationem declinent. Qui autem huiusmodi dispositionem quolibet modo subuertere ausi fuerint, et episcopo suo [c 1Kb] non obedierint, siquidem clerici fuerint, canonice damnationi subiaceant; si autem monachi aut laici sunt, a communione suspendantur.

[d 1Kb] IX. Si quis clericus cum clerico causam habet, episcopum suum non deserat, ut ad iudicia secularia currat; sed prius [e 1Kb] apud episcopum suum examinet  causam: aut certe cum uoluntate ipsius episcopi causa dicatur apud quos [f 1Kb] partes ceperant. Si quis autem contra hec uenire tentauerit, canonicis interdictis subiaceat. 231 Si uero clericus [g 1Kb] habeat causam cum extraneo episcopo, uel cum suo, apud synodum prouincie causam dicat. Si autem episcopus aut  clericus disceptationem habeat cum metropolitano episcopo, aut ad dieceseos primam sedem recurrat, aut ad sedem Constantinopolitanam, apud quam causa dicatur [h 1Kb] .

[i 1Kb] X. Non licere clericum in duarum pariter ciuitatum Ecclesiis militare: in qua primum ordinatus est, et ad quam quasi maiorem per uane glorie desiderium confugit. Eos uero qui hoc tentauerint, Ecclesie proprie restituendos esse in qua primum ordinati sunt, et ibi tantum ministrare. [i 1Kb] Si quis tamen iam ex alia in aliam Ecclesiam translatus est, in nullis causis [k 1Kb] 232 prioris Ecclesie, uel ad ipsam pertinentibus martyriis, uel xenodochiis, uel pauperum rebus habeat facultatem tractandi. Eos uero qui ausi fuerint post hoc constitutum magne [l 1Kb] et generalis  istius synodi aliquid contrarium agere in his que nuper sancta synodus interdixit, proprium gradum amittant.

XI. Omnes pauperes et reuera egentes solatiis oportet pacificis, et ecclesiasticis tantum litteris prosequi, et non [m 83Kb] synodicis; quoniam synodicas litteras  his tantum dari conuenit qui bone opinionis esse uidentur.

[a 1Kb] XII. Peruenit ad nos quoniam quidam contra ecclesiastica statuta se potestatibus conferentes, per pragmaticum unam 233 prouinciam diuiserunt in duas, ac per hoc [b 1Kb] duos in una prouincia esse metropolitanos episcopos. Igitur constituit sancta synodus nichil tale deinceps tentari ab episcopis; [c 1Kb] ne qui huiusmodi aliquid arripuerint proprium amittant gradum. Quecunque uero ciuitates iam per sacras litteras nomine metropolitano funguntur, [d 1Kb] ipse sole honorem consequantur, et is qui huic Ecclesie preest episcopus, saluo utique proprio iure, quod reuera metropolitane ciuitati conuenit.

[e 1Kb] XIII. Peregrinos clericos et lectores in alia ciuitate  sine synodicis litteris sui episcopi penitus nunquam ministrare posse.

[f 1Kb] XIu. Quoniam in quibusdam prouinciis lectores et psaltes nubere permittuntur, constituit sancta synodus non licere quemquam [g 1Kb] alterius hereseos mulierem accipere. Eos uero qui iam ex tali matrimonio filios procreauerunt, siquidem filios suos apud hereticos  baptizauerunt [h 1Kb] , postmodum posse catholicam communionem accipere; si autem non sunt baptizati, iam non posse apud hereticos baptizari, nec ad coniugium cum heretico coniungi, neque 234 cum Iudeo, neque cum pagano, [i 1Kb] nisi forte promiserit se transferre ad fidem orthodoxam persona que coniungenda est cum orthodoxo. Si quis autem huius sancte synodi constitutum uiolauerit, [i 1Kb] canonum damnationem incurrat.

[k 1Kb] Xu. Diaconissam mulierem non posse ordinari ante annum quadragesimum, et cum diligenti probatione. Si uerro accepta [l 1Kb] ordinatione, et certa tempora ministerii obseruans nuptiis se tradiderit ad iniuriam Dei gratie, huiusmodi mulier anathematizetur, cum eo qui illi coniunctus est.

 [m 1Kb] XuI. Nec eam que se Domino Deo uirginem deuouit, eodem modo nec monachum nubere licere. Si uero hoc facere uoluerint, a communione suspendantur.

[n 1Kb] Episcopo autem de hac re auctoritatem prebemus, si uelit eos reconciliare.

[o 1Kb] XuII. Rusticas parochias, que sunt in singulis  prouinciis, inconuulsas manere constituimus apud episcopos qui eas detinere uidentur, maxime si eas annis triginta detinentes inuiolate dispensauerunt; si uero [a 1Kb] intra annos triginta facta est, aut 235 fiat de illis questio, his licere questionem mouere apud synodum prouincie, qui [b 1Kb] uim se pertulisse asserunt. Si quis autem a metropolitano suo episcopo male tractetur, apud primam sedem sue prouincie, uel apud Constantinopolitanam, causam dicat, sicut superius comprehensum est. Si qua uero potestate imperiali noua constituta est ciuitas, aut certe constituatur, ciuilibus et publicis formulis, etiam parochiarum ecclesiasticarum ordo celebretur.

[c 1Kb] XuIII. Coniurationis uel conspirationis crimen etiam apud extrinsecas leges penitus amputatur;  multo magis in Ecclesia Dei hoc ne fiat prohiberi oportet. Igitur si clerici aut monachi inuenti fuerint coniurati [d 1Kb] aut per coniurationem calumniam machinantes episcopis uel clericis, proprium amittant gradum.

[e 1Kb] XIX. Ad aures nostras peruenit quoniam in prouinciis non fiunt synodi episcoporum secundum canonum constituta, et ob hoc multa rerum ecclesiasticarum que emendanda sunt negligi. Sancta igitur synodus constituit [f 1Kb] secundum canones Patrum bis in anno in id ipsum episcopos per singulas prouincias conuenire ubi metropolitanus episcopus constituerit, et omnia quecunque emerserint corrigere. Episcopi uero qui non conuenerint [g 1Kb] in propriis positi ciuitatibus, et non per profectionem absentes, maxime suppeditante  salute, et a necessariis et excusabilibus occupationibus liberi, fraternitatis intuitu corripiantur.

 [h 1Kb] XX. Clericos in Ecclesia militantes, 236 sicut iam constituimus, non licere in alterius ciuitatis Ecclesia militare, sed illa contentos esse in qua a principio ministrare meruerunt; extra eos qui amissa patria ad Ecclesiam aliam [i 1Kb] necessitate uenerunt. Si quis autem episcoporum post hoc constitutum, clericum ad alium pertinentem susceperit, placuit a communione suspendi et eum qui suscepit, et qui susceptus est, quousque [i 1Kb] clericus qui transitum fecit ad suam redeat Ecclesiam.

[k 1Kb] XXI. Clericos uel laicos qui accusant episcopos uel clericos quomodocunque et sine iudicio, non suscipi ad accusandum debere, nisi prius eorum existimatio fuerit discussa.

[l 1Kb] XXII. Clericis non licere post mortem episcopi  sui ea diripere que illi competere [m 1Kb] possunt, sicut et anterioribus canonibus cautum est; alioquin eos de gradibus suis posse periclitari.

[n 1Kb] XXIII. Ad aures sancte synodi peruenit quoniam quidam clerici et monachi quibus nec aliquid ab episcopo suo commissum est, interdum etiam ab ipsius communione suspensi, ad Constantinopolitanam ciuitatem pergunt, et ibidem diu remorantes ecclesiasticam disciplinam disturbant, quorumdam [o 1Kb] autem etiam domos subuertunt. Ergo sancta synodus constituit prius quidem huiusmodi homines [p 1Kb] per sancte Ecclesie Constantinopolitane defensorem admoneri ut a ciuitate regia discedant; uerum si [q 1Kb] inter negotia fuerint per impudentiam remorati, ipsos etiam inuitos 237 per eumdem defensorem iactari, et ad loca  propria cogi festinare.

[r 1Kb] XXIu. Que Deo semel sacrata sunt monasteria secundum episcoporum consensum oportet in perpetuum  monasteria nuncupari, et eorum res monasteriis reseruari, et [a 1Kb] non posse alterius cenacula secularia fieri: si qui uero hoc fieri permiserint, canonicis interdictis subiaceant.

XXu. Quoniam metropolitanorum quidam, sicut cognouimus, commissos sibi negligunt greges, et ordinationes episcoporum [b 1Kb] differunt, placuit sancte synodo intra tres menses episcoporum ordinationes fieri; nisi forte necessitas inexcusabilis dilationis tempus protrahi cegerit, alioquin eos pene ecclesiastice subiacere; Ecclesie uero [c 1Kb] uidue redditus apud economum ipsius Ecclesie integros reseruari.

[d 1Kb] XXuI. Quoniam in quibusdam Ecclesiis reperimus quod sine economis res ecclesiasticas tractant episcopi, [e 1Kb] placuit omnem Ecclesiam habentem episcopum,  etiam economum habere de proprio clero, qui res ecclesiasticas dispenset cum consensu episcopi sui: ne cum dispensatio sine testimonio fuerit, res ecclesiastice [f 1Kb] disperse sint ad contumeliam pontifici irrogandam. Si uero hoc non fecerint, eos sanctis esse canonibus reos.

[g 1Kb] XXuII. Eos qui mulieres diripiunt hospitalis solatii nomine, aut illos qui conniuere, 238 uel consensum rapientibus prebere uidentur, statuit sancta synodus, si quidem clerici fuerint, [h 1Kb] proprium amittere gradum; si uero laici, anathematizari.



CAPITULUM XXuI. [i 1Kb] Incipit constitutio diue memorie Marciam de synodo Chalcedonensi.

[i 1Kb] Imperatores uALENTINIANUS et MARCIANUS  Augusti uniuersis populis.

Tandem aliquando quod summis studiis atque  uotis optabamus euenit. [k 1Kb] Remota est de orthodoxa Christianorum lege contentio. Tandem remedia culpabilis erroris inuenta sunt; et discors populorum sententia in unum consensum concordiamque conuenit. [l 1Kb] E diuersis enim prouinciis religiosissimi sacerdotes Chalcedonam uenerunt iuxta nostra precepta, et quid obseruari in religione debeat, perspicua definitione docuerunt. [m 1Kb] Cesset igitur iam profana contentio. Nam uere impius atque sacrilegus est qui post tot sacerdotum sententiam opinioni sue aliquid tractandum relinquit. 239 Extreme quippe dementie est in medio et perspicuo die commentitium lumen inquirere; quisquis enim post ueritatem repertam aliquid ulterius discutit, mendacium querit. Nemo itaque uel clericus, uel militans, uel alterius cuiuslibet  conditionis, de fide Christiana [n 1Kb] publice turbis coadunatis et audientibus tractare conetur in posterum, ex hoc tumultus et perfidie occasionem requirens, nam iniuriam facit iudicio religiosissime synodi, si quis semel iudicata ac recte disposita reuoluere et publice disputare contendit: cum ea que nunc de Christiana fide statuta sunt, iuxta apostolicas expositiones [o 1Kb] et statuta sanctorum Patrum trecentorum decem octo, et centum quinquaginta definita esse noscantur. Nam in contemptores [p 1Kb] huius legis pena non deerit: quia non solum contra fidem bene compositam ueniunt, sed etiam Iudeis et paganis ex huiuscemodi certamine profanant ueneranda mysteria. Igitur si clericus erit qui publice tractare de religione ausus fuerit, [q 1Kb] consortio clericorum remouebitur;  si uero militia preditus sit, cingulo expoliabitur. Ceteri etiam huius criminis rei de hac sanctissima  urbe pellentur, pro uigore iudiciario etiam competentibus suppliciis subiugandi. Constat enim hinc heretice [a 1Kb] insanie fomitem exordiaque preberi, dum publice quidam disputant atque contendunt. 240 Uniuersi ergo que a sancta synodo Chalcedonensi statuta sunt custodire debebunt, nichil postea [b 1Kb] dubitaturi. Hoc itaque commoniti nostre serenitatis edicto, abstinete profanis uocibus, et ulterius desinite de diuinis disputare; quod nefas est: quia peccatum [c 1Kb] hoc non solum diuino iudicio, prout credimus, punietur, uerum etiam legum et iudicum auctoritate cercebitur. [d 1Kb] Data uI kal. Febr., Constantinopoli, Sporatio consule.



CAPITULUM XXuII. [e 2Kb] Incipit alia constitutio diue memorie Marciani, Christianis catholicis in synodo conuenientibus.


[f 1Kb] Iidem AUGUSTI PALLADIO prefecto pretorio.

uenerabilem catholice orthodoxorum fidei sanctitatem manifestam et indubitatam uniuersis constituere cupiens nostra serenitas, ut maior erga Diuinitatis obsequia hominibus religio traderetur, tantam atque talem synodum [g 1Kb] ex omnibus pene 241 prouinciis coadunatis episcopis in Chalcedonensi ciuitate colligi iussit; atque ibi plurimis diebus tractatu habito, quod uerum et infucatum Christiane fidei esset inuenit. uotis etenim plurimis et orationibus exorauere Diuinitatem quatenus sancta eos et plena ueritas non lateret, secutique sunt statuta uenerabilium Patrum, ea uidelicet que apud Niceam trecentorum decem et octo sanctorum episcoporum  sunt sententia definita; similiter et ea que  centum quinquaginta in hac urbe amplissima coadunati constituerunt; atque ea que apud Ephesum [h 1Kb] de fide statuta sunt, cum beatissime recordationis Celestinus Romane urbis et Cyrillus Alexandrine ciuitatis [i 1Kb] episcopi inuenere ueritatem. Quo tempore etiam Nestorianus error exclusus est, eius auctore damnato. Quibus ita rite et uenerabiliter apud Chalcedonam inquisitis, Eutyches, qui plura affirmabat illicita, cum sua assertione deiectus est: [i 1Kb] ne decipiendorum ulterius ei hominum preberetur facultas. Ordinatis itaque religione et fideliter que uenerandam orthodoxorum fidem fundasse noscuntur, ita ut nulla in posterum dubitatio uel illis qui calumniari Diuinitatem assolent, relinqueretur; sacro nostre serenitatis edicto uenerandam synodum confirmantes,  admonuimus uniuersos ut de religione disputare desinerent; quoniam unus et alter tanta secreta inuenire non posset, maxime cum [k 1Kb] summo labore et amplissimis orationibus tot uenerabiles sacerdotes, nisi Deo, ut credendum est, auctore, ad indaginem ueritatis non potuerint peruenire. uerum, sicut manifesta ratione cognouimus, non desinunt quidam in eadem peruersitatis insania permanere, et de religione publice contendere populis coadunatis, et mysteria diuina Iudeorum paganorumque sub obtutibus publicare et profanare, que rectius colenda sunt quam inquirenda. Oportuerat itaque in eadem pertinacia consistentes, statuta dudum animaduersione compesci: ut pena corrigeret quos reuerentia iussionum 242 emendare non potuit. uerum in hoc  secuti consuetudinem nostram, nocentes [l 1Kb] non punimus,  sed iterat clementia nostra iussionem ut in futurum prohibitis omnes abstineant, nec conuenticula colligant super religione certantes; quia in huiusmodi peruersitate et uanitate detecti statutas dudum suscipient penas, et iudiciario motu, prout religiosis temporibus conuenit, punientur. Oportet enim Chalcedonensem synodum sequi, in qua omnibus quesitis diligenter, ea definita sunt que pridem tres predicti cetus apostolicam fidem secuti, omnibus obseruanda [a 1Kb] predixerunt. Data [b 1Kb] tertio idus Martias, Constantinopoli, Sporatio uiro clarissimo consule, et qui fuerit nuntiatus.



CAPITULUM XXuIII. [c 1Kb] Item alia eiusdem Marciani Augusti Constitutio de fide catholica obtinenda et de Eutychianistis et Apollinaristis, eorumque penis.


Idem AUGUSTUS PALLADIO prefecto pretorii.

[d 1Kb] Licet iam sacratissima constitutione mansuetudinis nostre cautum ac definitum sit que in eos seueritas exercenda sit qui, Eutychetis uel Apollinaris hereticam peruersitatem secuti, a religione et fide catholica deuiarunt: Alexandrine tamen urbis ciues atque habitatores tantis sunt Apollinaris infecti uenenis, ut necessarium fuerit ea que iam ante sanximus repetita nunc etiam lege decernere. Oportet enim ut sit numerosa seueritas sanctionum, ubi est crebra licentia culparum. Custodiende preterea orthodoxe fidei tanto a serenitate mea cura adhiberi impensior debet, 243 quanto res humanas diuine precedunt. Quicunque ergo uel in hac sacra urbe,  uel in Alexandrina ciuitate, uel in omni Aegyptiaca diecesi, diuersisque aliis prouinciis, Eutychetis profanam peruersitatem sequuntur, et ita non credunt ut trecenti decem et octo sancti Patres tradiderunt, catholicam fidem in Nicena ciuitate fundantes; [e 1Kb] centum quoque et quinquaginta alii uenerabiles episcopi, qui in alma urbe Constantinopolitana postea conuenerunt; et sicut Athanasius, et Theophilus, et Cyrillus [f 1Kb] sancti episcopi Alexandrine ciuitatis credebant; quos etiam Ephesina synodus, cui beate memorie Cyrillus prefuit, in qua Nestorii error expulsus est, [g 1Kb] in uniuersis secuta est; quos et nuper uenerabilis synodus Chalcedonensis est secuta, prioribus conciliis sacerdotum ex omni prorsus parte consentiens, nichilque adimens [h 1Kb] sacrosancto symbolo,  neque adiiciens, sed Eutychetis dogmata funesta condemnans: sciant se hereticos esse Apollinaristas. Apollinaris enim facinorosissimam sectam Eutyches et Dioscorus mente sacrilega sunt secuti; ideoque hi omnes qui Apollinaris uel Eutychetis peruersitatem sequuntur, illis penis que diuorum retro principum constitutionibus contra Apollinaristas, uel serenitatis nostre postmodum sanctione contra Eutychianistas, uel hac ipsa augustissima lege contra eosdem decrete sunt, nouerint se esse plectendos. Idcirco Apollinariste, id est Eutychianiste , siue in hac alma urbe diuersisque prouinciis, siue in Alexandrina ciuitate, siue  in Aegyptiaca diecesi sunt, neque ita credunt ut predicti uenerabiles Patres credebant, neque uiro reuerentissimo Alexandrine urbis antistiti Proterio fidem orthodoxam tenenti communicant, secundum sacratissimas diuorum retro principum constitutiones que de Apollinaristis promulgate sunt, non habeant potestatem faciendi testamenti [i 1Kb] et condende ultime uoluntatis, neque id capiant quod ipsis ex testamento cuiusquam fuerit derelictum, nichil etiam ex donatione aliqua consequantur, 244 sed si quid in ipsos uel liberalitate uiuentis, uel morientis fuerit uoluntate collatum, id fisco nostro protinus addicatur. Ipsi uero in nullos aliquid ex facultatibus suis donationis titulo et iure transfundant. Episcopos quoque, uel presbyteros, aliosque clericos illis creare  et habere non liceat, scientibus tam [i 1Kb] hos Eutychianistas uel Apollinaristas qui ausi fuerint cuiquam episcopi, uel presbyteri, uel clerici nomen imponere, quam hos qui conati fuerint impositum sibi nomen sacerdotale retinere, penam exsilii cum facultatum suarum amissione subituros. Eos uero qui [k 1Kb] antehac catholicarum Ecclesiarum clerici, uel orthodoxe fidei monachi fuerunt, et relicto uero et orthodoxo omnipotentis Dei cultu, Apollinaris uel Eutychetis heresim et dogmata abominanda sectati sunt, uel postea sectabuntur, omnibus penis que uel hac, uel prioribus legibus aduersus hereticos constitute sunt, iubemus teneri, et extra ipsum quoque Romani imperii solum pelli, sicut de Manicheis precedentium legum statuta sanxerunt. Uniuersi preterea Apollinariste  uel Eutychianiste nec ecclesias nec monasteria sibi [a 1Kb] constituant; parasynaxes et conuenticula tam diurna quam nocturna non contrahant, neque ad domum, neque ad possessionem cuiusquam, neque ad monasterium, uel ad quemcunque [b 1Kb] alterum locum operaturi secte funestissime congregentur. Quod si fecerint, et hoc factum fuisse domino uolente constiterit, post rem in examine [c 1Kb] iudicis approbatam, domus uel possessio in qua conuenerint fisco sine dilatione societur; monasterium uero eius ciuitatis orthodoxe Ecclesie in cuius territorio est iubemus addici. Si uero ignorante domino, sciente uero eo qui pensiones [d 1Kb] domus exigit, uel conductore, uel procuratore, uel actore predii, parasynaxes et conuenticula interdicta collegerint; conductor, uel procurator,  siue actor, seu [e 1Kb] quicunque est, qui in domo, siue possessione, uel monasterio eos receperit, et passus fuerit illicitas parasynaxes conuentusque celebrari, si uilis conditionis est et abiecte, fustibus publice, et in penam suam, et in aliorum cerceatur exemplum; 245 si uero honeste persone sunt, decem libras auri mulcte nomine fisco nostro cogantur inferre. Nullum preterea Apollinaristam uel Eutychianistam ad aliquam iubemus aspirare militiam, [f 1Kb] nisi ad cohortilianam uel limitaneam. Si qui uero extra cohortilianam uel limitaneam inuenti fuerint militare, soluto cingulo, honestorum hominum et palatii communione priuentur; [g 1Kb] nec in alia quam in ea im qua nati sunt ciuitate, uel uico ac regione uersentur. Si qui uero in hac alma urbe nati sunt, tam sacratissimo  comitatu quam omni per prouincias metropolitica ciuitate pellantur. Nulli insuper Eutychianiste uel Apollinariste publice uel priuatim aduocandi cetus et circulos contrahendi, [h 1Kb] et de heretico errore disputandi, ac peruersitatem facinorosi dogmatis asserendi, tribuatur facultas. Nulli etiam contra uenerabilem Chalcedonensem synodum liceat aliquid uel dictare, uel scribere, uel edere atque emittere, [i 1Kb] aut aliorum super eadem rescripta proferre, nemo huiusmodi  habere libros et sacrilega scriptorum audeat monimenta seruare. Quod si qui in his criminibus fuerint deprehensi, perpetua deportatione damnentur. Eos uero qui discendi studio audierint de infausta heresi disputantes, decem librarum auri que fisco nostro inferende sunt, iubemus subire dispendium. Omnes uero huiusmodi charte ac libri qui funestum Eutychetis, hoc est Apollinaris, fuerint dogma complexi, incendio concrementur: ut facinorose peruersitatis uestigia ipsa flammis ambusta depereant. Aequum namque est ut immanissima sacrilegia par pene magnitudo percellat, Palladi parens carissime atque amantissime. Illustris igitur et magnifica auctoritas tua, que hac sacratissima constitutione 246 decreuimus, in hac alma urbe, diuersisque  prouinciis, ac precipue in Alexandrina ciuitate, et per uniuersam Aegyptiacam diecesim edictis ex more propositis, ad omnium notitiam faciat peruenire: ut cuncta quam statuimus [i 1Kb] eis qui rei fuerint deprehensi, seueritas protinus exerceatur: scientibus moderatoribus prouinciarum, eorumque apparitoribus, defensoribus etiam ciuitatum, quod si ea que legis huius religiosissima sanctione custodienda decreuimus, aut neglexerint, aut aliqua permiserint temeritate uiolari, denarum librarum auri mulctam fisco nostro cogentur inferre, [k 1Kb] et insuper existimationis sue periculum sustinebunt. Ea quoque [l 1Kb] que de paganis per omne Romanum imperium ualitura equaliter perennitatis nostre lege decreuimus, in eos instantissime exerceantur quos  constiterit profanos ritus ac simulacrorum impios cultus, et interdicta sibi sacrilegia celebrare. Data [m 1Kb] kal. Aug., Constantinopoli, diuo ualentiniano Augusto et Anthemo uiro clarissimo consulibus.



CAPITULUM XXIX [n 1Kb] Epistola decretalis Siricii pape ad Himerium Tarraconensem episcopum, [o 2Kb] sub titulis XuI.

SIRICIUS [p 1Kb] HIMERIO Tarraconensi episcopo.

Directa ad decessorem nostrum sancte recordationis  Damasum fraternitatis 247 tue relatio, me iam in sede ipsius constitutum, quia [a 1Kb] sic Dominus ordinauit, inuenit; quam cum in conuentu fratrum sollicitius legeremus, tanta inuenimus que reprehensione et correctione sunt digna, quanta optaremus laudanda cognoscere. Et quia necesse nos erat in eius labores curasque succedere cui per Dei gratiam successimus in honore; facto, ut oportebat, primitus mee prouectionis indicio, ad singula, prout Dominus aspirare dignatus est, consultationi tue responsum competens non negamus: quia officii nostri consideratione, non est nobis dissimulare, non est tacere libertas, quibus maior cunctis Christiane [b 1Kb] religionis zelus incumbit. Portamus onera omnium qui grauantur; quinimmo hec portat in nobis beatus Petrus  apostolus, qui nos in omnibus, ut confidimus, administrationis sue protegit et tuetur heredes.

[c 1Kb] I. Prima itaque pagine tue fronte signasti, baptizatos ab impiis Arianis plurimos ad fidem catholicam festinare, et quosdam de fratribus nostris eosdem denuo baptizare uelle, quod non licet: cum hoc fieri et apostolus uetet, et canones contradicant, et post cassatum Ariminense concilium missa ad prouincias [d 1Kb] a reuerende memorie predecessore meo Liberio generalia decreta prohibeant; quos nos cum Nouatianis aliisque hereticis, sicut est in synodo constitutum, per inuocationem solam septiformis Spiritus, episcopalis manus impositione catholicorum conuentui sociamus: quod etiam totus Oriens Occidensque custodit. A quo tramite uos quoque post hac minime  conuenit deuiare, si non uultis a nostro collegio synodali sententia separari.

[e 1Kb] II. Sequitur deinde baptizandorum, prout unicuique libitum fuerit, improbabilis et emendanda confusio, que a nostris consacerdotibus  non ratione auctoritatis alicuius, sed sola temeritate presumitur; ut passim ac libere in natalitiis Christi, seu apparitionis, nec non et apostolorum seu martyrum festiuitatibus innumere, ut  asseris, plebes baptismi 248 mysterium consequantur; cum hoc sibi priuilegium, et apud nos, et apud omnes Ecclesias Dominicum specialiter [f 1Kb] cum Pentecoste sua Pascha defendat. Quibus solis per annum diebus, ad fidem confluentibus generalia baptismatis tradi conuenit sacramenta, his duntaxat electis, qui ante quadraginta uel eo amplius dies nomen dederint, et exorcismis quotidianis, orationibus, atque ieiuniis fuerint expiati; quatenus apostolica illa impleatur preceptio, ut expurgato ueteri fermento noua incipiat esse conspersio. Sicut [g 1Kb] ergo paschalem reuerentiam in nullo dicimus esse minuendam, ita infantibus qui [h 1Kb] necdum poterunt per etatem, uel his quibus in qualibet necessitate opus fuerit sacri unda baptismatis, omni uolumus celeritate  succurri: ne ad nostrarum perniciem tendat animarum, si, negato desiderantibus fonte salutari, exiens unusquisque de seculo et regnum perdat et uitam. Quicunque [i 1Kb] etiam discrimen naufragii, hostilitatis incursum, obsidionis ambiguum, uel cuiuslibet corporalis egritudinis desperationem inciderint, et sibi unico credulitatis auxilio poposcerint subueniri, eodem quo poscunt momento temporis, expetite regenerationis premia consequantur. Hactenus erratum in hac parte sufficiat. Nunc prefatam regulam omnes teneant sacerdotes qui nolunt ab apostolice petre, super quam Christus uniuersalem [i 1Kb] construxit Ecclesiam, soliditate diuelli.

[k 1Kb] III. Adiectum est etiam quosdam Christianos ad apostasiam, quod dici nefas est, transeuntes, et idolorum  cultu et sacrificiorum contaminatione profanatos: quos a Christi corpore et sanguine, quo dudum redempti fuerant renascendo, iubemus abscidi. Et si resipiscentes forte aliquando fuerint ad lamenta conuersi, his quandiu uiuunt agenda penitentia est, et in ultimo fine suo reconciliationis gratia tribuenda; quia, docente Domino, nolumus mortem peccatoris, tantum [l 1Kb] conuertatur et uiuat.

[m 1Kb] Iu. De coniugali autem uelatione requisisti,  249 si desponsatam alii puellam alter [a 1Kb] in matrimonio possit accipere? Hoc ne fiat modis omnibus inhibemus; quia illa benedictio quam nupture sacerdos imponit, apud fideles cuiusdam sacrilegii instar est, si ulla transgressione uioletur.

CAP. u.--- [b 1Kb] u. De his uero non incongrue dilectio tua apostolicam sedem credidit consulendam, qui acta penitentia, tanquam canes et sues [c 1Kb] ad uomitus pristinos et uolutabra redeuntes, et militie cingulum, et ludicras uoluptates, et noua coniugia, et inhibitos denuo appetiuere concubitus; quorum professam incontinentiam generati post absolutionem filii prodiderunt. De quibus quia iam non habent suffugium penitendi, id duximus decernendum, ut sola intra Ecclesiam fidelibus oratione iungantur, sacre mysteriorum  celebritati, quamuis non mereantur, intersint; a Dominice autem mense conuiuio segregentur: ut hac saltem districtione correpti, et ipsi in se sua errata castigent, et aliis exemplum tribuant, quatenus ab obscenis cupiditatibus retrahantur. Quos tamen, quoniam carnali fragilitate ceciderunt [d 1Kb] uiatico munere, cum ad Dominum ceperint proficisci, per communionis gratiam uolumus subleuari. Quam formam et circa mulieres que se post penitentiam talibus pollutionibus deuinxerunt, seruandam esse censemus.

CAP. uI.--- [e 1Kb] uI. Preterea monachorum quosdam atque monacharum, abiecto proposito [f 1Kb] sancto, in tantam potestatis esse demersos lasciuiam, ut prius clanculo, uelut sub monasteriorum pretextu illicita  ac sacrilega se contagione miscuerint; postea uero [g 1Kb] in abruptum conscientie desperatione perducti de illicitis complexibus libere filios procreauerint: quod et publice leges, et ecclesiastica iura condemnant. Has igitur impudicas detestabilesque personas a monasteriorum cetu, ecclesiarumque conuentibus eliminandas esse mandamus; quatenus retruse in suis ergastulis, et tantum facinus continua lamentatione deflentes, purificatorio possint [h 1Kb] penitudinis igne decoquere: 250 ut eis uel ad mortem saltem, solius misericordie intuitu, per communionis gratiam possit indulgentia subuenire.

 CAP. uII.--- [i 1Kb] uII. ueniamus nunc ad sacratissimos ordines clericorum, quos in uenerande religionis iniuriam, ita per uestras prouincias [i 1Kb] calcatos atque confusos caritate tua insinuante, reperimus; ut Ieremie nobis uoce dicendum sit: Quis dabit capiti meo aquam, et oculis meis fontem lacrymarum, et flebo populum hunc die ac nocte ? Si ergo beatus propheta ad lugenda populi peccata, non sibi ait lacrymas posse sufficere, quanto nos possumus dolore percelli, cum eorum qui in nostro sunt corpore compellimur facinora deplorare? Precipue quibus, secundum beatum Paulum, instantia quotidiana et sollicitudo omnium Ecclesiarum [k 1Kb] indesinenter incumbit. Quis enim infirmatur, et ego non infirmor? quis scandalizatur, et ego non uror ?  Plurimos enim sacerdotes Christi atque leuitas post longa consecrationis sue tempora, [l 1Kb] tam de coniugiis propriis quam de turpi coitu sobolem didicimus procreasse, et crimen suum hac prescriptione defendere, quia in ueteri Testamento sacerdotibus ac ministris generandi facultas legitur attributa. Dicat nunc mihi quisquis ille est sectator libidinum, preceptorque uitiorum, si estimat quia in lege Moysi passim sacris ordinibus a Domino laxata sunt frena luxurie, cur eos quibus committebantur sancta sanctorum premonet, dicens: Sancti estote, quia [m 1Kb] ego sanctus sum, Dominus Deus uester ? Cur etiam procul a domibus suis anno uicis sue in templo habitare iussi sunt sacerdotes? hac uidelicet ratione, ne uel cum uxoribus possent carnale exercere  commercium; ut conscientie integritate fulgentes, acceptabile Deo munus offerrent; quibus expleto deseruitionis sue tempore uxorius usus solius successionis causa fuerat relaxatus, quia non ex alia nisi ex tribu Leui quisquam ad Dei ministerium fuerat admitti preceptus. Unde et Dominus iehsu cum nos suo illustrasset aduentu, in Euangelio [n 1Kb] protestatus est 251 quia legem non uenerit soluere, sed implere; et ideo Ecclesie, cuius sponsus est, formam castitatis uoluit splendore radiare, ut in die iudicii, cum rursus aduenerit, sine macula et sine ruga eam possit, sicut per Apostolum suum instituit, reperire.  Quarum sanctionum omnes sacerdotes atque leuite insolubili lege constringimur, ut a die ordinationis nostre sobrietati ac pudicitie et corda nostra mancipemus et corpora; dummodo per omnia Deo nostro in his que quotidie offerimus sacrificiis placeamus. Qui autem in carne sunt, dicente electionis uase, Deo placere non possunt; uos autem iam non estis in carne, sed in spiritu; si tamen spiritus Dei habitat in uobis . Et ubi poterit, nisi in corporibus, sicut legimus, sanctis habitare Spiritus Dei? Et quia aliquanti de quibus loquimur, ut tua sanctitas retulit, ignoratione lapsos se esse deflent, his hac conditione misericordiam dicimus non negandam, ut sine ullo honoris augmento, in hoc quo detecti sunt, quandiu uixerint, officio  perseuerent; si tamen posthac continentes se studuerint exhibere. Hi uero qui illiciti priuilegii excusatione nituntur, ut sibi hoc asserant ueteri lege concessum, nouerint se ab omni ecclesiastico [a 1Kb] honore, quo indigne usi sunt, apostolice sedis auctoritate deiectos; nec unquam posse ueneranda attrectare mysteria, quibus se ipsi dum obscenis cupiditatibus inhiant, priuauerunt. Et quia exempla presentia cauere nos premonent in futurum, [b 1Kb] si quilibet episcopus, presbyter, atque diaconus  deinceps talis fuerit inuentus, iam nunc sibi [c 1Kb] omnem per nos indulgentie aditum intelligat obseratum; quia ferro necesse est excidantur uulnera que fomentorum non senserint medicinam.

CAP. uIII.--- [d 1Kb] uIII. Didicimus etiam licenter ac  libere inexplorate uite homines, quibus etiam numerosa fuerint coniugia ad prefatas dignitates, prout cuique libuerit, aspirare; quod non tantum illis qui ad hec immoderata 252 ambitione perueniunt, quantum metropolitanis specialiter pontificibus imputamus; qui dum [e 1Kb] inhibitis ausibus conniuent, Domini nostri, quantum in se est, precepta contemnunt. Et ut taceamus quod altius suspicamur, ubi illud est quod Dominus noster data per Moisem lege constituit, dicens: Sacerdotes mei semel nubant: et alio loco:  Sacerdos uxorem uirginem accipiat, non uiduam, non repudiatam, non meretricem ? Quod secutus Apostolus ex persecutore predicator, unius uxoris uirum , tam sacerdotem quam diaconum fieri debere mandauit. Que omnia ita a regionum uestrarum despiciuntur episcopis, quasi in contrarium [f 1Kb] magis fuerint constituta. Et quia non est nobis de huiusmodi usurpationibus negligendum, ne nos indignantis uox Domini iusta corripiat, qua dicit: uidebas furem et currebas cum eo; et ponebas tuam cum adulteris portionem : quid ab uniuersis posthac Ecclesiis sequendum sit, quid uitandum, generali pronuntiatione decernimus.

CAP. IX.--- [g 1Kb] IX. Quicunque itaque se Ecclesie uouit obsequiis a sua infantia, ante pubertatis annos  baptizari, et lectorum debet ministerio sociari. Qui [h 1Kb] ab accessu adolescentie usque ad tricesimum etatis annum si probabiliter uixerit, una tantum, et ea quam uirginem communi per sacerdotem benedictione perceperit, uxore contentus, acolythus et subdiaconus esse debebit; post que ad diaconii gradum, si se ipse primitus continentia preeunte dignum probarit, accedat. Ubi si ultra quinque annos laudabiliter ministrarit, congrue presbyterium consequatur. Exinde post decennium, episcopalem cathedram poterit adipisci, si tamen per hec tempora integritas uite ac fidei eius fuerit approbata.

CAP. X.--- [i 1Kb] X. Qui uero iam etate grandeuus melioris propositi conuersione prouocatus ex laico ad sacram militiam peruenire festinat, desiderii sui fructum  non aliter obtinebit, nisi eo quo baptizatur tempore statim 253 lectorum aut exorcistarum numero societur, si tamen eum unam habuisse uel habere, et hanc uirginem accepisse constet uxorem. Qui dum initiatus fuerit, expleto biennio, per quinquennium aliud acolythus et subdiaconus fiat, et sic ad diaconium, si per hec tempora dignus iudicatus fuerit, [i 1Kb] prouehatur. Exinde iam accessu temporum ad presbyterium, uel episcopatum, si eum cleri ac plebis [k 1Kb] euocarit electio, non immerito societur.

 [a 1Kb] XI. Quisquis sane clericus uiduam, aut certe secundam coniugem duxerit, omni ecclesiastice dignitatis priuilegio mox nudetur, laica sibi tantum communione concessa, quam ita demum poterit possidere, si nichil postea, propter quod hanc perdat, admittat.

[b 1Kb] XII. Feminas uero non alias esse patimur in domibus clericorum, nisi eas tantum quas propter solas necessitudinum causas habitare cum iisdem synodus Nicena permisit.

[c 1Kb] XIII. Monachos quoque, quos tamen morum grauitas et uite ac fidei institutio sancta commendat, clericorum officiis aggregari et optamus et uolumus; ita ut qui intra tricesimum etatis annum sunt [d 1Kb] , in minoribus per gradus singulos, crescente tempore, prouehantur ordinibus; et sic ad diaconii uel presbyteratus  insignia mature etatis consecratione perueniant; [e 1Kb] nec statim saltu ad episcopatus culmen ascendant, nisi in his eadem que singulis dignitatibus superius tempora prefiximus fuerint custodita.

[f 1Kb] XIu. Illud quoque nos par fuit prouidere, ut sicut penitentiam agere cuiquam non conceditur clericorum, ita et post penitudinem ac reconciliationem nulli unquam laico liceat honorem clericatus adipisci; quia quamuis sint omnium peccatorum contagione mundati, nulla tamen debent gerendorum sacramentorum instrumenta suscipere, qui dudum fuerint uasa uitiorum.

254 [g 1Kb] Xu. Et quia in his omnibus que in reprehensionem ueniunt, sola excusatio ignorationis obtenditur, cui nos interim solius pietatis intuitu necesse  est clementer ignoscere: quicunque penitens, quicunque digamus, quicunque uidue maritus ad sacram militiam indebite et incompetenter irrepsit, hac sibi conditione a nobis ueniam intelligat relaxatam, ut in magno debeat computare beneficio, si adempta sibi omni spe [h 1Kb] promotionis, in hoc quo inuenietur ordine perpetua stabilitate permaneat [i 1Kb] scituri posthac prouinciarum omnium summi antistites,  quod si ultra ad sacros ordines quemquam de talibus crediderint assumendum, et de suo, et de eorum statu, quos contra canones et interdicta nostra prouexerint, congruam ab apostolica sede promendam esse sententiam.

XuI. Explicuimus, ut arbitror, frater carissime, uniuersa que digesta sunt in querelam, et ad singulas causas de quibus per filium nostrum Bassianum presbyterum ad Romanam Ecclesiam, utpote ad caput tui corporis, retulisti, sufficientia, quantum opinor, responsa reddidimus. Nunc fraternitatis tue animum ad seruandos canones et tenenda decretalia constituta magis ac magis incitamus; ut hec que ad tua consulta rescripsimus, in omnium cepiscoporum nostrorum proferri facias notionem, et non solum  eorum qui in tua sunt diecesi constituti, sed etiam ad uniuersos Carthaginenses, ac Beticos, Lusitanos, atque [i 1Kb] Gallicos, uel eos qui uicinis tibi collimitantur hinc inde prouinciis, hec que a nobis sunt salubri ordinatione disposita, sub litterarum tuarum prosecutione mittantur. Et quanquam statuta sedis apostolice, uel canonum uenerabilia definita nulli sacerdotum Domini ignorare sit liberum, utilius tamen atque pro antiquitate sacerdoti tui dilectioni tue esse admodum poterit gloriosum, si ea que ad te speciali nomine generaliter scripta sunt, per unanimitatis tue 255 sollicitudinem in uniuersorum fratrum nostrorum notitiam perferantur; quatenus et que a nobis non inconsulte, sed prouide sub nimia cautela et deliberatione salubriter sunt constituta,  intemerata permaneant; et omnibus in posterum excusationibus aditus, qui iam nulli apud nos patere poterit, obstruatur. Data [k 1Kb] quarto Idus Febr. Archadio et Bautone uiris clarissimis consulibus.



CAPITULUM XXX. [l 2Kb] Epistola pape Siricii ad diuersos episcopos missa.

Optarem semper, fratres karissimi, [m 1Kb] dilectioni et  pacis uestre sinceritati gaudia nuntiare, ita ut uicissim discurrentibus litteris sospitatis [a 1Kb] indicio iuuarentur. At uero quia [b 1Kb] non patitur quiete nos uacare ab incursione sua hostis antiquus, ab initio mendax, inimicus ueritatis, emulus hominis , pudicitie aduersarius, luxurie magister; crudelitatibus pascitur, abstinentia [c 1Kb] puniendus, odit ieiunia, ministris suis predicantibus 256 dum dicit esse superflua, spem non habens de futuris, Apostoli sententia [d 1Kb] repercussus dicentis: Manducemus et bibamus, cras enim moriemur . O infelix audacia! o desperate mentis astutia! Iam incognitus sermo hereticorum intra Ecclesiam cancri more serpebat, ut occupans pectus, totum hominem precipitaret in mortem. Et nisi Dominus  Sabaoth laqueum quem parauerat dirupisset, scena tanti mali et hypocrisis publicata multorum simplicium corda traxerat in ruinam; quia facile ad deteriorem partem mens humana transducitur, [e 1Kb] uolens per spatiosa uolitare quam arcte uie iter cum labore transire. Qua de re necessarium satis fuit, dilectissimi mihi, que hic gesta sunt, ad uestram conscientiam cognoscenda mandare: [f 1Kb] ne ignorantia cuiuspiam sacerdotis pessimorum hominum Ecclesiam irrumpentium sub religioso nomine contagio uiolaret, sicut scriptum est, Domino dicente: Multi ueniunt ad  uos in uestimentis ouium; intus autem sunt lupi rapaces: a fructibus eorum cognoscetis eos : hi sunt uidelicet [g 1Kb] qui quasi utilitate Christianos se iactant, ut sub uelamento pii nominis gradientes, domum orationis ingressi sermonem serpentine disputationis effundant, ut sagittent in obscuro rectos corde , [h 1Kb] atque a ueritate catholica auertendo ad 257 sue doctrine rabiem diabolico more transducant, atque ouium simplicitatem defraudent. Et quidem multarum heresum malignitatem ab apostolis nunc usque didicimus, et experti probauimus; sed nunquam tales [i 1Kb] canes Ecclesie mysterium latratibus fatigarunt, quales nunc subito hostes fidei erumpentes, doctrina perfidie pullulata, cuius sint discipuli uerborum fructibus prodiderunt. Namque cum alii  heretici singula sibi genera questionum male intelligendo proposuerint conuellere atque concerpere de diuinis institutionibus, isti non habentes uestem nuptialem [i 1Kb] sauciant catholicos, noui et ueteris Testamenti, ut dixi, continentiam peruertentes, et spiritu diabolico interpretantes, illecebroso atque ficto sermone [k 1Kb] aliquantos Christianos ceperunt iam uastare, atque dementie sue sociare, [l 1Kb] intra se continentes nequitie sue uirus. [m 1Kb] uerum illecti blasphemias suas conscriptione temeraria publice prodiderunt, et desperate mentis furore conciti [n 1Kb] passim furorem gentilium  publicauerunt. Sed a fidelissimis 258 Christianis, uiris genere optimis, religione preclaris, ad meam humilitatem subito [a 1Kb] scriptura horrifica uidetur esse delata, ut sacerdotali iudicio detecta diuine legi contraria spiritali sententia deleretur. Nos sane [b 1Kb] nuptiarum uota non aspernanter accipimus, quibus uelamine intersumus; sed uirgines, quas nuptie creant, Deo deuotas maiore honorificentia muneramus. Facto igitur presbyterio constitit doctrine nostre, id est Christiane legi, [c 1Kb] esse contrariam. Unde Apostoli secuti preceptum, [d 1Kb] in eos qui aliud quam quod accepimus, annuntiabant, omnium nostrum tam presbyterorum et diaconorum, quam etiam totius cleri [e 1Kb] unam scitote fuisse sententiam: ut Iouinianus, Auxentius, Genialis, Germinator, Felix, [f 1Kb] Plotinus,  Marcianus, Ianuarius, et Ingeniosus, qui auctores noue hereseos et blasphemie esse inuenti sunt, diuina sententia et nostro iudicio in perpetuum damnati extra Ecclesiam remanerent. Quod custodituram sanctitatem uestram non ambigens, hec scripta direxi per 259 fratres et [g 1Kb] compresbyteros meos Crescentem, Leopardum, et Alexandrum, qui religiosum officium fidei possint spiritu adimplere feruenti.



CAPITULUM XXXI. [h 1Kb] Item Rescriptum episcoporum ad quem supra.


Domino dilectissimo fratri SIRICIO, AMBROSIUS, [i 1Kb] SABINUS, BASSIANUS, et ceteri.

Recognouimus in litteris sanctitatis tue boni pastoris excubias, [i 1Kb] qui diligenter commissam tibi ianuam serues, et pia sollicitudine Christi ouile custodias; dignus quem oues Domini nostri audiant et sequantur. Et ideo [k 1Kb] quia nosti ouiculas Christi, lupos facile deprehendis, et occurris quasi prouidus pastor, ne [l 1Kb] isti morsibus perfidie sue feralique ululatu ouile Dominicum dispergant. Laudamus hoc, domine frater, nobis dilectissime, et toto concelebramus affectu. [m 1Kb] Nec miramur si luporum rabiem grex Domini perhorruerit, in quibus Christi uocem non recognouit.  Agrestis enim ululatus est, nullam uirginitatis gratiam, nullum castitatis ordinem [n 1Kb] reseruare, promiscue omnia uelle confundere, diuersorum gradus abrogare meritorum, et paupertatem quamdam celestium remunerationum inducere: quasi Christo una sit palma quam tribuit, ac non plurimi abundent tituli premiorum. 260 Simulant [o 1Kb] se isti non donare coniugio: sed que potest laus esse coniugii, si nulla uirginitatis est gloria? Neque uero nos sanctificatum  a Christo esse coniugium negamus, diuina uoce dicente: Erunt ambo in una carne, [a 1Kb] et in uno spiritu ; sed prius est quod nati sumus quam quod effecti, multoque prestantius diuini operis mysterium quam humane fragilitatis remedium. Iure laudatur bona uxor, sed melius pia uirgo prefertur, dicente Apostolo: Qui iungit uirginem suam, bene facit; et qui non iungit, melius facit ; hec enim cogitat que Dei sunt, illa que mundi. Illa coniugalibus uinculis colligata est; hec libera uinculorum. Illa sub lege, ista sub gratia. Bonum coniugium, quo est inuenta posteritas successionis humane; sed melior est uirginitas, per quam regni celestis hereditas acquisita, et celestium meritorum reperta successio. Per mulierem cura successit,  per uirginem salus euenit. Denique speciale sibi donum uirginitatis Christus elegit, atque integritatis munus exhibuit, atque in se representauit, quod elegit in matre. Quanta amentia funestorum latratuum, ut iidem dicerent Christum ex uirgine non potuisse generari, qui asserunt ex muliere editis humanorum pignorum partibus uirgines permanere! Aliis ergo prestat Christus, quod sibi, ut dicunt, prestare non potuit? Ille uero [b 1Kb] etsi carnem suscepit, etsi homo factus est, ut hominem redimeret atque a morte reuocaret, inusitato tamen, [c 1Kb] quasi munere uenit in terras: ut quemadmodum dixerat: Ecce faciam omnia noua , partu immaculate uirginis nasceretur; et sicut scriptum est, crederetur nobiscum Deus. Sed [d 1Kb] de uia peruersitatis produntur dicere:  261 uirgo concepit, sed non uirgo generauit. Que potuit ergo uirgo concipere, [e 1Kb] non potuit uirgo generare, cum semper conceptus precedat, partus sequatur? Sed si doctrinis non creditur sacerdotum, credatur oraculis Christi, credatur monitis angelorum dicentium: Quia non est impossibile [f 1Kb] Deo omne uerbum : credatur et Symbolo apostolorum, quod Ecclesia Romana intemeratum semper custodit et seruat. Audiuit Maria uocem angeli, et que ante dixerat; Quomodo [g 1Kb] erit istud? non de fide generationis interrogans, respondit postea: Ecce ancilla Domini: contingat mihi secundum uerbum tuum . Hec est uirgo que in utero concepit, uirgo que peperit filium: sic enim scriptum est: Ecce uirgo in utero accipiet et pariet filium . Non enim concepturam tantummodo uirginem, sed et parituram uirginem dixit. Que est autem illa porta sanctuarii, [h 1Kb] illa exterior ad orientem, que manet clausa? Et nemo, inquit, [i 1Kb] pertransibit per eam; sed solus Deus Isrel transiuit per eam . Nonne hec porta Maria est per quam in hunc mundum Redemptor intrauit? Hec est porta iustitie, sicut ipse dixit: Sine nos implere omnem iustitiam . Hec porta est Maria de qua scriptum est: Quia Dominus [i 1Kb] pertransiuit eam, et erit clausa post partum : quia uirgo concepit et genuit. Quid autem incredibile, si contra  usum naturalis originis peperit Maria et uirgo [k 1Kb] permanet, quando contra usum nature mare uidit et fugit, atque in fontem suum Iordanis fluenta remearunt? Non ergo excedit fidem quod uirgo peperit; quando legimus quod et petra euomuit aquas, [l 1Kb] et in muri speciem maris unda solidata est. Non excedit fidem quod homo exiuit ex uirgine, quando petra fontem profluum scaturiuit, ferrum super aquas natauit, ambulauit homo super aquas. Ergo si hominem 262 unda portauit, non potuit hominem uirgo generare? [m 1Kb] At quem hominem? De quo legimus: Et mittet istis Dominus hominem qui eos faciet saluos, et notus erit Dominus Aegyptiis . In ueteri itaque Testamento, [n 1Kb] uirgo Hebreorum per mare duxit exercitum; in nouo Testamento uirgo, Regis  aula celestis, electa est ad salutem. Quid autem? Etiam uiduitatis attexamus preconia, cum in Euangelio post uirginis celeberrimum partum, Anna uidua subrogetur: que uixerat cum uiro suo annis septem a uirginitate sua: Et hec uidua annorum octoginta quatuor, que non discedebat de templo, ieiuniis et obsecrationibus seruiens die ac nocte. Merito ab illis uiduitas despicitur, [o 1Kb] que solet obseruare ieiunia, quibus se dolent isti aliquo tempore esse maceratos, et propriam ulciscuntur iniuriam, quotidianisque conuiuiis usuque luxurie laborem abstinentie propulsare desiderant; qui nichil rectius faciunt, quam  quod ipsi se suo ore condemnant. [a 1Kb] Sed Deum metuant, ne in istis illud ieiunium reputetur. Eligant quod uolunt, si aliquando ieiunauerunt, gerant ergo boni facti sui penitentiam; si nunquam, suam ergo ipsi intemperantiam et luxuriam confiteantur. [b 1Kb] Et iidem dicunt, Paulum magistrum luxurie fuisse. At quis sit sobrietatis magister, si fuit ille luxurie? qui castigauit corpus suum, et seruituti redegit, atque ieiuniis multis se debitam Christo obseruantiam detulisse memorauit , [c 1Kb] non ut se laudaret, sed ut nos quid sequeremur doceret. Ille ergo luxuriam docuit qui ait: Quid adhuc uelut uiuentes de hoc mundo decernitis? ne tetigeritis, ne attaminaueritis, ne gustaueritis, que sunt omnia [d 1Kb] ad corruptelam ; qui ait: Non  in indulgentia corporis, non in honore aliquo ad saturitatem et diligentiam carnis , non in desideriis erroris, sed in spiritu, 263 quo renouamur, esse uiuendum . Si parum est quod Apostolus dixit, audiant prophetam dicentem: Et cooperui in ieiunio animam meam. Ergo qui non ieiunat, intectus et nudus est, et patet uulneri. Denique si Adam se texisset in ieiunio, nudus non fuisset [e 1Kb] effectus. Niniue se a morte ieiunio liberauit. Et ipse Dominus ait: Hoc genus non eiicitur nisi per orationem et ieiunium . Sed quid plura apid magistrum atque doctorem? cum iam dignum [f 1Kb] premium illi retulerint perfidie sue, qui  ideo huc uenerunt, ne superesset locus in quo non damnarentur; qui uere se Manicheos probauerunt, non credentes [g 2Kb] quia ex uirgine . . . . . utique uenisse non creditur. Quenam hec est suppar nouorum Iudeorum amentia? Si uenisse non creditur, nec carnem creditur suscepisse. Ergo in phantasmate uisus est, in phantasmate crucifixus est? Sed nobis in ueritate crucifixus est, in ueritate Redemptor est noster. Manicheus est qui abnegat ueritatem, qui carnem Christi negat; et ideo non est illi remissio peccatorum; sed est impietas Manicheorum. Quam et clementissimus imperator exsecratus est, et omnes qui illos uiderunt, quasi quedam contagia refugerunt: sicut testes sunt fratres et compresbyteri nostri  Crescens, [h 1Kb] Leopardus, et Alexander sancto feruentes Spiritu, qui eos omnium exsecratione damnatos, [i 1Kb] Mediolanensique ex urbe profugos 264 reliquerunt. Itaque Iouinianum, Auxentium, Germinatorem, Felicem, [i 1Kb] Plotinum, Genialem, Marcianum, Ianuarium et Ingeniosum, quos sanctitas tua damnauit, scias apud nos quoque secundum iudicium tuum esse damnatos. Incolumem te et florentissimum Deus noster tueatur omnipotens, domine dilectissimo frater. Item subscriptio [k 2Kb] . Ego Euentius episcopus saluto sanctitatem tuam in Domino, et huic epistole subscripsi. Maximus episcopus, Felix episcopus, Bassianus episcopus, [l 1Kb] Theodolus episcopus. Ex iussu Domini mei episcopi Geminiani, ipso presente  subscripsi, Aper presbyter, Eustasius episcopus, Constantius episcopus, Eustasius episcopus. [a 1Kb] Et omnes ordine subscripserunt.



CAPITULUM XXXII. [b 1Kb] Epistola Zosimi pape ad Esicium Salonitanum episcopum, de monachis et laicis ad gradus ecclesiasticos accedere cupientibus.

[c 1Kb] ZOSIMUS papa ESICIO episcopo Salonitano.

Exigit dilectio tua preceptum apostolice sedis, in quo Patrum decreta consentiunt 265 et significas nonnullos ex monachorum [d 1Kb] populari cetu, quorum solitudo quauis frequentia maior est: sed et laicos ad sacerdotium festinare. Hoc autem [e 1Kb] sub predecessoribus nostris specialiter, et nuper a nobis interdictum  constat litteris ad Gallias Hispaniasque transmissis: in quibus [f 1Kb] prouinciis familiaris est ista presumptio; quamuis nec Africa super hac admonitione nostra habeatur aliena: ne quis penitus contra Patrum precepta, qui ecclesiasticis disciplinis per ordinem non fuisset imbutus, et temporis approbatione diuinis stipendiis eruditus, nequaquam ad summum Ecclesie sacerdotium aspirare presumeret; et non solum in eo ambitio inefficax haberetur, uerum etiam in ordinatores eius, ut carerent eo ordine quem sine ordine contra precepta Patrum crediderant presumendum. Unde miramur ad dilectionem tuam statuta sedis apostolice perlata non fuisse. Laudamus igitur constantiam propositi tui, frater carissime, nec aliud  de pontificii tui ueteri censura auctoritatis genus exspectandum fuit, quam ut talibus ambitionibus pro preceptis Patrum in procinctu fidei constitutus, occurreres. Igitur si quid auctoritati tue, quod nos non opinamur, estimas defuisse, supplemus. [g 1Kb] uos obsistite talibus ordinationibus, obsistite superbie et arrogantie uenienti. Tecum faciunt precepta Patrum, tecum apostolice sedis auctoritas. Si enim officia secularia principem locum, non uestibulum actionis ingressis, sed per plurimos gradus examinato temporibus deferunt, quis ille tam arrogans, tam impudens inuenitur, ut [h 1Kb] in celesti militia, que propensius  ponderanda est, et sicut aurum repetitis ignibus exploranda, statim dux esse desideret, cum tyro ante non fuerit; et prius uelit docere [i 1Kb] quam discere? Assuescat in Dominicis castris in lectorum gradu primitus diuini rudimenta seruitii, nec illi uile sit exorcistam, acolythum, subdiaconum, [i 1Kb] diaconum per ordinem fieri; nec saltu, 266 sed statutis maiorum ordinatione temporibus. Iam uero ad presbyterii fastigium talis accedat, ut et nomen etas impleat, et meritum probitatis stipendia [k 1Kb] acta testentur. Iure inde summi pontificis locum sperare debebit. [l 1Kb] Facit hoc nimia remissio consacerdotum nostrorum; qui pompam multitudinis querunt, et putant ex hac turba aliquid sibi dignitatis acquiri. Hinc passim numerosa  popularitas, etiam in his locis ubi solitudo est, talium reperitur, dum parochias extendi cupiunt, aut quibus aliud prestare non possunt, diuinos ordines largiuntur; quod oportet districti semper esse iudicii. Rarum enim est omne quod magnum est. Proinde nos, ne quid [m 1Kb] meritis dilectionis tue derogemus, ad te potissimum scripta direximus, que in omnium fratrum et cepiscoporum nostrorum facies ire notitiam; non tantum eorum qui in ea prouincia sunt, sed etiam qui uicinis dilectionis tue prouinciis adiunguntur. [n 1Kb] Sciet quisquis hoc postposita Patrum et apostolice sedis auctoritate neglexerit, a nobis districtus uindicandum, ut loci sui minime dubitet sibi non constare rationem, si hoc putat post tot prohibitiones, [o 1Kb] impune  tentari. Contumelie enim studio fit, quidquid totiens interdictum usurpatur. Hec autem singulis gradibus obseruanda sunt tempora. Si ab infantia ecclesiasticis ministeriis nomen dederit, inter lectores usque ad uicesimum etatis annum continuata obseruatione perduret. Si maior iam et grandeuus accesserit, [p 1Kb] ita tamen ut post baptismum statim si diuine militie desiderat mancipari, siue inter lectores, siue inter exorcistas quinquennio teneatur. Exinde acolythus, uel subdiaconus quatuor annis sit; et sic ad benedictionem diaconatus, [q 1Kb] si meretur, accedat; in quo ordine quinque annis, si inculpate se gesserit, herere  debebit. Exin suffragantibus stipendiis per tot gradus datis proprie fidei documentis [a 1Kb] presbyterium poterit promereri. De quo loco, 267 si eum exactior ad bonos mores uita perduxerit, summum [b 1Kb] pontificium sperare debebit, hac tamen lege seruata, ut neque digamus [c 1Kb] neque penitens ad hos gradus possit admitti. Sane, [d 1Kb] ut etiam defensores Ecclesie, qui ex laicis fiunt, supradicta obseruatione teneantur, si meruerint in ordine esse clericatus. Data [e 1Kb] uIII kalendas Martias, Honorio XII et Theodosio uIII Augustis consulibus.



CAPITULUM XXXIII. [f 1Kb] Commonitorium Zosimi pape presbyteris et diaconibus [g 2Kb] suis Rauenne constitutis.

Ex relatione fratris nostri [h 1Kb] Archiami presbyteri  qualiter suscepti sitis uel quid egeritis cognouimus, uel qualiter illi suscepti sint qui contra canones aduersus nos ad comitatum, nescio qua audentes temeritate, ire uoluerunt. Ad quos hec, que nunc misimus, [i 1Kb] olim scripta feceramus, eorum quas iniuriose miserant respondentes 268 epistolis. Sed quoniam [i 1Kb] non potuerunt rei in sua, hoc est in nostra Ecclesia Romana, cum nostris compresbyteris commorari, has ad uos illis tradendas litteras destinauimus: in quibus decreto nostro sanximus memoratos perturbatores  omnium ab apostolice sedis nostre communione alienos fuisse, atque nostra subscriptione prolatam sententiam suscepisse. [k 1Kb] Illi etiam qui effrenato horum facto consilioque assensum commodare uoluerunt, uestre caritatis est estimare qualiter habeantur; quibus [l 1Kb] hoc obiicere uos debetis, quod iuxta canonum precepta fortiter incurrere, et qualiter presbyteros non decebat, rebelles existere [m 1Kb] tentauerunt. uos autem monemus in speculis esse debere, [n 1Kb] ne qua eorum prorumpat audacia, quos anathematizatos scit sancta et apostolica Ecclesia. De his uero qui eorum se societati iunxerunt, quid agere debeamus, cum reuersi fueritis, consilio meliori tractabimus. [o 1Kb] Data quinto nonas Octobris, Honorio XII et Theodosio  uIII Augustis consulibus.



269 CAPITULUM XXXIu. [p 1Kb] Epistola Bonifacii pape ad Hilarium episcopum Narbonensem de Patroclo episcopo.

[q 1Kb] BONIFACIUS HILARIO episcopo Narbonensi.

[r 1Kb] Difficile quidem fidem querimoniis commodamus, quarum sacerdotes Domini pulsat intentio, maxime cum eos loquuntur quippiam contra statuta Patrum tentasse; sed frequenter has asserit, sicut nunc, multitudo causantium. Ecce enim, ut caritas tua recognoscit ex subditis, Lutubensis Ecclesie cleri  ordo uel plebis preces suas et lacrymas ad nos, quantum datur intelligi, magno cum dolore miserunt, dicentes cepiscopum nostrum Patroclum sua petitione cessante, in locum decedentis episcopi nescio quem in aliena prouincia, pretermisso metropolitano, contra Patrum regulas ordinasse. Quod nequaquam possumus ferre patienter, quia [a 1Kb] conuenit nos paternarum sanctionum diligentes esse custodes. Nullis enim uidetur incognita synodi constitutio Nicene, que ita precepit, ut eadem proprie uerba ponamus: per unamquamque prouinciam ius metropolitanos singulos habere debere, nec cuiquam duas esse [b 1Kb] posse subiectas. Quod illi, quia aliter credendum non est, seruandum sancto suggerente sibimet  Spiritu censuerunt. Unde, frater carissime, si ita res sunt, et Ecclesiam supradictam prouincie tue limes [c 1Kb] includit, nostra auctoritate commonitus, quod quidem facere sponte deberes, desideriis supplicantum et uoluntate respecta, ad eumdem locum in quo ordinatio talis celebrata dicitur, 270 metropolitani iure munitus et preceptionibus nostris fretus accede; intelligens arbitrio tuo secundum regulas Patrum quecunque facienda sunt, a nobis esse concessa: ita ut peractis omnibus apostolice sedi quidquid statueris te referente clarescat, cui totius prouincie [d 1Kb] sue ordinationem liquet esse mandatam. Nemo ergo eorum terminos audax temerator excedat, nec [e 1Kb] aliquis in eorum contumeliam partibus suis,  que sibi ab his non uidentur concessa, defendat. Cesset huiusmodi pressa nostra auctoritate presumptio eorum qui ultra licitum sue limitem dignitatis extendunt. Quod idcirco dicimus, ut aduertat caritas tua adeo nos canonum [f 1Kb] cautius precepta seruare, ut ita [g 1Kb] censio quoque nostra diffiniat, quatenus metropolitani sui unaqueque prouincia in omnibus rebus semper ordinationem exspectet. Data [h 1Kb] quinto  idus Februar., Honorio XIII et Theodosio X Augustis consulibus.



CAPITULUM XXXu. [i 1Kb] Epistola Celestini pape ad episcopos uiennenses et Narbonenses titulorum XI.

CeLESTINUS uniuersis episcopis per uiennensem et Narbonensem prouincias constitutis.

Cuperemus quidem de uestrarum Ecclesiarum ita ordinatione gaudere, ut congratularemur potius de profectu quam aliquid admissum [i 1Kb] contra disciplinam ecclesiasticam doleremus. Ad nostram enim letitiam et bene facta proueniunt, et meroris aculeis nos, que fuerint male facta, compungunt. Nec silere possumus, [k 1Kb] cum 271 hoc, ut ab illicitis reuocemus  aliquos, officii nostri prouocemur instinctu: in speculis a Deo constituti, ut uigilantie nostre diligentiam comprobantes, et que cercenda sunt resecemus, et que obseruanda sunt sanciamus. [l 1Kb] Et quamuis circa longinqua spiritualis cura non deficit, sed se per omnia, qua Domini nomen predicatur, extendit; nec notitiam nostram subterfugiant, que in euersionem regularum nouelle presumptionis auctoritate tentantur.

I. Didicimus enim quosdam Domini sacerdotes superstitioso potius cultui [m 1Kb] seruire, quam mentis uel fidei puritati. Sed non mirum, si contra ecclesiasticum morem [n 1Kb] faciunt, qui in Ecclesia non creuerunt, sed alio uenientes [o 1Kb] itinere, secum hec in Ecclesiam  que in alia conuersatione habuerant intulerunt, amicti pallio, et lumbos precincti, credentes se Scripture fidem non per spiritum, sed [p 1Kb] per litteram completuros. Nam si ad hoc ista precepta sunt, ut taliter seruarentur, cur non fiunt pariter que sequuntur, ut lucerne ardentes in manibus una cum baculo teneantur? Habent suum ista mysterium, et intelligentibus [q 1Kb] ita clara sunt, ut ea magis qua decet  significatione seruentur. Nam in lamborum precinctione castitas, in baculo regimen pastorale, in lucernis ardentibus boni fulgor operis, de quo dicitur: Opera bona uestra luceant , indicantur. [a 1Kb] Habeant tamen istum forsitan cultum, morem potius quam rationem sequentes, qui semotioribus habitant locis, et procul a ceteris degunt: unde hic habitus in Ecclesiis Gallicanis, ut tot annorum, tantorumque pontificum in alterum habitum consuetudo uertatur? Discernendi a plebe uel ceteris sumus doctrina, non ueste; conuersatione, non habitu; mentis puritate, non cultu. Nam si studere [b 1Kb] inceperimus nouitati, traditum nobis a patribus ordinem calcabimus, ut locum [c 1Kb] superuacuis superstitionibus  faciamus.

272 II. Rudes ergo fidelium mentes ad talia non debemus inducere; docendi enim potius sunt quam [d 1Kb] ludendi; nec imponendum eorum est oculis, sed mentibus infundenda precepta sunt. Erant quidem multa que pro disciplina ecclesiastica uel ipsius rei dicere ratione possemus; sed ab his ad alia deuocamur.

III. Agnouimus [e 1Kb] penitentiam morientibus denegari, nec illorum desideriis annui qui obitus sui tempore hoc anime sue cupiunt remedio subueniri. Horremus, fateor, tante impietatis aliquem reperiri, ut de Dei pietate desperet; quasi non possit ad se quouis tempore concurrenti succurrere, et periclitantem  sub onere peccatorum hominem, pondere quo se ille expediri desiderat, liberare. Quid hoc, rogo, aliud est quam morienti mortem addere, eiusque animam sua crudelitate, ne absoluta possit esse, occidere? cum Deus ad subueniendum paratissimus inuitans ad penitentiam, sic promittat: Peccator, inquit, quacunque die conuersus fuerit, peccata eius non imputabuntur ei: et iterum: Nolo mortem peccatoris; [f 1Kb] sed tantum conuertatur et uiuat . Salutem ergo homini adimit, quisquis mortis tempore [g 1Kb] speratam penitentiam denegarit; et desperauit de clementia Dei, qui eam ad  subueniendum morienti sufficere uel in momento posse non credidit. Perdidisset latro premium, in cruce ad dexteram Christi pendens, si illum unius hore penitentia non iuuisset . Cum esset in pena penituit, et per unius sermonis professionem habitaculum paradisi, Deo promittente, promeruit. uera ergo ad Deum conuersio in ultimis positorum, mente potius est estimanda, non tempore, propheta hoc taliter asserente: Cum conuersus ingemueris, tunc saluus eris . Cum ergo sit Dominus cordis inspector, quouis tempore non est deneganda penitentia postulanti, cum [h 1Kb] ille se obliget iudici, cui occulta omnia nouerit reuelari.

 273 Iu. Ordinatos uero quosdam, [i 1Kb] fratres karissimi, cepiscopos, qui nullis ecclesiasticis ordinibus ad tante dignitatis fastigium fuerint instituti, contra Patrum decreta, huius usurpatione qui se hoc recognoscit fecisse, didicimus: cum ad episcopatum his gradibus, quibus frequentissime cautum est, debeat perueniri, ut minoribus initiati officiis, ad maiora firmentur. Debet enim ante esse discipulus quisquis doctor esse desiderat, ut possit docere quod didicit. Omnis uite [i 1Kb] institutio, hac ad id quo tendit, se ratione confirmat. Qui minime litteris operam dederit, preceptor non potest esse litterarum. Qui non per singula stipendia creuerit, ad emeritum stipendii ordinem non potest peruenire. Solum sacerdotium [k 1Kb] inter ista, rogo, uilius est, quod facilius tribuatur,  cum difficilius impleatur? Sed iam non [l 1Kb] satis est laicos ordinare quos nullus fieri ordo permittit, sed etiam quorum crimina longe lateque per omnes pene sunt nota prouincias, ordinantur.

u. Daniel [m 1Kb] nuper missa relatione ex Orientalibus ad nos partibus, ab omni quod tenuerat uirginum monasterio, nefariis est obiectionibus accusatus. [n 1Kb] Multa de multis obiecta flagitia. [o 1Kb] In quanam lateret terrarum parte quesitus, ut si sue innocentie confideret, contra se iudicium postulatum minime declinaret. [p 2Kb] Missa ad Arelatensem episcopum per Fortunatum  subdiaconum nostrum, ut ad iudicium episcopale destinaretur, epistola. Tantis grauatus testimoniis, tanta facinorum accusatione pulsatus, sacrarum, ut dicitur, uirginum pollutus incestu, episcopus asseritur ordinatus; [a 1Kb]  in pontificii dignitatem hoc tempore 274 quo ad causam dicendam missis a nobis litteris uocabatur, obrepsit. Sacro nobis absit iniuria. Facilius est ut hanc dignitatem tali dando ipse amiserit ordinator, quam eam obtineat ordinatus: cui conuicto sociabitur qui eum sibi credidit largiendo pontificium sociandum. Qualis enim ipse sit, quisquis tales [b 1Kb] ordinarit, ostendit. His ergo in medium nunc deductis, cum plerique uestrum sint qui apostolice sedis statuta cognouerint, nobiscum  tempore aliquanto uersati, ad discipline normam nostris conuenta adhortationibus, omnia fraternitas uestra reuocare festinet.

uI. Primum, ut iuxta decreta canonum unaqueque prouincia suo metropolitano contenta sit, ut decessoris nostri data ad Narbonensem episcopum continent constituta ; nec [c 1Kb] usurpationis locus alicui sacerdoti in alterius concedatur iniuriam. Sit concessis sibi contentus unusquisque limitibus. Alter in alterius prouincia nichil presumat; nec emeritis in suis Ecclesiis clericis peregrini et extranei, et qui ante ignorati sint, ad exclusionem eorum qui bene de suorum ciuium merentur testimonio, preponantur, ne nouum quoddam, de quo episcopi fiant, institutum uideatur esse collegium.  [d 1Kb] Nullus inuitis detur episcopus. Cleri, plebis, et ordinis consensus ac desiderium requiratur. Tunc alter de altera eligatur Ecclesia, si de ciuitatis ipsius clericis cui est episcopus ordinandus, nullus dignus  potuerit reperiri. Primum enim illi reprobandi sunt, ut aliqui de alienis  Ecclesiis merito preferantur. Habeat unusquisque sue fructum militie in Ecclesia in qua suam per omnia officia transegit etatem. In aliena stipendia minime alter obrepat, nec alii 275 debitam alter [f 1Kb] sibi audeat uindicare mercedem. Sit facultas clericis renitendi, si se uiderint pregrauari, et quos sibi ingeri ex transuerso agnouerint, non timeant refutare. Qui si non debitum premium, uel liberum de eo qui eos recturus est, debent habere iudicium.

uII. Abstineatur ab illicitis ordinationibus. Nullus ex laicis, nullus digamus, nullus qui sit uidue maritus aut fuerit, ordinetur; sed irreprehensibilis, et qualem elegit Apostolus, fiat.

uIII. Per Moysem Dominus precepit: uirginem accipiat sacerdos [g 1Kb] uxorem . Subsequitur  et supplet Apostolus eodem locutus spiritu: unius uxoris uirum  debere episcopum consecrari. [h 1Kb] Ad hanc ergo eligantur formulam sacerdotes; et si que facte sunt ordinationes illicite, remoueantur: quoniam stare non possunt, nec discussionem nostram subterfugere poterunt, quamuis latere se estiment [i 1Kb] qui aliter peruenerunt: ut nulla religionis reuerentia obscuritate fuscetur.

IX. Non sit uana gloriatio palliatis. Episcopalem morem qui episcopi sunt sequantur.

X. Daniel, qui, ut diximus, accusationem pontificali honore [i 1Kb] subterfugere posse se credidit, et ad fastigium tantum accusatores suos fugiendo peruenit, a sanctitatis uestre cetu interim se nouerit segregatum: qui se nostro iudicio [k 1Kb] debet obiicere, si conscientie  sue nouit confidentiam se habere.

XI. Massiliensis uero Ecclesie sacerdotem, qui dicitur, quod [l 1Kb] dictu nefas est, in necem fratris taliter gratulatus, ut huic qui eius sanguine cruentatus aduenerat, portionem cum eodem habiturus occurreret, [m 1Kb] uestro audiendum collegio delegamus. Data [n 1Kb] uIII  kal. Aug., Felice et Tauro clarissimis uiris consulibus.



276 CAPITULUM XXXuI. [a 1Kb] Epistola Celestini pape ad episcopos Apulie et Calabrie.

CeLESTINUS uniuersis episcopis per Apuliam et Calabriam constitutis.

Nulli sacerdotum suos [b 1Kb] liceat canones ignorare, nec quidquam facere quod Patrum possit regulis obuiare. Que enim a nobis res digne seruabitur, si decretalium norma constitutorum pro aliquorum libito, licentia populis permissa, frangatur?

Audiuimus quasdam propriis destitutas rectoribus ciuitates episcopos sibi petere [c 1Kb] uelle de laicis, tantumque fastigium tam uile credere, ut hoc his qui  non Deo, sed seculo militauerint, estiment nos posse conferre; non solum male de suis clericis, in quorum contemptum hoc faciunt, iudicantes, sed de nobis pessime, quos credunt hoc posse facere, sentientes. Quod nunquam auderent, si non quorumdam illic his consentiens [d 1Kb] sententia conniueret. Ita nichil que frequentius sunt decreta proficiunt, ut hoc, quasi nunquam de hac parte scriptum fuerit, ignoretur.

Quid proderit per singula clericos stipendia militasse, et omnem egisse in Dominicis castris etatem, si qui his prefuturi sunt ex laicis requiruntur? qui uacantes seculo, et omnem ecclesiasticum ordinem nescientes, saltu prepropero in alienum honorem ambiunt immoderata cupiditate transcendere, et in aliud uite genus, calcata reuerentia ecclesiastice discipline,  transire. Talibus itaque, fratres karissimi, [e 1Kb] qui iuris nostri, id est, canonum gubernacula custodimus, necesse est obuiemus, hisque fraternitatem uestram epistolis commonemus, ne quis laicum ad ordinem [f 1Kb] clericatus admittat, 277 et sinat fieri, unde et illum decipiat, et sibi causas generet quibus reus constitutis decretalibus fiat.

Docendus est populus, non sequendus; nosque, si nesciunt, eos quid liceat, quidue non liceat, commonere, non his consensum prebere debemus. Quisquis [g 1Kb] uero conatus fuerit tentare prohibita, sentiet censuram sedis apostolice minime defuturam. Que enim sola admonitionis auctoritate non corrigimus, necesse est per seueritatem congruentem regulis uindicemus.  Per totas ergo hoc, que propriis rectoribus carent Ecclesias uolumus innotescat [h 1Kb] ; ut nullus sibi spe aliqua forsitan blanditus illudat. Data [i 1Kb] XII kal. Aug. Florentio et Dionysio uiris clarissimis consulibus.



CAPITULUM XXXuII. [i 1Kb] Expositio fidei catholice atque apostolice contra heresim Arianam.

Nos Patrem, et Filium, et Spiritum sanctum confitemur, ita in Trinitate perfecta, ut et plenitudo sit Diuinitatis, et unitas potestatis. Nam tres Deos dicit qui Diuinitatem separat Trinitatis. Pater Deus, Filius Deus, Spiritus sanctus Deus, et tres unum sunt in Christo Iesu. Tres itaque [k 1Kb] persone, sed una potestas. Ergo diuersitas plures facit; unitas uero potestatis  excludit numeri quantitatem: quia unitas numerus non est. [l 1Kb] Itaque unus Deus, una Fides, unum Baptisma. Si quis uero hanc fidem non habet, catholicus non potest dici, [m 1Kb] quia catholicam non tenet fidem; alienus est, profanus est, et aduersus ueritatem rebellis.



278 CAPITULUM XXXuIII [n 1Kb] Faustini presbyteri fides missa Theodosio imperatori.

Sufficiebat fides conscripta apud Niceam aduersus heresim Arianam. Sed quia prauo ingenio quidam sub illius fidei confessione impia uerba [o 1Kb] commutant, nobis inuidiam facientes, quod uelut heresim Sabellii tueamur; paucis et contra Sabellium prime fidei confessione signamus; et contra hos qui sub nomine catholice fidei impia uerba defendunt, dicentes tres  esse substantias, cum semper catholica fides unam substantiam Patris, et Filii, et Spiritus sancti, confessa sit.

Nos Patrem credimus, qui non sit Filius, sed habeat Filium de se sine initio genitum, non factum; et Filium credimus, qui non sit Pater, sed habeat Patrem, de quo sit genitus, non factus; et Spiritum sanctum credimus, qui sit uere Spiritus Dei. Unde et diuine Trinitatis unam substantiam confitemur: quia qualis est Pater secundum substantiam, talem genuit et Filium; et Spiritus sanctus non creatura existens, sed Spiritus Dei; non est alienus a substantia Patris et Filii, sed est eiusdem et ipse substantie cum Patre et Filio, sicut eiusdem Deitatis. Nam qui nos putant  esse Apollinaristas, sciant quod non minus Apollinaris heresim exsecramur quam Arianam. Miramur autem illos catholicos probari posse, qui Patris, et Filii, et Spiritus sancti, tres substantias confitentur. Sed et si dicunt non se credere Filium Dei, aut Spiritum sanctum creaturam; tamen contra impiam fidem sentiunt, cum dicunt tres esse substantias: consequens est enim ut tres Deos confiteantur, qui tres substantias confitentur. Quam uocem semper catholici exsecrati sunt.



279 CAPITULUM XXXIX. [a 2Kb] Alter libellus fidei.

Credimus [b 1Kb] unum Deum, Patrem omnipotentem, [c 1Kb] et unum unigenitum Filium eius Deum et Dominum Saluatorem nostrum, et Spiritum sanctum Deum:  non tres deos Patrem, et Filium, et Spiritum sanctum, sed unum Deum esse confitemur. Non sic unum Deum, quasi solitarium; nec eumdem, qui [d 1Kb] ipse sibi Pater sit, ipse et Filius; sed Patrem uerum, qui genuit Filium uerum, [e 1Kb] ut est Deus de Deo, lumen de lumine, uita ex uita, perfectum de perfecto, totum a toto, plenum a pleno; non creatum, sed genitum; non ex nichilo, sed ex Patre, [f 1Kb] unius substantie cum Patre: [g 1Kb] Spiritum uero sanctum Deum, non ingenitum, neque genitum, non creatum, 280 nec factum;  sed Patris et Filii, semper in Patre, et Filio [h 1Kb] ceternum. ueneramur tamen unum Deum; [i 1Kb] quia ex uno Patre totum quod Patris est, [i 1Kb] natus est, Filius Deus, et in Patre totum quod inest, totum genuit Filium. Pater Filium generans non minuit, nec amisit plenitudinis sue deitatem, totum autem [k 1Kb] quod Deus Pater est, id esse et Filium ab eo natum, certissime tenentes. [l 1Kb] Cum Spiritu sancto unum Deum piissime confitemur Iesum Christum Dominum nostrum, Dei Filium, per quem [m 1Kb] omnia facta sunt que in celis et que in terra, uisibilia et inuisibilia: propter nostram salutem [n 1Kb] descendit de celo, qui nunquam desierit esse in celo; natus de Spiritu sancto ex uirgine Maria. uerbum caro factum, non amisit quod fuerat, sed cepit esse quod non erat. [o 1Kb] Non demutatum, sed  permanentem etiam hominem natum, non putatiue, sed uere; non erium, sed corporeum; non phantasticum, sed carneum; ossa, sanguinem, sensum, et animam habentem, [p 1Kb] ita 281 uerum Deum et uerum hominem intelligimus; ita uerum hominem uerum Deum fuisse nullo modo ambigimus. Confitendum [q 1Kb] est hunc eumdem Dominum nostrum Iesum Christum adimplesse legem et prophetas, passum sub Pontio Pilato, [r 1Kb] crucifixum secundum Scripturas, mortuum et sepultum secundum Scripturas, tertia  die a mortuis resurrexisse, assumptum in celos, sedere ad dexteram Patris, inde uenturum iudicare uiuos et mortuos exspectamus. In huius morte et sanguine mundatos [a 1Kb] remissionem peccatorum consecutos; resuscitandos nos ab eo in his corporibus et in eadem carne qua nunc sumus; sicut et ipse in eadem carne qua natus est, et passus, et mortuus, [b 1Kb] resurrexit; et animas cum hac carne uel corpora nostra ab eo, aut uitam eternam, premium boni meriti, aut sententiam pro peccatis eterni supplicii recepturos.



282 CAPITULUM XL. [c 2Kb] Libellus Augustini de fide catholica contra omnes hereses.

Credimus in unum uerum Deum, Patrem, et Filium,  et Spiritum sanctum, uisibilium et inuisibilium factorem, per quem creata sunt omnia in celo et in terra. Hunc unum [d 1Kb] Deum, et hanc unam diuini nominis esse Trinitatem. Patrem non esse Filium, sed habere Filium, qui Pater non sit; Filium non esse Patrem, [e 1Kb] sed Filium Dei esse natura; Spiritum quoque Paraclitum esse, qui nec Pater sit ipse, nec Filius, sed a Patre [f 1Kb] procedat. Est ergo ingenitus Pater, genitus Filius, non genitus Paraclitus, sed a Patre procedens. Pater est cuius uox est hec audita  de celis: Hic est Filius meus dilectus, in quo [g 1Kb] mihi bene complacui; ipsum audite: Filius est qui ait: Ego a Patre exiui, et a Deo ueni in hunc mundum. [h 1Kb] Paraclitus ipse est de quo Filius ait: Nisi abiero ad Patrem Paraclitus non ueniet ad uos. Hanc Trinitatem personis distinctam, [i 1Kb] substantiam unam, uirtutem, potestatem, maiestatem, indiuisibilem, indifferentem. Preter illam nullam diuinam esse naturam, uel angeli, 283 [i 1Kb] uel spiritus uel uirtutis alicuius, que Deus esse credatur. Hunc igitur Filium Dei, Deum natum a Patre ante omne omnino principium sanctificasse [k 1Kb] uterum Marie uirginis, atque ex ea uerum hominem, sine uiri generatum semine suscepisse: [l 1Kb] id est, Dominum Iesum Christum, non imaginarium corpus, aut forma sola compositum, sed solidum;  atque hunc et esurisse, et sitisse, et doluisse, et fleuisse, [m 1Kb] et omnia corporis exitia sensisse; postremo crucifixum, mortuum et sepultum, tertia die resurrexisse; conuersatum postmodum [n 1Kb] cum discipulis, misisse ipsis Paraclitum, dum ad celos ipse ascendisset. Hunc Filium hominis uocari ueraciter credimus uel confitemur. Resurrectionem ueram humane credimus carnis; animam autem hominis non diuinam esse substantiam uel Dei partem, [o 1Kb] sed creaturam diuina uoluntate factam, non de celo lapsam.

 Si quis ergo dixerit uel crediderit a Deo omnipotente mundum hunc factum non fuisse, atque eius omnia instrumenta; anathema sit.

Si quis crediderit atque dixerit Deum Patrem eumdem Filium esse, uel Paraclitum; anathema sit.

Si quis dixerit atque crediderit [a 1Kb] Dominum Filium eumdem esse, uel Patrem, uel Paraclitum; anathema sit.

284 [b 1Kb] Si quis dixerit Paraclitum Spiritum eumdem esse uel Patrem, uel Filium; anathema sit.

[c 1Kb] Si quis dixerit atque crediderit hominem Iesum Christum a Filio Dei assumptum non fuisse; anathema sit.

[d 1Kb] Si quis dixerit atque crediderit Filium Dei Deum passum; anathema sit.

 Si quis dixerit atque crediderit hominem Iesum Christum hominem impassibilem fuisse; anathema sit.

Si quis dixerit atque crediderit alterum Deum esse prisce legis, alterum Euangeliorum; anathema sit.

Si quis dixerit atque crediderit ab altero Deo mundum [e 1Kb] fuisse factum quam ab illo de quo scriptum est: In principio Deus fecit celum et terram : qui solus Deus uerus est; anathema sit.

Si quis dixerit atque crediderit corpora humana [f 1Kb] non resurrectura post mortem; anathema sit.

Si quis dixerit atque crediderit animam humanam Dei portionem uel Dei esse substantiam; anathema sit.

Si quis aliquas Scripturas preter eas quas catholica Ecclesia recepit, uel in auctoritatem habendas  esse [g 1Kb] crediderit, uel fuerit ueneratus; anathema sit.



285 CAPITULUM XLI. [h 1Kb] Exempla testimoniorum sanctorum Patrum, de duabus naturis in una persona D. N. Iesu Christi indiscrete et distincte manentibus.


[i 1Kb] Sancti HILARII Pictauensis episcopi et confessoris de Fide catholica libro secundo.

Humani enim generis causa Dei Filius natus ex uirgine et Spiritu sancto ipso sibi in hac operatione consorte, et sua, uidelicet Dei, inumbrante uirtute, corporis sibi initia conseuit, et exordia carnis instituit, ut homo factus ex uirgine naturam in se carnis acciperet, perque huius assumptionis societatem sanctificatum in eo uniuersi generis humani corpus existeret: ut quemadmodum omnes in se, per id quod corporeum se esse uoluit, conderentur; ita rursum in omnes ipse per id quod eius est inuisibile referretur.  Dei igitur imago inuisibilis pudorem humani exordii non recusauit, et per conceptionem, partum, uagitum et cunas, omnes nature nostre contumelias transcurrit. Quid tandem a nobis dignum tante dignationis [i 1Kb] affectui rependetur? Inenarrabilis a Deo originis unus unigenitus Deus in corpusculi humani formam sancte uirginis utero insertus accrescit, et qui continet omnia, et intra quem, et per quem cuncta sunt, humani partus lege profertur, et ad cuius uocem angeli atque archangeli tremunt, celum et terra, et omnia huius mundi resoluentur elementa, [k 1Kb] infantie uagitus auditur; et qui inuisibilis et incomprehensibilis est, non uisu, sensu, tactuque moderandus, cunis est obuolutus. Hec si quis indigna Deo recolit, tanto se maioris beneficii obnoxium confitebitur, quanto minus hec  Dei conueniunt maiestati. Non ille eguit homo effici, per quem homo factus est; sed nos 286 eguimus ut Deus [l 1Kb] caro fieret et habitaret in nobis; id est assumptione carnis unius interna uniuerse carnis incoleret. Humilitas eius nostra est nobilitas, contumelia eius  honor noster est. Quod ille Deus in carne consistens, hoc nos uicissim in Deum ex carne renouati.

Item eiusdem in libro IX, inter cetera. Nescit plane, uitam suam nescit, qui Christum Iesum ut uerum Deum, ita uerum hominem ignorat; et eiusdem periculi res est Christum Iesum uel spiritum Deum, uel carnem nostri corporis [a 1Kb] denegare. Omnis, inquit, qui confitebitur me coram hominibus, confitebor et ego eum coram Patre meo, qui est in celis. Qui autem negauerit me coram hominibus, negabo et ego eum coram Patre meo, qui est in celis. Hec uerbum caro factum loquebatur, et homo iehsu Christus, Dominus maiestatis docebat, mediator ipse in se ad salutem Ecclesie constitutus, et ipso illo inter Deum et homines mediatoris sacramento, utrumque unus existens: dum ipse ex unitis in id ipsum  naturis nature utriusque res eadem est; ita tamen ut neutro careret in utroque: ne forte Deus esse homo nascendo desineret, et homo rursus Deus manendo non esset. Hec itaque humane beatitudinis fides uera est, Deum et hominem predicare, uerbum et carnem confiteri; neque Deum nescire quod homo sit, neque carnem ignorare quod uerbum sit.

Item eiusdem in eodem libro, inter cetera. Natus igitur unigenitus. [b 1Kb] Deus ex uirgine homo, et secundum plenitudinem temporum in semetipso prouecturus in Deum hominem; hunc per omnia euangelici sermonis modum tenuit, ut se Dei Filium credi doceret, et hominis Filium [c 1Kb] predicari admoneret; locutus homo et gerens uniuersa que Dei sunt; loquens deinde et gerens Deus uniuersa que hominis sunt; ita tamen  ut in ipso illo utriusque generis sermone nunquam nisi cum significatione et hominis locutus sit et Dei.

Item in alio loco in eodem libro inter cetera. uidesne ita Deum et hominem predicari, ut mors homini, Deo uero carnis excitatio deputetur? Naturam Dei in uirtute 287 resurrectionis intellige, dispensationem hominis in morte cognosce. Et cum sint utraque suis gesta naturis, unum tamen Iesum Christum eum memento esse, qui utrumque est. Et post pauca [d 1Kb] sequitur: Hec igitur demonstranda paucis a me fuerunt, ut utriusque [e 1Kb] nature personam tractari in Domino Iesu Christo meminissemus; quia qui in forma Dei erat, formam serui accepit [f 1Kb] .


[g 1Kb] Sancti Athanasii Alexandrini episcopi et confessoris ad Epictetum episcopum Corinthium.

 [h 1Kb] Quomodo autem uel dubitare ausi sunt, qui dicuntur Christiani [i 1Kb] , si Dominus, qui ex Maria processit,  Filius quidem, substantie natura, Dei est, quod autem secundum carnem ex semine Dauid est, et carne sancte Marie?


[i 1Kb] Sancti Ambrosii episcopi Mediolanensis ad imperatorem Gratianum in libro II de Fide.

Unde illud quoque lectum est, Dominum maiestatis crucifixum esse; non quasi in maiestate sua crucifixum putemus, sed quia idem Deus, idem homo, per diuinitatem Deus, per susceptionem carnis homo, iehsu Christus Dominus maiestatis dicitur crucifixus: quia consors utriusque nature, id est, humane atque diuine, in natura hominis subiit passionem; ut indiscrete et Dominus maiestatis dicatur [k 1Kb] esse, qui passus est, et Filius hominis, sicut scriptum est: Qui descendit de celo .

 [l 1Kb] Item in alio loco de eodem libro inter cetera. Sileant igitur inanes de sermonibus questiones; quia regnum Dei, sicut scriptum est, non in persuasione uerbi est, sed in ostensione uirtutis . Seruemus distinctionem diuinitatis et carnis. Unus in utroque loquitur Dei Filius, quia in eodem utraque natura est. Etsi idem loquitur, non uno semper loquitur modo. Intende in eo nunc gloriam Dei, nunc hominis passiones [m 1Kb] . Quasi Deus loquitur que sunt diuina, quia uerbum est; quasi homo dicit que sunt humana, 288 quia in mea substantia loquebatur.

Item eiusdem in libro de Incarnatione Domini inter cetera. Sed dum hos redarguimus, emergunt alii, qui carnem Domini dicant et Diuinitatem unius [n 1Kb] nature. Que tantum sacrilegium inferna uomuerunt?  Iam tolerabiliores sunt Ariani, quorum per illos perfidie robur adolescit; ut [o 1Kb] maiore contentione asserant Patrem et Filium et Spiritum sanctum unius non esse substantie, quia isti Diuinitatem Domini et carnem unius esse substantie dicere tentauerunt. Et infra. Hi mihi frequenter Niceni concilii tractatum se tenere commemorant. Sed in illo Patres nostri tractatu non carnem, sed Dei uerbum, unius substantie cum Patre esse dixerunt: et uerbum quidem ex paterna processisse substantia, carnem autem ex uirgine esse confessi sunt. Quomodo igitur Niceni concilii nomen obtenditur, et noua inducuntur, que nunquam nostri sensere maiores?


Sancti Augustini episcopi Hipponensis ad Dardanum inter cetera.

 Noli itaque dubitare ibi [p 1Kb] nunc esse hominem Christum unde uenturus est; memoriterque recole et fideliter  tene christianam confessionem, quoniam resurrexit a mortuis, ascendit ad celum, sedet ad dexteram Patris; nec aliunde quam inde uenturus est ad uiuos et mortuos iudicandos; et sic uenturus est, illa angelica uoce testante, quemadmodum est ire uisus in celum , id est, in eadem forma [a 1Kb] carnis atque substantia: cui profecto immortalitatem dedit, naturam non abstulit.

Item eiusdem in epistola ad uolusianum inter cetera. Nunc uero ita inter Deum [b 1Kb] et homines mediator apparuit, unitate persone copulans utramque naturam, ut et solita sublimaret insolitis, et insolita solitis temperaret.

Item eiusdem in Expositione Euangelii secundum  Ioannem inter cetera. Quid igitur, heretice? cum Christus sit Deus et homo, loquitur ut homo, et tu calumniaris Deo? Ille in se naturam commendat humanam [c 1Kb] , tu in illo audes deformare diuinam? Et infra: 289 Agnoscamus geminam substantiam Christi, diuinam scilicet, qua equalis est Patri; humanam, qua maior est Pater. Utrumque autem [d 1Kb] simul non duo, sed unus est Christus, ne sit quaternitas, non Trinitas Deus. Sicut enim est homo anima rationalis et caro; sic unus est Christus Deus et homo: ac per hoc Christus est Deus, anima rationalis [e 1Kb] et caro. Christum in his omnibus, Christum in singulis confitemur. Quis est ergo per quem factus est mundus? Christus iehsu, sed in forma Dei. Quis est sub Pontio  Pilato crucifixus? Christus iehsu, sed in forma serui.


Sancti Ioannis Constantinopolitani episcopi, et confessoris in homilia de cruce et latrone inter cetera.

Sed cur cum cruce ueniat, uideamus. Scilicet ut hi qui eüm crucifixerunt, sue sentiant dementie cecitatem; et ideo impudentie eorum signum portatur; et ideo propheta ait: Tunc lamentabuntur tribus terre, uidentes [f 1Kb] accusatorem, et agnoscentes peccatum. Et quid mirum est si crucem portans adueniat, quando et uulnera corporis ipsa demonstrat? Tunc enim, inquit, uidebunt quem crucifixerunt . Et sicut post resurrectionem uoluit Thome diffidentiam confutare, et illi clauorum loca monstrauit, et lateris uulnera declarauit, et dixit: Mitte manum tuam, et uide quoniam spiritus carnem et ossa non habet,  sicut me uidetis habere ; sic et tunc ostendet uulnera, crucemque demonstrabit, ut ostendat se esse illum, qui fuerat crucifixus.

Item eiusdem episcopi in homilia de ascensione Domini inter cetera. [g 1Kb] Nam sicut duobus iurgio separatis, unus in medio positus altercantium litem discordiamque  dissoluit; ita et Christus fecit. Deus nobis iuste irascebatur, et nos contemnebamus iratum, et clementem Dominum declinabamus; et se medium Christus ingessit, et sociauit utramque naturam, et nobis quod imminebat supplicium ipse sustinuit.

Item eiusdem in eadem homilia. Christus igitur nostri primitias obtulit Patri, et oblatum donum miratus est Pater, quod tanta dignitas offerebat, et quod offerebatur nulla macula fedabatur. Nam et suis manibus suscepit oblatum, et sue sedis fecit esse participem; et, quod plus est, ad partem sue dextere collocauit. Cognoscamus quis ille est 290 qui audiuit: Sede ad dexteram meam; que natura est, [h 1Kb] cui dixit: Esto mee particeps sedis? Illa natura est, que audiuit: Terra es, et in terram ibis.

 Item in eadem homilia. Quo sermone utar, quo uerbo dicam, reperire non possum. Natura fragilis, natura contempta, et omnibus monstrata deterior, omnia uicit, omnia superauit, [i 1Kb] et omnibus hodierna die meruit excelsior reperiri. Hodie angeli uota diu desiderata ceperunt. Hodie archangeli quod multo tempore cupiebant inspicere ualuerunt; nostram enim naturam in sede Dominica fulgentem immortali gloria peruiderunt.


Sancti Theophili episcopi Alexandrini, de epistola paschali quam per Aegyptum destinauit [i 1Kb] .

Cuius rei testis est ille [k 1Kb] qui loquitur: Omnes declinauerunt, simul inutiles facti sunt . Et prophete Christi auxilium deprecantes: Domine, inclina celos [l 1Kb] et descende; non ut mutaret loca in quo  sunt omnia, sed ut propter salutem nostram, carnem humane fragilitatis assumeret; Paulo eadem concinente: Cum esset diues, pauper factus est, ut nos illius paupertate diuites essemus . uenitque in terras, et de uirginali utero, quem sanctificauit, egressus est homo, interpretationem nominis sui Emmanuel, id est, nobiscum Deus, dispensatione confirmans, mirum in modum cepit esse quod nos sumus, et non desiit esse quod erat, sic assumens naturam nostram, ut quod erat ipse non perderet. Quamquam enim in Ioanne scribatur: uerbum caro factum est  id est, aliis uerbis, homo; tamen non est uersus in carnem, quia nunquam Deus esse cessauit, ad quem et sanctus loquitur: Tu  autem idem ipse es ; et Pater de celo contestatur, et dicit: Tu es Filius meus dilectus, in quo mihi bene complacui ; ut et homo factus nostra confessione permanere dicatur quod fuit priusquam homo fieret; Paulo nobiscum eadem predicante: iehsu Christus  heri, et hodie, ipse et in eternum . In eo enim quod ait, ipse, ostendit eum pristinam non mutasse naturam, nec Diuinitatis sue imminuisse diuitias, [a 1Kb] quia propter nos pauper effectus, plenam similitudinem nostre conditionis assumpserat.

[b 1Kb] Item eiusdem episcopi in alia epistola paschali contra Origenem inter cetera. Unus 291 Filius Patris, nostrique mediator, nec equalitatem eius amisit, nec a nostro consortio separatus est. Inuisibilis Deus, et uisibilis homo, forma serui absconditus [c 1Kb] et Dominus glorie confessione credentium comprobatus. Neque enim priuauit eum Pater nature sue nomine, postquam pro nobis homo et pauper effectus est; nec in Iordane fluuio baptizatum altero appellauit uocabulo,  sed Filium unigenitum [d 1Kb] : Tu es Filius meus dilectus, in quo mihi bene complacui: nec similitudo nostra in Diuinitatis est mutata naturam, nec Diuinitas in nostre nature uersa est similitudinem.


Sancti Cyrilli episcopi Alexandrini.

Homo [e 1Kb] nominatus est, cum sit natura Deus, Dei Patris uerbum: quoniam similiter ut nos carni communicauit et sanguini. Sic enim terrenis apparuit, non amittens id quod erat, sed assumens humanitatis naturam in sua ratione perfectam.

Item eiusdem. Unus igitur est, et ante incarnationem Deus uerus, et qui in humanitate mansit id quod erat, et est, et erit. Non discernendo igitur unum Dominum Iesum Christum in hominem seorsum, et  seorsum in Deum; sed eumdem unumque Iesum Christum esse dicimus; non ignorantes differentias naturarum, sed eas inconfusas inter se reseruantes.

Item eiusdem in epistola ad Nestorium: [f 1Kb] Ait igitur sancta et magna synodus, ipsum, qui est ex Deo Patre naturaliter natus, Filium unigenitum, Deum de Deo, uerum de uero, lumen de lumine, per quem et cum quo omnia fecerit Pater, hunc descendisse [g 1Kb] , incarnatum esse, et hominem factum, passum esse, resurrexisse tertia die, et ascendisse rursus in celos. Hec nos sequi uerba debemus, his nos conuenit obtemperare dogmatibus: considerantes quid sit incarnatum esse, et hominem factum Dei uerbum. Non enim dicimus, quod Dei natura, conuersa uel immutata,  facta sit caro; nec quod in totum hominem, qui est ex anima [h 1Kb] et corpore, transformata sit; sed illud magis, quod carnem animatam anima rationabili sibi copulauerit uerbum substantialiter, ineffabiliter, et indeprehensibiliter, factus sit homo, 292 et nuncupatus  sit etiam Filius hominis, non nuda tantummodo uoluntate, sed nec assumptione sola persone, sed quod diuerse quidem nature in unum conuenerint. Unus tamen [i 1Kb] ex ambabus Christus et Filius, non euacuata aut sublata diuersitate naturarum per coniunctionem; sed quia simul nobis effecerunt unum Deum et Christum et Filium, id est, Diuinitas et humanitas per arcanam illam ineffabilemque copulationem ad unitatem. Itaque is qui ante secula omnia est natus ex Patre, etiam ex muliere carnaliter dicitur procreatus: non quia diuina ipsius natura de sacra uirgine sumpsit exordium, nec quod propter seipsam opus habuit secundo nasci, post illam natiuitatem quam [i 1Kb] habebat ex Patre: est enim ineptum  et stultum hoc dicere, quod is qui ante omnia secula est consempiternus Patri secunde generationis eguerit ut esse inciperet; sed quia propter nos et propter nostram salutem naturam sibi copulauit humanam, et processit ex muliere. Idcirco dicitur natus esse carnaliter; neque enim prius natus est homo communis de sancta uirgine, et tunc demum inhabitauit in eo uerbum; sed in ipsa uulua uteroque uirginali se cum carne coniunxit, et sustinuit generationem carnalem, carnis sue natiuitatem, suam faciens. [k 1Kb] Sic illum dicimus et passum esse, et resurrexisse; non quia Deus uerbum in sua natura passus sit, aut plagas, aut clauorum transfixiones, aut alia uulnera, Deus namque incorporalis et extra passionem est:  sed quia corpus illud quod ipsius proprium factum est, passum est, ideo hec omnia pro nobis ipse dicitur passus. Inerat enim in eo corpore, quod patiebatur, Deus, qui pati non poterat. [l 1Kb] Simili etiam modo mortem ipsius intelligimus. Immortale enim et incorruptile est naturaliter, et uita, et uiuificans Dei uerbum; sed quia corpus ipsius proprium gratia Dei, iuxta Pauli uocem, pro omnibus mortem gustauit , idcirco ipse mortem dicitur passus esse pro nobis: non quod ipse mortem esset expertus, quantum ad ipsius naturam pertinet, insania est enim hoc uel sentire, uel dicere; sed quod, ut supra diximus, uera caro ipsius mortem gustauit. Ita et resurgente carne ipsius [m 1Kb] rursus resurrectionem dicimus, non  quia in corruptionem ceciderat, absit, sed quia eius resurrexit 293 corpus: ita Christum unum et Dominum confitemur, non tanquam hominem cum uerbo coadorantes, ne diuisionis quedam species inducatur; sed unum iam et eumdem adorantes, quia  non est alienum a uerbo corpus suum, cum quo ipsi etiam assidet Patri. Nec hoc ita dicimus, quasi duobus filiis assidentibus, sed uno cum carne per unitatem; quia si talem copulationem factam per substantiam, aut quasi impossibilem, aut quasi parum decoram noluerimus accipere, in id incidimus, ut duos filios esse dicamus. [a 1Kb] Nec enim debemus discernere et dicere hominem separatim fuisse sola Filii appellatione honoratum; et rursus uerbum, quod est ex Deo et nomine et ueritate Filius Dei. Sed discernere in duos filios non debemus unum Dominum Iesum Christum. Neque enim id adiuuat rectam fidei rationem, licet nonnulli copulationem nescio quam perhibeant personarum. Non dixit enim Scriptura,  uerbum Dei personam sibi hominis assumpsisse; sed carnem factum esse: id autem est ostendere uerbum Dei similiter ac nos [b 1Kb] participatum habuisse carnis ac sanguinis, et corpus nostrum proprie suum fecisse, et hominem ex muliere processisse, non abiecta nec deposita Deitate aut generatione illa quam habebat ex Patre, sed mansisse etiam in assumptione carnis Deum, quod erat. Hoc ubique recte fidei ratio protestatur. In tali sensu sanctos Patres fuisse comperimus: ideo illi non dubitarunt sanctam uirginem dicere Theotocon, non quod uerbi natura Deitasque in sancta uirgine sumpsit exordium, sed quod ex ea natum sit sacrum illud corpus animatum anima rationabili, cui substantialiter adunatum Dei uerbum  carnaliter natum esse dicitur.


294 Sancti Gregorii Nazianzeni episcopi in homilia de Epiphania.

[c 1Kb] Cum ergo processisset ex uirgine Deus in ea  quam assumpserat humana natura, unum e duobus inuicem contrariis existens, carne ac spiritu, aliud in Deum assumitur, aliud Deitatis gratiam prestat . . . Missus est quidem, sed ut homo: duplex enim erat in eo natura. Inde denique et laborauit ex itinere, inde et esuriit, et sitiit, et contristatus est, et fleuit, humani corporis lege.


Sancti Basilii episcopi Cappadocis [d 1Kb] .

Cum ergo ita quedam in Christo uideamus humana, ut nichil [e 1Kb] a communi mortalium fragilitatum distare uideantur; quedam ita diuina, que nulli alii nisi illi ineffabili nature conueniant Deitatis; heret humani intellectus angustia, et tante admirationis stupore perculsa, [f 1Kb] quo declinet, quid teneat,  quo se conuertat ignorat. [g 1Kb] Si hominem putet, deuicto mortis regno cum spoliis redeuntem a mortuis cernit: propter quod cum omni metu et reuerentia contemplandum est, ut in uno eodemque ita utriusque nature ueritas demonstretur, ut neque aliquid indignum et indecens de diuina illa et ineffabili substantia sentiatur, neque rursum que gesta sunt, [h 1Kb] falsis illusa imaginibus estimentur.



295 CAPITULUM XLII. [i 2Kb] Incipit exemplar gestorum, ubi in Constantinopolitana synodo a sancto Flauiano episcopo et confessore Eutyches hereticus auditus atque damnatus est.

Congregata rursus sancta et magna synodo, prolatis sanctis et [i 1Kb] tremendis Euangeliis, et [k 1Kb] presente  sancto ac uenerabili archiepiscopo nostro Flauiano in secretario episcopii, statuto tempore, secunda feria, que est [l 1Kb] X kal. Decemb., Asterius presbyter [m 1Kb] et primicerius dixit: Aduenit statutus dies, et uenerabilis Eusebius episcopus pro foribus stans petit  se intromitti. Flauianus [a 1Kb] episcopus dixit: Ingrediatur. Cumque ingressus fuisset, Flauianus episcopus dixit: Eant Philadelphius et [b 1Kb] Cyrillus diacones, et requirant presbyterum et archimandritam Eutychem circa episcopium, si occurrerit secundum promissionem suam, et uocent eum ad concilium. 296 [c 1Kb] Et paulo post redeuntes predicti diaconi, dixerunt quesitum per uniuersam ecclesiam, sed non inuentum, nec quemquam ipsius. Flauianus episcopus dixit: Rursus Crispinus et Diogenianus diacones euntes requirant eum circa ecclesiam, et ubicunque eum didicerint esse, euocent eum; et cum abiissent, et reuersi essent diaconi, dixerunt ipsum quidem non repertum, [d 1Kb] sed cognouisse quod cum maxima multitudine militum et monachorum ac prefectianorum  apparitorum eum esse; et cum ista dicerentur, et exspectaret sancta synodus, Ioannes uenerabilis presbyter defensor dixit: Occurrit uenerabilis presbyter et archimandrites Eutyches cum magna multitudine militum, et monachorum, [e 1Kb] et prefectianorum apparitorum sublimissime potestatis prefecti pretorio, nec aliter permittunt eum cognitioni intromitti, [f 1Kb] nisi cum eis promiserimus eum nos representaturos; et est pariter magnus silentiarius et ipse, [g 1Kb] cum eo pro foribus, cupiens ingredi, utpote directus a religiosissimo imperatore nostro. Flauianus episcopus dixit: Ingrediantur. Cumque ingressi fuissent, magnus silentiarius dixit: Per uestigia uestra si iubetis suscipere responsum domini imperatoris, [h 1Kb] circa quedam scripta mandauerunt, que, si placet, relego.  297 Sancta synodus dixit: Relege que a religiosissimo imperatore nostroque filio precepta sunt [i 1Kb] . Et  legit magnus silentiarius ita: [i 1Kb] Nos pacem cogitamus sanctarum Ecclesiarum, et catholice fidei, custodiri uolumus rectam et Deo inspirante predicatam fidem a parentibus nostris, qui in Nicea congregati sunt, trecentis et decem octo [k 1Kb] et his qui Ephesi interfuerunt damnationi Nestorii: hoc ergo uolumus ne scandalum in predicta catholica fide immittatur. Et quoniam scimus magnificentissimum patricium Florentium esse fidelem et probatum in recta fide, uolumus ipsum interesse audientie synodi, quoniam sermo de fide est. [l 1Kb] Cum hec leguntur, Flauianus episcopus dixit: domnum Florentium [m 1Kb] fidelem omnes scimus, et probatum in catholica, et uolumus ipsum interesse; discamus autem et ab Eutyche presbytero si uult et ipse eum interesse. Eutyches presbyter et archimandrites  dixit: Quod uult Deus et sanctitas uestra, facite; ego me uobis commendo. Flauianus episcopus dixit: ueniat et magnificentissimus Florentius patricius; dignare ergo, [n 1Kb] silentiari, illum uexare. Magnus silentiarius dixit: Iubete et aliquem clericorum mecum mitti, ne fortasse dubitet quod uestra sanctitas miserit. Flauianus episcopus dixit: Si iussisset piissimus imperator nos mittere, misissemus: quoniam igitur non iussit, ipse solus perge ad eius amplitudinem. Et cum uenisset magnificentissimus patricius et exconsul Florentius, sancta synodus dixit: [o 1Kb] Stet in medio accusator, et qui accusatur; et legantur ab initio que acta sunt inter uenerabilem 298 episcopum Eusebium et uenerabilem [p 1Kb] presbyterum archimandritem Eutychen; ut instructi ex his que gesta  sunt, congruentem equitati et sanctis canonibus terminum demus his que olim [q 1Kb] nata sunt. Euticius  diaconus et notarius legebat factum sub cognitione gestorum. Et cum legeret peruenit ad partem [a 1Kb] secunde epistole sancte memorie Cyrilli scripte ad uenerabiles episcopos Orientales, in qua hec continebantur: Confitemur itaque Dominum nostrum Iesum Christum Filium Dei unigenitum, Deum perfectum, et hominem perfectum ex anima rationali et corpore, ante secula, ex Patre natum secundum Deitatem, in ultimis autem diebus eumdem propter nos et propter nostram salutem de Maria uirgine secundum [b 1Kb] humanam rationem; consubstantialem Patri secundum Deitatem, et consubstantialem nobis secundum humanitatem. Duarum enim naturarum unitio facta est: propter quod [c 1Kb] unum Christum, unum Dominum confitemur secundum gratiam inconfuse unitatis. Confitemur sanctam uirginem  Theotocon; propter quod Deus uerbum [d 1Kb] incarnatus et homo factus est, et ex eius conceptione adunauit sibi quod ex ea susceperat templum. Eusebius episcopus dixit: Iste per uestigia uestra [e 1Kb] hec non confitetur, nec his aliquando consensit; sed contraria his sensit, et locutus est ad unumquemque ad se uenientem, et docuit. Florentius exprefectus dixit: Si placet uestre sanctitati, interrogetur papas Eutyches utrum his consentiat. Eusebius episcopus dixit: Patimini, legatur omnis actio gestorum; sufficiunt enim mihi [f 1Kb] prius acta ad 299 eum conuincendum, nam mihi iam manifestatus est. Neque enim si modo consenserit sumens alicunde documentum, [g 1Kb] debeo pati preiudicium. Nam ego demonstraui eum et per sanctiones que ad eum misse sunt a sancta synodo,  et per testes episcopos eadem possum rursus ostendere, si negauerit. [h 1Kb] Est enim domnus Meliphtongus, et domnus Iobinus, et domnus Iulianus scientes. Flauianus episcopus dixit: Nemo neque tibi concedet, Eusebi episcope, eum non conuincere, neque  presbyterum Eutychen continuo suscipiet [i 1Kb] aliquis consentientem, nisi conuincatur quid ante senserit. Eusebius episcopus dixit: Metuo [i 1Kb] concussionem eius. Ego pauper sum, minatur mihi exsilium: diuitias habet; nam designat mihi iam nunc [k 1Kb] Oasim loco exsilii. Flauianus episcopus dixit: [l 1Kb] Etsi sepius perseueres eadem dicens, nos tamen ueritati nichil preponimus. Eusebius episcopus dixit: Si conuictus fuero ego calumnie, dignitatem amittam. Florentius illuster dixit: Spatium offeratur Eutychi presbytero, ut exponat quemadmodum credit; et tunc [m 1Kb] rursus interrogetur cur modo ista asserens ante aliter asserebat. Eusebius episcopus dixit: Sicut predixi, preiudicium mihi non fiat [n 1Kb] ex eius repentina consensione, et interrogetur: nam ego ex his que ante  gesta sunt conuici eum non recte sensisse. Flauianus episcopus dixit: Non habebis preiudicium, si modo consenserit; nam que ante acta sunt habent propriam firmitatem. Eusebius episcopus dixit: Consentit iis que modo lecta sunt sancte memorie Cyrilli [o 1Kb] scriptis, et confitetur duas 300 naturas adunatas in una persona, et in una substantia, aut non? Flauianus episcopus dixit: Audisti, presbyter Eutyches, quid accusator tuus dicat? edicito nunc si ex duabus naturis unitatem confiteris. [p 1Kb] Eutyches presbyter dixit: Etiam ex duabus naturis. Eusebius episcopus dixit: Confiteris duas naturas, domne archimandrites, [q 1Kb] post incorporationem, et consubstantialem nobis dicis esse Christum secundum carnem, aut non? Eutyches presbyter, dixit: Ego non ueni disserere, sed ueni  [r 1Kb] suggerere sanctitati uestre quid sentiam; scriptum est autem in hac chartula quid sentiam, iubete eam legi. Flauianus episcopus dixit: Ipse lege. Eutyches presbyter dixit: Non possum. Flauianus episcopus dixit: Quare? tu non exposuisti, aut alterius est expositio?  si tua est, lege ipse: Eutyches presbyter dixit: Mea quidem est [a 1Kb] dictio; que mea dictio equalis est sensibus sanctorum Patrum. Flauianus episcopus dixit: [b 1Kb] Dic quorum Patrum, per te ipsum; quid autem opus habes charta? Eutyches presbyter dixit: Sic credo: Adoro Patrem cum Filio, et Filium cum Patre, et Spiritum sanctum una cum Patre et Filio. [c 1Kb] Confiteor autem presentationem incarnatam ipsius factam ex carne sancte uirginis, et incorporatam perfecte propter nostram salutem. Sic confiteor coram Patre et Filio et Spiritu sancto, et uestra sanctitate. Flauianus episcopus dixit: Confiteris consubstantialem Patri secundum Diuinitatem, et consubstantialem matri secundum humanitatem, eumdem ipsum unum Filium Dominum  nostrum Iesum Christum? Eutyches presbyter dixit: 301 Ego, quoniam commendaui me sanctitati uestre, dixi quid sentiam de Patre et Filio et Spiritu sancto; nichil ulterius me interrogetis. Flauianus episcopus dixit: Non. [d 1Kb] Nunc confiteris ex duabus naturis Christum? Eutyches presbyter dixit: Dixi quoniam confiteor eum Deum ac Dominum celi et terre. Hactenus de eius natura disputare mihi [e 1Kb] non persuadebam: consubstantialem autem nobis nunquam hactenus me dixisse confiteor. Flauianus episcopus dixit: Non dicis consubstantialem Patri secundum Deitatem, et consubstantialem nobis secundum humanitatem? Eutyches presbyter dixit: Usque ad hodiernum diem non dixi corpus Domini et Dei nostri consubstantiale nobis;  sanctam autem uirginem confiteor nobis consubstantialem, et quoniam ex ea incarnatus est Deus noster. [f 1Kb] Basilius episcopus dixit: Si mater est nobis consubstantialis, et ipse, quoniam filius hominis uocatus  est. Si ergo mater eius consubstantians est nobis, et ipse secundum carnem consubstantialis est nobis. Eutyches presbyter dixit: Quoniam modo dicitis, [g 1Kb] omnibus consentio. Florentius uir illuster dixit: Mater si nobis consubstantialis est, sine dubio et Filius consubstantialis nobis est. Eutyches presbyter dixit: Hactenus non dixi quoniam ipsum corpus Dei confiteor. [h 1Kb] Animaduertis? Non dixi corpus humanum, corpus Dei; humanum autem corpus, et quoniam 302 ex ipsa uirgine incarnatus est Dominus. Si autem oportet ut dicatur ex uirgine [i 1Kb] consubstantialis nobis, et hoc dico, domine; tamen Filium Dei unigenitum Dominum celi et terre condominantem et conregnantem Patri, qui [i 1Kb] considet et collaudatur. Neque enim dico consubstantialem  negasse, eo quod sit ipse Filius Dei: ante quidem non dicebam, [k 1Kb] dico quidem modo tibi, puto quod in exordio dixi; nunc autem quoniam sanctitas uestra hoc dicit, dico. Flauianus episcopus dixit: Ergo per necessitatem, non per uoluntatem, ueram fidem confiteris? Eutyches presbyter dixit: Nunc, Domine, ita [l 1Kb] habet: usque ad istam horam metui dicere, quoniam scio Dominum Deum nostrum, et de eius natura disputare mihi non persuadebam; quoniam autem uestra sanctitas permittit et docet, dico. Flauianus episcopus dixit: Non nos nouitatem inducimus, sed [m 1Kb] parentes nostri exposuerunt; et sicut exposita ab eis fides habet, sic credentes, in his perseuerare omnes uolumus, et nullum aliquid innouare. Florentius  uir illuster dixit: Consubstantialem [n 1Kb] ex duabus naturis post incarnationem Dominum nostrum, qui ex uirgine [o 1Kb] est, dicis, an non? Eutyches presbyter dixit: [p 1Kb] Confiteor ex duabus naturis fuisse Dominun  nostrum ante adunationem; post uero, unam naturam confiteor. Sancta synodus dixit: [a 1Kb] Oportet te confiteri que modo 303 lecta sunt, et anathematizare omne dogma quod contrarium est his. [b 1Kb] Eutyches presbyter dixit: Dixi sanctitati uestre quoniam ante hoc non dicebam; nunc autem quoniam hoc dicit sanctitas uestra, dico; et sequor Patres. [c 1Kb] Neque enim ex Scripturis hoc inueni explanatum, nec omnes Patres dixerunt. Si enim damnauero, ue mihi est, quod Patres nostros condemno. Exsurgens sancta synodus acclamauit, dicens: Anathema ipsi. Post hec Flauianus episcopus dixit: Dicat sancta synodus quid mereatur presens, neque confitens rectam fidem, neque consentire uolens presenti synodo, sed  [d 1Kb] perseuerat peruersitati et sceue maliuolentie. Seleucus episcopus dixit: Dignus quidem est iste damnatione, [e 1Kb] sed tamen in humanitate est sanctitatis uestre. Flauianus episcopus dixit: Si confiteretur proprium peccatum, et anathematizaret dogma proprium, et consentiret nobis sequentibus traditionem sanctorum Patrum, merito dignus esset uenia; sed quoniam permanet in eadem malignitate, subiacebit canonum uindictis. Eutyches dixit: Dico quidem ista, quoniam et uos [f 1Kb] nunc iussistis, non autem anathematizo; quod enim dico, in ueritate dico. Florentius uir illuster dixit: Duas naturas dicis, et consubstantialem [g 1Kb] nobis esse? Eutyches presbyter dixit: [h 1Kb] Ego legi scripta Cyrilli, et sanctorum Patrum, et sancti  304 Athanasii, quoniam ex duabus quidem naturis ante adunationem dixerunt: post autem adunationem et incarnationem non duas naturas, [i 1Kb] sed unam. Florentius uir illuster dixit: Confiteris duas naturas post adunationem, dic? si non dixeris, damnaberis. Eutyches presbyter dixit: [i 1Kb] Legi sancti Athanasii scripta, quoniam nichil tale dicit. Basilius episcopus dixit: Si non duas naturas post adunationem dixeris, commixtionem et confusionem dicis. Florentius uir illuster dixit: Qui non dicit [k 1Kb] ex duabus naturis, et duas naturas, non credit recte.

Exsurgens sancta synodus exclamauit: Omnis [l 1Kb] que ex necessitate est, fides non est. Multi anni imperatorum catholicorum. Imperatoribus catholicis  multos annos. Fides [m 1Kb] uestra semper uincit, non consentit quod illi persuades. Flauianus episcopus dixit: Per omnia Eutyches quondam presbyter et archimandrites, [n 1Kb] et his que ante acta sunt, et propositis eius questionibus, ualentini et Apollinaris peruersitate repertus est [o 1Kb] egrotare, et eorum blasphemiam incommutabiliter sequens: qui nec nostram reuerens persuasionem et doctrinam, rectis uoluit consentire dogmatibus. Unde gementes perfectam eius perditionem, decreuimus per Dominum nostrum Iesum Christum ab eo blasphematum, extraneum esse ab omni officio sacerdotali, et nostra communione, 305 et primatu monasterii: [p 1Kb] scientes et hi qui postea cum eo colloquentur, et ad eum conuenerint,  [a 1Kb] quoniam rei erunt et ipsi pena excommunicationis, si qui non declinauerint confabulationes eius.


Item subscriptiones Flauiani episcopi et confessoris, seu diuersorum episcoporum, uel archimandritarum, qui in huius synodi concilio consederunt.
    Flauianus episcopus Constantinopolitanus iudicans subscripsi.
    [b 1Kb] Saturninus episcopus Marcianopolitanus iudicans subscripsi.
    Basilius episcopus Seleucie Isauriensis iudicans subscripsi
    Ethericus episcopus de Zmirna iud. sub.
    Seleucus episcopus de Amasia [c 1Kb] Ponti iudicans sub.
    Dorotheus episcopus Noue-Cesaree [d 1Kb] legi, consensi, sub.
     Timotheus episcopus iudicans subscripsi.
    Calenicus episcopus Apamie que est in Bithynia iudicans sub.
    Cecropius episcopus Sebastopoleos iudicans sub.
    Meliphtongus episcopus Heliopoleos iud. sub.
    Longinus episcopus Chersoni iud. sub.
    Triphon episcopus [f 1Kb] Insularum iudicans sub. manu mea.
    306 Paulus episcopus [g 1Kb] Apolloniatis sancte Ecclesie iud. sub.
    Sabas episcopus Palti prime Syrie iudicans sub. manu mea.
    Iouinus episcopus [h 1Kb] Cleti iud. sub.
    Iulianus episcopus [i 19Kb] Corize sub.
     [i 1Kb] Sabinianus episcopus de Tiromisso et de Eudocia et Iobiniaria iud. sub.
    [k 1Kb] Eustochius episcopus Dociminus iud. sub.
    [l 1Kb] Pontius episcopus Trauidensis ciuitatis sub.
    [m 1Kb] Cassianus episcopus Hierocesareus iud. sub.
    Iohannes episcopus [n 1Kb] Ursanie iud. sub.
    [o 1Kb] Diaferontius episcopus Puluisie iud. sub.
    Iulianus episcopus [p 1Kb] Montenis sub.
    Romanus episcopus Eudoxiopoleos sub.
    Eudoxius episcopus de ciuitate Bosphoritana iud. sub. per presbyterum meum [q 1Kb] Basilium.
    Thomas episcopus ualentiniane ciuitatis iud. sub.
    Aurelius episcopus ciuitatis [r 1Kb] Popitane sub.
    Secundinus episcopus Nouensis his gestis sub.
    Ianuarius episcopus ciuitatis Macriane sub.
     Timotheus episcopus [s 1Kb] Priscopoleos iud. sub.
    Genethius episcopus Argiuus iud. sub.
    307 [t 1Kb] Faustus presbyter et archimandrites monasterii beati Dionysii subscripsi.
    Petrus presbyter et archimandrites monasterii beati Thalassi sub.
    Manuel presbyter et archimandrites sub.
    Iob presbyter et archimandrites monasterii [u 1Kb] beati Theoteci sub.
    Abramius presbyter et archimandrites sub.
    [u 1Kb] Theodorus monachus et archimandrites sub.
    Pientius presbyter et archimandrites sub.
    Claudius archimandrites sub.
    [x 1Kb] Eusebius presbyter et archimandrites sub. [e 1Kb]
     Trifon archimandrites sub.
    Iacobus diaconus et archimandrites sub.
    Helpidius presbyter et archimandrites sub.
    Paulus presbyter et archimandrites sub.
    Carosus presbyter et archimandrites sub.
    308 Asterius presbyter et archimandrites sub.
    [a 1Kb] Callenicus monachus et archimandrites sub. [b 1Kb] .




[c 1Kb] Explicit gestorum exemplum synodi ubi damnatur Eutyches hereticus.



CAPITULUM XLIII. [d 5Kb] Narrationis ordo, qualiter Dioscorus Alexandrinus episcopus Eutychi consentiens in ea cui preerat ipse Ecclesia, uel Constantinopolitana, errorem induxerit, usque ad tempus quo Acacius est damnatus, qui Flauiani successori Anatolio successerat.

Postea quam Dioscorus Alexandrinus episcopus  309 [e 1Kb] pro facti sui qualitate, id est, quia consenserat Eutycheti heretico, et damnauerat. Flauianum episcopum catholicum Constantinopolitanum, apud Chalcedonam tam a principe sancte memorie Marciano, quam ab aulicis potestatibus, uel cuncta synodo damnatus est, Proterius catholicus fit sacerdos. [f 1Kb] Tunc Timotheus presbyter, cui cognomen erat Aelurus, et Petrus diaconus sectatores Dioscori, ab Alexandrina Ecclesia se separauerunt. Quos cum Proterius episcopus [g 1Kb] ad ministerium proprium reuocare non posset, utrumque damnauit. Mortuo [h 1Kb] principe Marciano, collectis turbis hereticorum Timotheus et Petrus ueniunt Alexandriam, et ordinatur ab hereticis Timotheus episcopus. Duo igitur apud Alexandriam episcopi ceperunt esse. [i 1Kb] Ante  triduum Pasche, quo cena Domini celebratur, [a 1Kb] conductis ab his perditis 310 occiditur in ecclesia sancte memorie Proterius, ad quam se timore contulerat; ibique [b 1Kb] supradicto die in baptisterio occiditur, laniatur, eiicitur, et funus eius incenditur, cineresque ipsius exsparguntur in uentos. Interea Leo sumit imperium, ad quem tanti facinoris [c 1Kb] catholicorum querela peruenit, contra quos heretici supplicauerunt, petentes ut Chalcedonensis synodus aboleretur, [d 1Kb] e contra illi uindictam sceleris postulantes. [e 1Kb] Considerans imperator nimis esse graue uexari tanto itinere sacerdotes, quorum aut etas, aut infirmitas, aut paupertas hunc laborem subire prohibebat, dirigit per totum Orientem magistrianos, dirigit et Anatolius episcopus [f 1Kb] Asclepiadem diaconum  suum, per quos omnes illi episcopi, qui Chalcedone fuerant congregati, quid Alexandrie gestum sit, agnoscerent. Qui omnes [g 1Kb] rescripserunt Chalcedonensem 311 synodum usque ad sanguinem defendendam esse, quia non alteram fidem [h 1Kb] teneret, quam synodus Nicena constituit; Timotheum uero non solum inter episcopos [i 1Kb] non haberi, sed etiam christiana appellatione priuari [i 1Kb] . Quo facto fit alter Timotheus episcopus Alexandrie. uix ille Timotheus pellitur et mittitur in exsilium Cersonam, fugit et Petrus hereticus. Quandiu ergo uixit imperator Leo, Timotheus episcopus Alexandrie uixit quiete. Sed cum Basiliscus occupasset imperium, damnare cepit Chalcedonensem synodum, et fugare catholicos.  Tunc ille Timotheus damnatus, accepta libertate, Constantinopolim uenit, et damnatos hereticos locis suis reddidit. uadit Alexandriam, fugit Timotheus [k 1Kb] catholicus, et in monasterio latuit. Petrus ille iterum se Timotheo iunxit, cum quo fuerat ante damnatus. Redit Zeno [l 1Kb] imperator ad regnum, Basiliscus opprimitur. Mittitur Alexandriam, ut pulso peruasore Timotheo, Timotheus catholicus redderetur Ecclesie. Sed illo Timotheo damnato morte preuento, Petrus [m 1Kb] ab uno heretico Alexandrinus episcopus ordinatur, quem nichilominus deiici iussit imperator, et reduci Timotheum catholicum, sicut [n 1Kb] etiam Acacii litteris continetur. Interea scribit ad sancte memorie papam Simplicium Timotheus catholicus, rogans et dicens Petrum olim in diaconio  esse damnatum, nunc etiam a christiana societate remotum, ut scriberet imperatori ut eumdem Petrum longius in exsilium dirigeret, quia latebat in Alexandrina ciuitate, et insidiabatur Ecclesie. [o 1Kb] Per triennium 312 ergo ferme et amplius sancte memorie papa Simplicius nunquam destitit scribere Acacio episcopo [p 1Kb] ut fieret de Petro quod Timotheus episcopus postulabat. Defuncto ergo Timotheo [q 1Kb] episcopo, a catholicis Ioannes catholicus episcopus [r 1Kb] ordinatur. Mittit Ioannes episcopus synodicam suam [s 1Kb] . Superuenit etiam Urbanius subadiuua contra Ioannem episcopum [t 1Kb] sacra principis deferendo, ut ab episcopatus illius confirmatione se papa suspenderet. E quia in iisdem sacris de restituendo Petro, quem ipse  damnauerat, fecerat mentionem, hec pars est omnino abnegata; unde uisus est imperator offensus. [a 1Kb] Addidit etiam Acacius illo tempore quo de Petro Alexandrino damnato retulit, etiam de Petro et Ioanne Antiocheno sic scripsit: Petrum apud Constantinopolim monasterium gubernasse; sed hoc propter crimina derelicto, Antiochiam fugisse; ibi pulso Martyrio catholico episcopo per uilissimum populum, et hereticos, sedem ipsius occupasse, continuoque damnatum ab episcopis, atque a Leone imperatore [b 1Kb] Oasam deportatum: qui fugiens rediisse dicitur Constantinopolim, et dedisse fidem ut compulsis ulterius turbis nichil facere auderet. Sed, sicut superius dictum est, Basilisci temporibus a Timotheo illo damnato, qui Constantinopolim uenerat, ad Antiochiam  remissus est, ut iterum illic episcopatum teneret. Quo facto, idem ipse Petrus, Ioannem, de quo diximus Acacium retulisse, ordinat Apamenis episcopum. A quibus [c 1Kb] non receptus redit Antiochiam, et Petrum episcopatus sui pellit auctorem, et inuadit eius Ecclesiam. Quos 313 simul damnatos iterum dicit Acacius, petens apostolicam sedem, ut si ad eamdem forte confugerent, ne ipso quidem haberentur digni aspectu; et si iam aliquam indulgentiam forsitan impetrassent, irritam esse debere, nec eorum penitentiam recipiendam esse. Quid multa? Hunc ipsum Ioannem, quem Acacius cum Petro damnauerat, et sine penitentie remedio [d 1Kb] fecerat ab apostolica sede damnari, post tot damnationes Tyriorum misit Ecclesie presidere. [e 1Kb] Nam quod dicit Acacius  Petrum illum Alexandrinum, oblata petitione Eutychianam heresim uel Nestorianam damnasse, hoc euidenter probatur esse falsissimum. Nam que causa fecit ut [f 1Kb] in episcopatu suo synodo Chalcedonensi, uel tomo sancte memorie pape Leonis diceret anathema? Que causa fecit ut, sublato nomine Proterii uel Timothei catholici, Dioscori et Timothei heretici nomen ascriberet? Que causa fecit, si catholicus erat, ut Timothei catholici [g 1Kb] corpus de sub terra leuaret, qui inter episcopos catholicos sepultus fuerat, et proiiceret foras? Ipse non est Petrus, qui damnato Timotheo heretico semper adhesit; quomodo postea  Acacius miris eum laudibus prosequitur, de quo ante tanta se crimina meminerat retulisse? In fine cod. Thuan. Contuli.



CAPITULUM XLIu. [h 1Kb] Epistola Simplicii pape ad Acacium, ut scandala Ecclesie Alexandrine auferat.

Dilectissimo fratri ACACIO SIMPLICIUS.

Cogitationum ferias non habemus; nec enim quiescere nos causa [i 1Kb] permittit: quam si relinquamus, apud Christum 314 Dominum nostrum, cuius interest, inexcusabiles sumus. Et mirum est dilectionem tuam tot emensis temporibus, et tot opportunitatibus inde uenientibus, nichil nos de Alexandrina Ecclesia, que tam grauiter quatitur, instruere uoluisse: cum monere te nec increpatio nostra destiterit, ut, participata  sollicitudine, litteras meas apud christianissimum et clementissimum principem presentibus tue dilectionis prosequereris alloquiis; et instituti ueteris memor in orthodoxorum defensionem nobiscum, sicut semper, incumberes: ne quisquam nostrum christiana plebe pereunte reatum [i 1Kb] deditionis incurrat, et mercenarius potius uideatur esse, quam pastor. Unde hortamur dilectionem tuam, ut opportune atque importune piis auribus insinuare non desinas; quatenus, remotis scandalis que in Alexandrinam Ecclesiam recidiuis ausibus irruerunt, pax optata reddatur; et celeriter uigilantie [k 1Kb] tue prouectus, posthabitis difficultatibus, indicetur. Data [l 1Kb] octauo id. Nou. Seuerino consule. Directa per Restitutum



CAPITULUM XLu. [m 1Kb] Incipit exemplar epistole quam misit Acacius ad sancte memorie Simplicium papam Romane urbis, ubi damnatum retulit Petrum Alexandrinum.


Domino beatissimo, [n 1Kb] ac sancto Patri, archiepiscopo SIMPLICIO ACACIUS.

Sollicitudinem omnium Ecclesiarum, secundum Apostolum, circumferentes, nos indesinenter hortamini, quamuis sponte uigilantes ac [o 1Kb] recurrentes, diuinumque zelum in uobis solito demonstratis, statum 315 Ecclesie Alexandrine certius requirentes; ut pro paternis canonibus suscipiatis laborem piissimo stillantes sudore pro his, sicut semper est approbatum.  Sed Christus Dominus noster, qui diligentibus se in bonum cooperatur, insidens cogitationibus nostris, [a 1Kb] et unam nobis in his mentem atque eamdem pro gloria sua esse cognoscens, omnem uictoriam ipse [b 1Kb] perfecit, et consortes nos cum tranquillissimo principe faciet. [c 1Kb] Timotheum quidem de Chersona spirantem procellas, et ecclesiasticam tranquillitatem, sicut apparuit, conturbantem, uite subduxit humane, dicens: Tace et obmutesce. Petrum quoque, qui ab Alexandria more similiter procelle surrexerat, dissipauit, atque in eternam fugam, sancto Spiritu flante conuertit, unum et ipsum de his qui olim fuerant et ante damnati. [d 1Kb] Sicut in nostris archiuis inuentum est, et de uestris scriniis, si dignamini requirere, poteritis agnoscere que in tempore de eodem  subsecuta, [e 1Kb] ab Alexandrino episcopo Romam alterutrum sint relata. Qui Petrus filius noctis existens, et operum diei lucentium alienus apparens, omninoque tenebras ad latrocinium peragendum [f 1Kb] congruas earum cooperator inueniens, media nocte, adhuc iacente et insepulto cadauere illius qui paternos canones subuerterat, subripuit in sedem, sicut ipse arbitratus est, [g 1Kb] uno solo presente, et eo qui consors ipsius existebat insanie; ita ut propter hoc maioribus suppliciis subderetur, nec [h 1Kb] quod sperabat effectum est. Sed ille quidem ex parte uel minima iudicans nusquam penitus omnino comparuit; Timotheus autem paternorum 316 custos canonum, [i 1Kb] qui Dauidice mansuetudinis exemplum, et usque in finem patiens, atque potestati proprie restitutus a Christo,  proprie sedis honore letatur, et spiritualium filiorum uoces accepit; gratiam curationis exspectat, multiplicato in se honore a Christo principe sacerdotum, propter quem et tolerantie coronam sibimet religauit. Attentius igitur oret uestra beatitudo pro christianissimo imperatore, et pro nobis ipsis. Nihil enim pretermittitur eorum que ad custodiam ecclesiastice respiciunt discipline. Uniuersam fraternitatem, [i 1Kb] que uobis est in Christo, et ego, et qui mecum sunt, salutamus. Et alia manu: In Domino conserueris, sanctissime et beatissime Pater.



317 CAPITULUM XLuI. [k 1Kb] Epistola Felicis pape damnantis Acacium Constantinopolitanum episcopum, quia Petrum et alios hereticos, quos ipse damnauerat, sine apostolica fide recepit.

 FELIX episcopus sancte Ecclesie catholice [l 1Kb] Urbis ACACIO.

Multarum transgressionum reperiris obnoxius, et in uenerabilis Niceni concilii contumelia sepe uersatus, alienarum tibi prouinciarum iura temerarie uindicasti. Hereticos [m 1Kb] peruasores, et ab hereticis ordinatos, et quos ipse damnaueras, atque ab apostolica institisti sede damnari, non modo [n 1Kb] motu tuo recipiendos putasti, uerum etiam aliis Ecclesiis, quod nec de catholicis fieri poterat, presidere fecisti, aut etiam honoribus quos non merebantur auxisti. Testatur hoc Ioannes, quem a catholicis Apamie non receptum, pulsumque de Antiochia, [o 1Kb] Tyriis prefecisti: et Humerius tunc de diaconio deiectus, atque  christiani nominis appellatione priuatus, a te etiam in presbyterii prouectus officio. Et quasi hec tibi minora uiderentur, in ipsam doctrine apostolice ueritatem [a 1Kb] ausus tue superbie tetendisti, ut Petrus, quem damnatum sancte memorie decessori meo ipse retuleras, sicut testantur annexa, beati euangeliste Marci sedem te conniuente rursus inuaderet, et fugatis orthodoxis episcopis et clericis sui procul dubio similes ordinaret; pulsoque eo qui 318 [b 1Kb] illis fuerat regulariter constitutus, captiuam teneret Ecclesiam. Cuius adeo tibi grata persona est, et ministri eius accepti, ut episcopos plurimos et clericos orthodoxos nunc Constantinopolim uenientes detegaris affligere, et apocrisiarios ipsius confouere; atque anathematizantem eumdem Petrum Chalcedonensis  decreta concilii, et uiolantem sancte memorie Timothei sepulturam, sicut ad nos certiores nunc quoque [c 1Kb] nuntii detulerunt, per uitalem et Misenum credideris excusandum; nec eum laudare desieris, et multis efferre preconiis; ita ut damnationem ipsius, quam antea retuleras, ueram non fuisse iactaris. Tantum autem perseueras in hominis defensione peruersi, ut quondam episcopos, nunc uero honore et communione priuatos uitalem atque Misenum, quos ad eius expulsionem specialiter miseramus, sublatis chartis custodie fueris passus mancipari: [d 1Kb] et ad processionem, que tibi cum hereticis habetur, exinde productos, sicut eorum professione patefactum est, ad hereticorum tuamque communionem, contempta que uel gentium iure seruari debuit  legatione, pertraheres; [e 1Kb] premiisque corruptos non solum inefficaces redire faceres, sed etiam in illusionem beati Petri apostoli, a cuius sede profecti fuerant, impugnatores omnium que fuerant mandata monstrares. In quorum deceptione tuam nequitiam prodidisti, et ad libellum fratris et cepiscopi mei Ioannis, qui te grauissimis obiectionibus impetiuit, in apostolica sede secundum canones respondere diffidens, obiecta firmasti. Felicem quoque defensorem fidelissimum nobis, necessitate faciente serius [f 1Kb] obsecutum, indignum tuis oculis censuisti. Eos quoque tecum litteris tuis communicare testatus es, quos constat hereticos. Quid enim sunt aliud, qui post obitum sancte memorie Timothei ad Ecclesiam sub Petro redeunt, uel qui se 319 ex catholicis  eidem tradiderunt, [g 1Kb] nisi quod Petrus ab uniuersali Ecclesia, atque a te fuerat iudicatus? Habe ergo cum his quos libenter amplecteris portionem ex sententia presenti, quam [h 1Kb] per Tutum tibi direximus Ecclesie defensorem, sacerdotali honore et communione catholica, nec non etiam a fidelium numero segregatus sublatum tibi nomen et munus ministerii sacerdotalis agnosce, sancti Spiritus iudicio, et apostolica per nos auctoritate damnatus, 320 nunquamque anathematis uinculis exuendus [i 1Kb] .

Celius Felix episcopus sancte Ecclesie catholice urbis Rome subscripsi. Data u kal. Augusti, uenantio uiro clarissimo consule; simulque [i 1Kb] septuaginta septem episcopi absque papa subscripserunt [k 6Kb] .



321 CAPITULUM XLuII. a 2Kb] Incipit tomus de anathematis uinculo pape Gelasii.


* * * * * * * * * * * * * * * * * * * * * * * * * * *

CAP. I.--- [b 2Kb] Ne forte, quod solent, dicant quod si synodus Chalcedonensis admittitur, omnia constare debeant que illic uidentur esse deprompta; aut enim eam ex toto [c 1Kb] admitti oportere, aut si ex parte repudiabilis est, firmam ex toto constare non posse. Cognoscant igitur illud, quod [d 1Kb] constituit secundum Scripturas sanctas, traditionemque maiorum, secundum canones regulasque Ecclesie [e 1Kb] pro fidei communione, et ueritate catholica et apostolica, pro qua hanc fieri sedes apostolica delegauit, factamque  firmauit, a tota Ecclesia indubitanter admitti; alia autem, que per incompetentem presumptionem illic prolata sunt, uel potius uentilata, que sedes apostolica gerenda nullatenus delegauit; que mox a uicariis sedis apostolice contradicta manifestum est; que sedes apostolica, 322 etiam petente Marciano principe, nullatenus approbauit; que  presul Ecclesie Constantinopolitane tum Anatolius, nec se presumpsisse professus est, [f 1Kb] et in apostolice sedis antistitis non negauit posita esse potestate: [g 1Kb] que ideo, sicut dictum est, sedes apostolica non recepit quia que priuilegiis uniuersalis Ecclesie contrari probantur, nulla ratione [h 1Kb] subsistunt.

 CAP. II. Quia enim? quia in libris sanctis, quos utique ueneramur et sequimur, [a 1Kb] quoniam quorumdam illic et profanitates esse feruntur, et scelera gesta narrantur, ideo nobis pariter omnia, aut ueneranda sunt, aut sequenda, quia in illis sanctis et uenerabilibus libris continentur? Sanctus Petrus primus apostolorum sic estimans noui Testamenti gratiam predicandam, ut a legis ueteris non recederet institutis, quedam per simulationem legitur inter Iudeos gentilesque gessisse; nunquid ideo aut illa eius sequenda sunt, que merito et coapostolus eius [b 1Kb] facta redarguit, et postea consequenter ipse uitauit: aut pariter assumenda sunt cum his que ut pote primus apostolus [c 1Kb] salubria predicauit? Nunquidnam aut eius recta doctrina cum his que humanitus  acciderant repudianda est, aut illa adhuc imbecillis inscitia cum perfecta eius doctrina suscipienda est? Nunquidnam [d 1Kb] in ipsorum hereticorum libris non multa que ad 323 ueritatem pertinent posita releguntur? Nunquidnam ideo ueritas refutanda est, quia illorum libri, ubi prauitatis [e 1Kb] interest, refutantur? aut ideo praui libri suscipiendi sunt eorum, quia ueritas, que illic inserta est, non negatur? Ait Apostolus: Omnia probate; que bona sunt tenete ; scimus Apostolum etiam de paganorum libris aliqua posuisse ; nunquid ideo [f 1Kb] etiam cuncta recipienda sunt, que cum his pariter sunt prolata? Ipse Apostolus ait multos predicatores aliter atque aliter Christum predicare: [g 1Kb] ubi tamen licet quocunque modo Christum predicatum oportet  admitti; non ideo tamen illum morem quo non recte predicatus est non admonet euitare. Malos operarios ipse conqueritur, quorum alia refutanda, alia docet esse sectanda. Hec et huiusmodi exempla nos edocent, et testimonia diuina confirmant, non omnia passim a quocunque dicta, uel ubicunque scripta, indifferenter accipere; sed, retentis bonis, que noceant refutare.

CAP. III.--- [h 1Kb] Peccatori homini mors illata est: et tamen homini Iesu Christo mors illata reum facit  esse diabolum; quia ubi causa mortis non erat  non debebatur et pena. Sententia prefigitur, uel prefixa est semper errori. [i 1Kb] Que sententia huic errori prefixa nunquam omnino resoluetur. Sicut enim in quantum est ipse error, nunquam error esse desistit; sic sententia prefixa nunquam resoluitur, quia error qui agnoscitur esse damnatus, eadem, quandiu manet error, probatur astrictus. Itaque qui in errore sunt, sententia erroris obstricti sunt; et quandiu in eo manent, nullatenus absoluti sunt, sicut nec ipse [i 1Kb] in quo sunt error absoluitur. Error enim ipse nunquam ueniam promeretur; sed qui eo ueraciter caruerit, atque ab eius participatione [k 1Kb] discedit. Quandiu ergo in eis est error, damnationem suam tenet, 324 nunquamque resoluitur,  quia error penam semper meretur. Participes uero eius, aut semper sunt eius pene participes, si in eodem perstare non desinant; aut si [l 1Kb] ab errore recesserint, quam alieni facti sunt ab errore, et ab eius participatione discreti, tam et pene eius erunt consequenter alieni. Cum erranti pena prefigitur, quandiu manet errans, eadem pena constringitur; quia errans non potest esse sine pena errati. Hec eadem pena perpetua est nunquamque soluenda, quandiu errans esse perstiterit. Qui si errans esse destiterit, pena que erranti est prefixa perpetua, non erranti, id est, alteri effecto, quam cui prefixa est, non solum non potest esse perpetua, sed nec esse iam pena. Non est enim ipse cui prefixa est, erranti enim prefixa est, non, non erranti. [m 1Kb] Que  enim erranti prefixa, perpetua est, et perpetuo constringit errantem; non errantem non potest iam tenere. Sit erranti dicta fore perpetua: sit erranti dicta nunquam esse soluenda; manet omnino, et uerum certumque est quod [n 1Kb] in eo prefixa est, nec potest prorsus absolui, quandiu in errore manenti prefixa debetur erranti: non erranti autem nec pena potest esse, que non erranti non debet inferri. Nec mutatur illa omnino, nec soluitur, que debetur erranti. In suo ergo tenore illa prefixa est, in suo  iure non potest omnino resolui: [a 1Kb] in non suo tenore, que esse non potest, iam docetur esse uacuata, et ius illic penitus non habere, ubi causam non habet existendi.

CAP. Iu.---Plene sunt sancte Scripture tali forma iustitie. Dicitur: Pereant peccatores a terra, ita ut non sint , [b 1Kb] peccatores, ut desistant esse peccatores; in hoc pereant, ut deficiant esse peccatores. Ceterum, si prorsus peccatores secundum prophete sententiam usquequaque deperirent, ut substantialiter 325 [c 1Kb] non subessent, qui saluari potuissent a redemptore; qui uenit non iustos uocare, sed peccatores . uel de quibus dicit Apostolus: Christus uenit in hunc mundum peccatores saluos facere, quorum primus ego sum .  Et: Cum peccatores essemus , misit Deus Filium suum ; et cetera huiusmodi? Hic reuera etiam substantialiter plurimi perierunt peccatores, in peccatis suis utique permanentes, ueraque in eis sententia dicta permansit, nunquamque resoluta est: et tamen eadem in talibus, quibus prefixa est, permanente perpetua, quodam genere factum est, ut in talibus non usquequaque manentibus, id est, in peccatis suis non usquequaque durantibus, sententia tamen prefixa talibus permaneret. Nam et ipsi pereunt, sed esse peccatores, ut dictum est, non penaliter, sed remedialiter quodam et ipsi genere perierunt, quodam genere et in ipsis mansit prefixa sententia: donec permanens eos efficeret non esse peccatores, [d 1Kb] uel peccatores non esse perficeret.  Completa est et in eis sententia; nec quo tenore peracto [e 1Kb] permanens illa sententia pereuntibus peccatoribus, ita ut non essent utique peccatores. [f 1Kb] At ea iam in non peccatoribus manere non potuit, quia in eis quibus inflicta non fuerat, ius manendi penitus non habebat. Ita nec in suo iure uel tramite ullatenus sententia resoluta est, et eadem in his, quibus inflicta est, permanente, ab his qui ab eius iure discreti sunt, aliena prorsus effecta est. Nec in his, salua sui conditione, [g 1Kb] fas haberet manendi quibus inflicta non esset.

CAP. u.---Dixit Dominus quod in Spiritum sanctum peccantibus nec hic esset, nec in futuro seculo remittendum: quantos autem cognoscimus in sanctum  Spiritum delinquentes, sicut hereticos diuersos, Arianos, Eunomianos, Macedonianos, ad fidem catholicam reuertentes, et hic remissionem sue percepisse blasphemie, et in futurum spem sumpsisse indulgentie consequende. Nec ideo non uera est Domini sententia, aut putabitur esse ullatenus resoluta: cum circa tales, si hoc esse permaneant, nunquam omnino 326 soluenda persistat, effectis autem non talibus [h 1Kb] irrogata. Sicut etiam est consequenter et illud beati Apostoli Ioannis: Est peccatum ad mortem, non dico ut oretur pro eo; et est peccatum non ad mortem, dico ut oretur pro eo . Est peccatum ad mortem, in eodem peccato manentibus; est peccatum non ad mortem, ab eodem peccato recedentibus: nullum quippe est peccatum, pro quo aut non oret  Ecclesia remittendo, aut quod data sibi diuinitus potestate, desistentibus ab eodem, non possit absoluere, uel penitentibus relaxare, cui dicitur: Quecunque dimiseritis super terram, dimissa erunt et in celis: et quecunque solueritis supra terram, erunt soluta et in celis ; in quibuscunque, omnia sunt, quantacunque sint et qualiacunque sint. ueraci nichilominus eorum manente sententia, [i 1Kb] que nunquam soluenda esse denuntiatur in eodem tenore consistens, non etiam ab hoc eodem post recedens. Quod etiam in Acacii sententia rationabiliter intuendum est, in qua etiamsi ei dictum est, [i 1Kb] nunquam soluendus: non est tamen adiectum: etiamsi resipueris, etiamsi ab hoc errore discesseris, etiamsi preuaricator esse destiteris. Quapropter in aperto est ita dictum nunquam [k 1Kb] soluendus,  sed talis, scilicet, qualis est et ligatus: non autem talis effectus, sicut ligandus non erat, sic absolutus esse docebatur. Sicut carebat obligatione, cum obligationis causa caruisset; sic utique absolutus existeret, quatenus ipse non necessitate dicte sententie uideretur non posse [l 1Kb] quoquomodo iam solui. Nam talis effectus, et obligatione carens, fieret absolutus, et circa tales prefixa sententia nullomodo solubilis redderetur. Nunquid enim misit, quesiuit, expetiit et abiectus est? Itaque ipse in se insolubilem fecit esse sententiam, qui talis permanere delegit, qualis ueraciter non posset absolui; et noluit talis effici, circa qualem, permanente sententia circa [m 1Kb] tales, effectum non talem insolubilis sententia non maneret,  que circa effectum non talem non haberet licentiam permanendi. Quo magis, ut dictum est, exemplo atque periculo [a 1Kb] moniti, 327 qui eodem tenore sunt constricti, festinare debent, ut non tales esse permaneant, quibus sententia illa non soluenda prefixa est; et esse tales incipiant, qualibus [b 1Kb] non insolubilis prefixa sententia, possit esse solubilis. Quoniam autem effecto non tali, quali non soluenda prefixa sententia est; effecto, inquam, non tali, potest solubilis esse sententia: quia iam Acacio non uolenti [c 1Kb] non talem esse, sicut tali usque in finem permanenti permansit inabsoluta sententia, ita iam non tali effici non uolenti, solubilis non potest esse sententia. Nonne tantos habebat Acacius quorum exemplum sequi potuisset antistites, qui in Ephesino prolapsi latrocinio,  quolibet modo in consensionem reciderant prauitatis? Utique tamen  [d 1Kb] et perpetuam damnationem ferre potuissent, nisi resipiscentes, et non tales effecti quales illic facti fuerant; damnationemque perpetuam merebantur, resolui circa se damnationem, recedentes a perpetue damnationis causa, meruerunt: quam, qui perstitere, circa se insolubilem reddiderunt. Nihil igitur interest, nichil differt, utrum dicatur nunquam soluendus, an non dicatur: quia ecclesiastica sententia reos et preuaricatores obligat; quia sicut non potest ei suffragari, quod non est dictus nunquam soluendus, sed, si in errore permanserit, insolubilis modis omnibus perseuerat, nec potest inde, nisi non talis effectus, absolui; sic [e 1Kb] cuiquam preiudicare non potest, tametsi dictum est nunquam  esse soluendum; manifesta ratione monstrante quia nunquam sit omnino soluendus, si talis, qualis ligatus est, esse persistat, uel talis utique nunquam soluendus, qualis est obligatus. Non adiecto autem, etiamsi resipiscat et corrigat, patere prorsus et liberum esse non dubium sit, ut non talis effectus, qualis nunquam dictus est 328 esse soluendus, sed talis, qualis non est dictus, nunquam esse soluendus, id est  correctus et emendatus, consequenter correctus [f 1Kb] et possit solui.

CAP. uI.---Notandumque quod quolibet genere blasphemantibus in Spiritum sanctum, si resipiscant et corrigant, et hic eis et in futuro seculo remittatur: nec inde possit Domini [g 1Kb] nutare sententia, que circa tales utique permanentes permanere dicta est, non circa non tales effectos. Quandiu autem in hoc manent, tales sunt, qualibus non remittendum esse prefixum est; cum autem ab hoc recesserint, non tales efficiuntur qualibus non remittendum esse predictum est: et ideo non talibus effectis potest et hic, et in futuro [h 1Kb] seculo, iam remitti. Alioquin, quod absit, frustra uideretur Ecclesia huiusmodi [i 1Kb] sua reconciliatione suscipere; quia autem frustrari non potest,  hoc intellectu modis omnibus, salua Domini sententia, predicandum est, quantum ad nos pertinet, omnino non posse. Talis igitur dictus est Acacius, qualis ligatus est, nunquam esse soluendus; talis usque in finem esse permansit, talis esse non destitit. [i 1Kb] Ita talis est hodie qualis est et dictus; non talis esse iam non potest: nunquam igitur talis permanendo soluendus est; qui si talis esse [k 1Kb] desisteret, nec in non tali permansisset, et nunquam esse soluendum; quia non talis, qualis dictus est nunquam esse soluendus posset absolui, et [l 1Kb] non tali nunquam solui recederet, et ideo ut solui posset accederet. [m 1Kb] Quod sedes apostolica non consensit, nec imperator imposuit, nec Anatolius usurpauit; totumque, ut dictum est, in sedis apostolice est positum potestate: ita quod in synodo  sedes apostolica firmauit, hoc robur obtinuit; quod refutauit, habere non potuit firmitatem: et sola rescindit quod preter ordinem congregatio 329 synodica putauerat usurpandum, non promulgatrix iterate sententie, sed cum apostolica sede ueteris exsecutrix.

CAP. uII.---Hoc tamen, quod de uno eodemque homine dictum est, siue tali persistente, qualis sententiam competenter accepit, siue non tali effecto [n 1Kb] ,  et ab illa sententia, que non tali non dicta est absoluto, et in unaquaque ciuitate legitur similiter esse prefixa, et in populo ac simul gente deprompta, potiusque in toto orbe disseminata. Idem enim mundus est, qui et periturus est dictus, et sermo Dei non potest excidere, et in ipso mundo nichilominus a prauis intentionibus recedente non promitur. Sic Tyrus et Beryton, Gaza et Aegyptus pronuntiate sunt periture , quas postea per Euangelium nouimus esse saluatas. Perierunt itaque duplici modo, aut permanentes in eo quo talem sententiam susceperant; aut deficientes ab eo quo tales fuerant, et incipientes esse quo non tales fuerant, quibus est illa prefixa sententia; ut consequenter ad non tales non pertineret illa sententia, que non talibus prefixa  non fuerat. Sic etiam de gente Iudeorum [a 1Kb] a Deo etiam per Isaiam prophetam peremptorie ueluti pronuntiatum est: Claude oculos eorum, et obdura aures eorum; ut uidentes non uideant et audientes non audiant, ne quando intelligant. Et obdura cor populi huius, ne unquam conuertantur et sanem illos . Hic etiam correctio et emendatio interdicta monstratur, et resipiscendi quoque spes prorsus abscinditur: de quo tamen populo apostolos et Ecclesiam primitiuam nouimus processisse, et tot millia hominum una die baptismate fuisse saluatos. Ecce et in persistentibus qualis est illa sententia promulgata permansit, nec ad correctionem prorsus uenire [b 1Kb] sanitatis admissi sunt, sed adiudicati sunt in sua nequitia deperire: et manente diuina sententia, non per  ipsorum propriam emendationem, suoue intellectu uel motu, suaque uirtute uel possibilitate conuersi sunt [c 1Kb] ut sanarentur; sed per gratiam Dei sanati sunt, ut conuerterentur. Ne conuertantur, inquit, et sanem eos; 330 ne sua sponte, ne suis operibus, quibus utique confidebant, ne suam iustitiam sectantes, iustitie Dei [d 1Kb] non debeant esse subiecti; de suis uiribus confidentes, non diuine se misericordie illuminationique subdentes. Et ideo inhibetur eis superbe presumptionis effectus, ne conuertantur suis intentionibus, suis nisibus, ut putarant; et sanem eos, ne eorum quasi meritis ex propria facultate uenientibus saluatrix gratia daretur, atque ita gratia iam non esset gratia, si non gratis data esset immeritis; sed merces tanquam meritis restituta. Non ergo ipsi conuertantur,  et sanem eos; sed sanati per gratiam, qualiter ad humilitatem Christi conuertantur, agnoscant. Ita  in utrisque, hoc est, in eo permanentibus, in quo talem sententiam perceperunt, et in saluatis exinde Dominica sententia fixa permansit. Et tamen illa permanente, sic eis miro genere sanitas introducta est, ut illa sententia non mutata uideretur; sed eadem perdurante sanitas, non illorum confidentia, sed diuino munere proueniret.

CAP. uIII.---Quod si hec [e 1Kb] tentare formidant, nec ad sue pertinere cognoscunt modulum potestatis, cui de humanis rebus tantum iudicare permissum est, non etiam preesse diuinis; quomodo de his, per quos diuina ministrantur, iudicare presumunt? Fuerint hec ante aduentum Christi, ut figuraliter quidam, adhuc tamen in carnalibus actionibus constituti, pariter reges exsisterent et pariter sacerdotes, quod sanctum  Melchisedech fuisse sacra prodit historia: quod in suis quoque diabolus est imitatus , ut pagani imperatores iidem et maximi pontifices dicerentur. Sed cum ad uerum uentum est eumdem Regem atque Pontificem, ultra sibi nec imperator pontificis nomen imposuit, nec pontifex regale fastigium uindicauit: quamuis [f 1Kb] enim membra ipsius, id est, ueri Regis atque Pontificis, secundum participationem nature magnifice, utrumque in sacra generositate subiisse 331 dicantur, ut simul regale genus et sacerdotale subsistant . [g 1Kb] Quoniam Christus memor fragilitatis humane, quod suorum saluti congrueret, dispensatione magnifica temperauit; sicque actionibus  propriis dignitatibusque distinctis officia potestatis utriusque discreuit, suos uolens medicinali humilitate saluari, non humana superbia rursus intercipi: ut et christiani imperatores pro eterna uita pontificibus indigerent, et pontifices pro temporalium cursu rerum imperialibus dispositionibus uterentur; quatenus spiritualis actio a carnalibus distaret incursibus, [h 1Kb] et ideo militans Deo minime se negotiis secularibus implicaret , ac uicissim non ille rebus diuinis presidere uideretur, qui esset negotiis secularibus implicatus: ut et modestia utriusque ordinis curaretur, ne extolleretur utroque suffultus; et competens qualitatibus actionum specialiter professio aptaretur.

CAP. IX.---Quibus omnibus rite collectis satis euidenter  ostenditur, a seculari potestate, nec ligari prorsus, nec solui posse pontificem. Quo manifestius  approbatur Alexandrinum Petrum per imperialem tantummodo sententiam nullo modo potuisse prorsus absolui. Ubi si [a 1Kb] pontificum quoque sociatur assensus, querimus utrum precesserit, an fuerit subsecutus. Si subsecutus est [b 1Kb] imperialem sententiam, nichilominus ad id reditur, ut absolutio a seculari potestate precepta et principaliter inchoata ualere non possit; pontificumque secutus assensus adulationis potius fuerit, quam legitime sanctionis. Si precessit, doceatur a quibus, et ubi ille sit gestus, si secundum Ecclesie regulam celebratus, si a paterna traditione profectus, si maiorum more [c 1Kb] probatus, si competenti examinatione depromptus. Ubi proculdubio requirendum est, si synodali congregatione celebratus: quod in receptione damnati, et depulsione catholici, quia nouiter [d 1Kb]  causa, fieri debuisse certissimum est. Si ad primam sedem, cuius intererat sententie, qua Petrus tenebatur obstrictus, secundum Ecclesie regulas est relatum, si eadem que ligauit absoluit: [e 1Kb] quod si illa que non ligauerat resoluente, immo etiam nesciente potuisset dissolui. Si hec gesta non sunt, quo more, quo ritu Alexandrinus Petrus pretenditur absolutus, cum nec a pontificibus legitime et ecclesiasticis 332 legibus fuerit expeditus, nec a seculari potestate potuerit preter Ecclesie tramitem prorsus absolui?

CAP. X.---Sed dicatur forsitan: Non imperator absoluit, sed a pontificibus poposcit absolui. Tanto magis poscenti imperatori a Pontificibus fuerat suggerendum, ut si eum legitime uellet absolui, legitima et ecclesiastici tenoris absolutio proueniret; et hec omnia,  que superius dicta sunt, secundum Ecclesie tramitem seruarentur: precipue cum de secunde sedis ageretur antistite, nec ab inferiori qualibet, sed a prima sede iure possit absolui. Inferior quippe potiorem absoluere non potest; sola ergo potior inferiorem conuenienter absoluit. Proinde inferioris loci pontifices, qui nullatenus se nouerant potiorem sibi [f 1Kb] sine apostolica sede posse resoluere, precipue quem eius sententia nouerant obligatum, preuaricatoria absolutione non illum penitus exuerunt, sed se preuaricatione  potius nexuerunt. Ita Petri; absolutio ex utroque non constat: quia nec preuaricatoria absolutione rei reum absoluere potuerunt, et depulsis undique pontificibus catholicis, hereticisque suppositis, uel eis qui heriticorum tenebantur communione polluti, et etiam sacre religionis insinceritate, participem suum tam absoluere nequiuerunt, quam ipsi non erant absoluti; ac proinde tam ecclesiastice regule preuaricatores, quam sacrosancte communionis integritatem maculantes consortio perfidorum [g 1Kb] , quod de reo simillimo potuerunt ferre iudicium? De catholicis enim pontificibus per totum Orientem, aut quicunque perstitit est eiectus, aut ille restitit, qui consensit errori et se ab errantium contagio non retraxit. Quod igitur eorum potuit de cuiusquam errore esse iudicium,  qui nusquam non errasse monstrantur, et hereticorum simul catholicorumque confessione permixta, [h 1Kb] cuncta religionis uere et sincere se turbasse, catholicamque apostolicamque confudisse puritatem? Ecce qui reum absoluere potuerunt, qui rei pro omnibus docebantur effecti. Ecce cum quibus de absoluendo reo synodus fuerat ineunda. Si fides et communio catholica retinebatur, cur catholici pellebantur antistites? Si catholici pellebantur antistites, quomodo [i 1Kb] non tantummodo heretici seruabantur?



333 CAPITULUM XLuIII. [i 1Kb] Sancti Gelasii Commonitorium Fausto magistro fungenti legationis officium Constantinopolim.

CAP. I.---Ego quoque mente percepi Grecos in sua obstinatione mansuros, [k 1Kb] nec cui uelut insperatum  uideri potest, quod est in ante precognitum. Quapropter [l 1Kb] non iam propter religionis causas student publicis dispositionibus obuiare, sed potius per occasionem legationis regie catholicam fidem moliuntur euertere, et tali commercio nituntur sperata prestare. Quid sibi uult autem quod [m 1Kb] dixerit imperator, a nobis se in religione damnatum, cum super hac parte et decessor meus non solum minime nomen eius attigerit, sed insuper quando principia adeptus regie potestatis exeruit, in eius se rescripsit [n 1Kb] imperii promotione  gaudere: et ego nulla ipsius unquam scripta percipiens, honorificis, ut nostis, eum litteris salutare curauerim? Decessores mei, sacerdotes qui preuaricatoribus se communicasse propria uoce confessi sunt, a communione apostolica submouerunt. [a 1Kb] Si isti placet se miscere damnatis, nobis non potest imputari. Si ab eis uelit abscedere, tanto magis a nobis non potest esse damnatus, sed potius ad gratiam sincere communionis admissus. Ad senatum uero pertinet Romanum ut memor fidei quam a parentibus suscepisse se meminit, contagia uitet communionis externe, ne a communione sedis apostolice, quod absit, reddatur externus. ueniam sibi dari debere proponunt. Legatur ex quo est religio christiana, [b 1Kb] uel certe detur exemplum in Ecclesia Dei a quibuslibet  pontificibus, ab ipsis apostolis, ab ipso denique Saluatore, ueniam, nisi corrigentibus, fuisse concessam. 334 Auditum autem sub isto celo non legitur omnino, nec dicitur, quod eorum uoce depromitur: date nobis ueniam, ut tamen nos in errore duremus. [c 1Kb] Id quoque parum est. Ostendant qui nobis canones nituntur opponere, quibus hoc canonibus, quibus regulis, qua lectione, quoue documento, siue a maioribus nostris, siue ab ipsis Apostolis, quos potiores merito fuisse non dubium est, siue ab ipso Domino saluatore, qui iudicaturus creditur uiuos et mortuos, siue factum est unquam, uel faciendum esse mandatur. Mortuos suscitasse legimus Christum; in errore mortuos absoluisse, non legimus. Et qui hoc certe faciendi solus habuit potestatem, beato Petro principaliter  mandat apostolo: Que ligaueris super terram, erunt ligata et in celo; et que solueris super terram, soluta erunt et in celo . Super terram, inquit; nam in hac ligatione defunctum nusquam dixit absolui. Quod ergo nunquam factum est, uel mente concipere formidamus, scientes in diuino iudicio non posse penitus excusari. [d 1Kb] Si autem quod nunc pretendunt a Romana se Ecclesia diuisuros, quod iamdudum fecisse monstrantur.

CAP. II.--- [e 1Kb] Euphemium uero miror, si ignorantiam suam ipse non perspicit, qui dicit Acacium ab uno non potuisse damnari. Itane non perspicit secundum formam synodi Chalcedonensis Acacium fuisse damnatum? nec nouit, aut se nosse dissimulat? In qua utique per numerosam sententiam sacerdotum erroris  huius auctores constat fuisse damnatos: sicut in  unaquaque heresi a principio christiane religionis et factum fuisse et fieri manifesta rerum ratione monstratur; decessoremqeu meum exsecutorem fuisse ueteris [f 1Kb] constituti, non noue constitutionis auctorem. Quod non solum presuli apostolico facere licet, sed cuicunque pontifici; [g 1Kb] ut quoslibet et quemlibet locum secundum regulam hereseos ipsius ante damnate a catholica communione discernant. Acacius quippe non fuit noui uel proprii erroris inuentor, ut in eum noua scita [h 1Kb] procederent, 335 sed alieno facinori sua communione se miscuit. Itaque necesse est ut in illam recideret iusta lance sententiam, quam cum suis successoribus per conuenientiam synodalem susceperat auctor erroris.

CAP. III.---Nobis opponunt canones, dum nesciunt  quid loquantur. Contra quos hoc ipso uenire se produnt, quod prime sedi sana rectaque suadenti parere refugiunt. Ipsi sunt canones, qui appellationes totius Ecclesie ad huius sedis uoluere examen deferri; ab ipsa uero prorsus nusquam appellari debere sanxerunt: ac per hoc illam de tota Ecclesia iudicare, ipsam ad nullius commeare iudicium, nec de ipsius unquam preceperunt iudicio iudicari; sententiamque illius constituerunt non oportere dissolui, cuius potius sequenda decreta mandarunt. In hac ipsa causa Timotheus Alexandrinus, et Petrus Antiochenus, [i 1Kb] Petrus, Paulus, Ioannes et ceteri, non solum unus, sed plures utique nomen sacerdotii preferentes, sola sedis apostolice sunt auctoritate deiecti. Cuius rei testis etiam ipse docetur Acacius, qui preceptionis  huius exstitit exsecutor. Quod utique, sicut apostolicam sedem iuxta formam synodicam fecisse manifestum est, sic neminem resultare potuisse, certissimum. Hoc igitur modo recidens in consortium damnatorum, est damnatus Acacius, qui eorum damnationem antequam preuaricator exstitisset, fuerat exsecutus. Nobis ausi sunt canonum facere mentionem, contra quos ambitionibus semper illicitis [i 1Kb] tetendisse monstrantur. Qua ipsi synodo, uel secundum cuius synodi formam Alexandrinum Ioannem de Ecclesia, cui ordinatus fuerat, expulerunt? qui nullis causis euidentibus, [k 1Kb] nec ante conuinci, nec postea prouocans etiam in iudicio competenti potuit accusari? Quod si dicunt: Imperator hoc fecit, hoc ipsum quibus canonibus, quibus regulis est preceptum?  Cur huic tam prauo facto consensit Acacius,  cum auctoritas diuina dicat: Non solum qui faciunt praua reos esse, sed et qui consentiunt facientibus ? Quibus canonibus, quibus regulis Calendion exclusus est, uel primi urbium diuersarum catholici sacerdotes? Qua traditione maiorum apostolicam sedem in iudicium uocant? 336 An secunde sedis antistites, et tertie ceterique bene sibi conscii sacerdotes depelli debuerunt, et qui exstitit religionis inimicus depelli non debuit? uiderint ergo si alios habent canones quibus suas ineptias exsequantur.

CAP. Iu.---Ceterum isti, qui sacri, qui ecclesiastici, qui legitimi celebrantur, [a 1Kb] non solum sedem apostolicam ad iudicium uocare non possunt: et Constantinopolitane episcopus ciuitatis, que utique  per canones inter sedes nullum nomen accepit, in communionem recidens perfidorum, non debuit submoueri? An qui homini [b 1Kb] mentiti dicuntur imperatori, et imperatorem lesisse perhibentur, depelli debuerunt; et in Deum, qui summus ac uerus imperator est, Acacium delinquentem, sinceramque communionem diuini sacramenti cum perfidis miscere studentem, secundum synodum, in qua hec est damnata perfidia, non oportebat excludi? Sed uelint, nolint, [c 1Kb] ipsius iudicia antiqua canonum constitutione firmantur. Sed religiosi uiri atque perfecti secundum canones concessam sedi apostolice potestatem nimirum conantur eripere, et sibimet eam contra canones usurpare contendunt. O canonum magistros atque custodes! nobis nullum fas est inire certamen  cum hominibus communionis aliene, diuina Scriptura predicante: Hereticum hominem post primam et secundam correptionem deuita, sciens [d 1Kb] , quod peruersus est huiusmodi, proprio iudicio damnatus . Ecce cognoscant quia non solum ab alio, sed a se quoque ipse damnetur hereticus. Illud autem nimis est impudens, quod Acacium ueniam postulasse confingunt, et nos exstitisse difficiles. Testis est frater uester, filius meus, uir illustris Andromachus, quia et a nobis abundanter instructus est, ut cohortaretur Acacium, deposita obstinatione, resipiscere, et ad sedis apostolice remeare consortium, quique se sub iureiurando [e 1Kb] magnis cum eodem molitionibus  egisse testatur, nec ad ea, que recta sunt, potuisse [f 1Kb] deflecti, sicut rerum probatur effectu. Certe proferatur indicium, quando miserit, quando ueniam postularit, correctionemque suam nobis promiserit exhibendam. 337 Nisi forte hunc animum gessit, quem successores eius habere perspicimus; ut [g 1Kb] tamen ueniam etsi postularet, sic sibi uellet impendi, ut nichilominus in errore persisteret: ubi utique non tam a nobis recipi uideretur, quam in suam potius nos traduceret prauitatem. Quem reatum se confessuros asserunt ante certamen? si reatus est, utique corrigendus est; si corrigendum non putant, fallaciter se reatum [h 1Kb] perhibent profiteri: nisi, quod est infelicius, cum et fatentur reatum, et non estimant corrigendum. Illud quoque ridere me libuit, quod ait: si  necesse fuerit ueniam postulare; existimans nimirum tunc se necessario ueniam peccati postulare, si ei concedamus ne peccare desistat, immo etiam, quod absit, cum eodem consentiamus nos quoque peccare. Nescio inter que prodigia mundi hec uox possit admitti. Remitti culpa de preterito potest, correctione sine dubio subsequente. Nam si deinceps [i 1Kb] sinitur mansura peruersitas, non est benignitas remittentis, sed consentientis [i 1Kb] assentatio. Non mirum si isti sedem beati apostoli Petri blasphemare presumant, qui talia portenta uel corde gerunt, uel ore diffundunt, et nos insuper superbos esse pronuntiant, cum eis prima sedes quidquid est pietatis non desistat offerre, illi [k 1Kb] etiam ipso proteruo se spiritu subiugare posse confidant. Sed captos mente facere ista non mirum  est. Sic phrenetici [l 1Kb] solent medicantes quosque uel hostes putare, uel cedere. Quero tamen ab his iudicium quod pretendunt, ubinam possit agitari? an apud ipsos, ut iidem sint inimici, testes et iudices? Sed tali iudicio nec humana debent committi negotia, nedum diuine legis integritas. Si quantum ad religionem pertinet, non nisi apostolice sedi iuxta canones debetur totius summa iudicii; sic quantum ad seculi potestatem, [m 1Kb] illa a pontificibus et precipue a beati Petri uicario debet cognoscere, que diuina sunt, non ipsa eadem iudicare. Nec [n 1Kb] sibi hoc quisquam potentissimus seculi, qui tamen christianus est, uindicare presumit, nisi religionem forsitan  persequens. Quid tamen dicerent, si non chartis suis in omnibus 338 uincerentur? Ineptias itaque suas sibi seruent, nisi resipiscant, potius cogitantes Christi uocem non esse superfluam, que confessioni beati Petri apostoli inferni portas nunquam preualituras asseruit. Quapropter non ueremur ne apostolica sententia resoluatur, [a 1Kb] quam et uox Christi, et maiorum traditio, et canonum fulcit auctoritas, ut totam potius Ecclesiam semper ipsa diiudicet. Sed cogitent magis, si quis in eis religionis est sensus, ne prauitatem suam nullatenus deponentes, apud Deum hominesque sedis apostolice constitutione perpetua damnentur. Sic autem dicitur fuisse definitum, ut deinceps de negotio nichil dicatur, quasi uel nunc eos, quemadmodum nouistis, meo duxerim nomine specialiter  alloquendos. Neque plane cum istis non corrigentibus ineunda congressio, quemadmodum cum aliarum quoque heresum sectatoribus dimicatio renuenda. [b 1Kb] uos autem saluos et sospites quantocius huc reuerti, continuis Diuinitatem uotis expetimus.



CAPITULUM XLIX. [c 1Kb] Epistola sancti Gelasii episcopi ad Anastasium imperatorem.

CAP. I.---Famuli uestre pietatis, filii mei Faustus magister et Ireneus uiri illustres, atque eorum comites publica legatione fungentes ad Urbem reuersi, clementiam uestram [d 1Kb] dixerunt quesisse cur ad uos mee salutationis scripta non miserim. Non meo fateor instituto; sed cum directi dudum de partibus Orientis uel uidendi me licentiam sibi uestris preceptionibus  abnegatam, tota urbe disperserint, a litteris credidi temperandum, ne onerosus potius quam officiosus existerem. uidetis igitur non mea dissimulatione prouenisse, sed competentis fuisse cautele, ne respuentibus animis molestias irrogarem. Sed ubi serenitatis tue beneuolentiam comperi, prefatis indicantibus humilitatis 339 mee clementer expetisse sermonem, iam reuera perpendi [e 1Kb] reputandum mihi non immerito si tacerem: quia, gloriose fili, et sicut Romanus natus, Romanum principem amo, [f 1Kb] suspicio, colo; et sicut Christianus, cum eum qui zelum Dei habet, secundum scientiam ueritatis habere desidero; et qualiscunque apostolice sedis uicarius, quod ubicunque plene fidei catholice  deesse comperero, pro meo modulo suggestionibus opportunis supplere contendo. Dispensatione enim mihi diuini sermonis iniuncta, ue mihi est, si non euangelizauero . Quod cum uas electionis beatus apostolus Paulus formidet et clamet, multo magis mihi exiguo metuendum est, si diuinitus [g 1Kb] inspirato et paterna deuotione transmisso, subtraxero ministerium predicandi.

CAP. II.---Pietatem [h 1Kb] tuam precor, ne arrogantiam iudicet diuine rationis officium. Absit, queso, a Romano principe, ut intimatam suis sensibus ueritatem arbitretur iniuriam. Duo sunt quippe, imperator auguste, quibus principaliter mundus hic regitur, auctoritas sacrata pontificum, et regalis potestas. In quibus tanto grauius pondus est sacerdotum, quanto  etiam pro ipsis regibus [i 1Kb] hominum in diuino reddituri sunt examine rationem. Nosti etenim, fili clementissime, quoniam licet presideas humano generi dignitate, uerumtamen presulibus rerum diuinarum deuotus colla submittis, atque ab eis causas tue salutis [i 1Kb] expetis, inque sumendis celestibus sacramentis, eisque, ut competit, disponendis subdi te debere cognoscis religionis ordine, potius quam preesse, [k 1Kb] itaque inter hec ex illorum te pendere iudicio, non illos ad tuam redigi uelle uoluntatem. [l 1Kb] Si enim, quantum ad ordinem publice pertinet discipline, cognoscentes imperium tibi superna dispositione collatum, legibus tuis ipsi quoque parent religionis antistites, ne uel in rebus mundanis excluse uideantur obuiare sententie; quo, oro te, decet affectu eis  obedire, qui [m 1Kb] prerogandis uenerabilibus sunt attributi mysteriis? 340 Proinde sicut non leue discrimen incumbit pontificibus siluisse pro Diuinitatis cultu quod congruit, ita his, quod absit, non mediocre periculum est, qui cum debeant parere, despiciunt; et si cunctis generaliter sacerdotibus recte diuina tractantibus fidelium conuenit corda submitti, quanto potius sedis illius presuli consensus est adhibendus, quem cunctis sacerdotibus et diuinitas summa uoluit preeminere, et subsequens Ecclesie generalis iugiter pietas celebrauit? Ubi pietas tua euidenter aduertit nunquam quolibet penitus humano consilio eleuare se quemquam posse illius priuilegio uel confessioni, quem Christi uox pretulit uniuersis, quem Ecclesia  ueneranda confessa semper est et habet deuota primatem. Impeti [a 1Kb] possunt humanis presumptionibus, que diuino sunt iudicio constituta; uinci autem quorumlibet potestate non possunt. Atque utinam sic contra nitentibus perniciosa non sit audacia, quemadmodum quod ab ipso sacre religionis auctore prefixum est, non potest ulla uirtute conuelli: [b 1Kb] Firmamentum enim Dei stat . Nunquidnam cum ab aliquibus religio infestata est, quantacunque potuit nouitate superari; et non magis hoc inuicta permansit, quo estimata est posse succumbere?

CAP. III.---Desinant ergo, queso te, temporibus tuis quidam per occasionem perturbationis ecclesiastice precipitanter ambire que non licent, ne et illa  que male appetunt nullatenus apprehendant, et modum suum apud Deum hominesque non teneant. Quapropter sub conspectu Dei pure, sincere, pietatem tuam deprecor, obtestor, [c 1Kb] exhortor, ut petitionem meam non indignanter accipias; rogo, inquam, ut me in hac uita potius audias deprecantem, quam, quod absit, in diuino iudicio sentias accusantem. Nec me latet, imperator auguste, quod pietatis tue studium fuerit in priuata uita. Optasti semper fieri particeps promissionis eterne. Quapropter noli, precor, irasci mihi, si te tantum diligo, ut regnum, 341 quod temporaliter assecutus es, uelim te habere perpetuum; et qui imperas seculo, possis regnare cum Christo. Tuis certe legibus, imperator, pateris nichil perire Romano nomini, [d 1Kb] nichil admittis ingeri detrimenti.  Itane uerum est, princeps egregie, qui non solum presentia Christi beneficia, sed et futura desideras, ut religioni, ut ueritati, ut sinceritati catholice communionis et fidei, temporibus tuis patiaris [e 1Kb] quemquam inferre dispendium? Qua fiducia, rogo te, illic eius premia petiturus es, cuius hic damna non prohibes? Non sint grauia, queso te, que pro tue salutis eternitate dicuntur. Scriptum legisti: Meliora sunt uulnera amici, quam oscula inimici . Queso pietatem tuam, ut quo affectu dicuntur  a me, eo tuis sensibus intimentur. Nemo pietatem tuam fallat. uerum est quod figuraliter per prophetam Scriptura testatur: Una est columba mea, [f 1Kb] perfecta mea . Una est christiana fides, que est catholica. Catholica autem ueraciter illa est, que ab omnium perfidorum atque [g 1Kb] ab eorum successoribus consortibus sincera, pura, immaculata communione diuisa est. Alioquin non erit diuinitus mandata discretio, sed [h 1Kb] miranda confusio. Nec ulla causa iam superest, si hoc in quolibet contagio uoluerimus admittere; [i 1Kb] ne cunctis heresibus aditum ianuamque pandamus: Qui enim in uno offenderit, omnium reus est : Et, qui minima spernit, paulatim decidit .

CAP. Iu.---Hoc est quod sedes apostolica magnopere  [i 1Kb] precauet, ut quia mundo radix est Apostoli gloriosa confessio, nulla rima prauitatis, nulla prorsus contagione maculetur. Nam si, quod Deus auertat, et quod fieri non posse confidimus, tale aliquid proueniret, [k 1Kb] uel cui iam resistere auderemus errori, uel unde correctionem errantibus posceremus? Proinde [l 1Kb] pietas tua unius ciuitatis populum negat posse componi. Quid nos 342 de totius orbis terrarum sumus uniuersitate facturi; si, quod absit, nostra fuerit preuaricatione deceptus? Si totus correctus est mundus, profana patrum suorum traditione [m 1Kb] despecta, quomodo non corrigatur unius ciuitatis populus, si predicatio fida succedat? Ergo, gloriose imperator, [n 1Kb] nolo ego Ecclesiarum pacem, quam etiamsi cum mei sanguinis impendio prouenire posset, amplector;  sed, precor te, cuiusmodi debeat esse pax ipsa, non utcunque, sed ueraciter christiana, mente libremus. Quomodo enim potest esse pax uera, cui caritas intemerata defuerit? Charitas autem qualiter esse debeat, nobis euidenter per Apostolum predicatur, qui ait: Et caritas de corde puro, et conscientia bona, et fide non ficta . Quomodo, queso te, de corde erit puro, si contagio inficiatur externo? Quomodo de conscientia bona, si prauis fuerit malisque commixta? [o 1Kb] Quemadmodum fide non ficta, si maneat  sociata cum perfidis? Que cum a nobis sepe iam dicta sint, necesse est tamen incessabiliter iterari, et tandiu non taceri, quandiu nomen pacis obtenditur; ut nostrum non sit  [a 1Kb] facere pacem, sed talem uelle nos doceamus, qualis et sola pax esse, et preter quam nulla pax esse monstretur? Eutychianum certe dogma, contra quod apostolice sedis cautela peruigilat, si creditur salua catholice fidei ueritate posse constare, promatur, asseratur, et quantislibet uiribus astruatur; ut non solum per seipsum quam inimicum sit fidei christiane possit ostendi, sed et quantas et quam lethales hereses in sua contineat colluuione [b 1Kb] monstrari. Si autem, ut magis confidimus, a catholicis iudicatis mentibus excludendum, queso te, cur non et contagia simul eorum  qui hoc probantur esse polluti decernitis refutanda? cum dicat Apostolus: Non solum qui non facienda faciunt, reos uideri, sed etiam qui consentiunt facientibus . 343 Proinde, sicut non potest, peruersitatis communicatore suscepto, non pariter peruersitas approbari, sic non potest refutari peruersitas, complice et sectatore peruersitatis admisso.

CAP. u.---Legibus certe uestris criminum conscii, susceptoresque latrocinantium pari iudiciorum pena constringuntur; nec expers facinoris estimatur, qui licet ipse non fecerit, [c 1Kb] facientes tamen in fedus familiaritatemque receperit. Proinde cum Chalcedonense concilium pro fidei catholice atque apostolice ueritate communioneque celebratum, damnauerit Eutychetem,  [d 1Kb] detestandi furoris auctorem, non satis habuit, nisi ut pariter eius quoque consortem Dioscorum ceterosque percelleret. Hoc igitur modo  successores eorum Timotheus,  Petrus, atque alter Antiochenus Petrus, [e 2Kb] non singulariter, nominatim, unusquisque pro parte sua, uiritim propter singulos quosque rursus facto concilio, sed synodi semel acte regula consequenter elisi. Quemadmodum ergo non apparet euidenter etiam cunctos simili tenore constringi qui eorum communicatores et complices exstiterunt, atque omnes omnino a catholica atque apostolica [f 1Kb] merito communione discerni? Hinc Acacium quoque iure dicimus a nostro consortio submouendum, qui maluit in sortem transire perfidie, quam in catholice et apostolice [g 1Kb] communionis sinceritate constare, cum fere triennium, ne in id ueniret apostolice sedis epistolis doceatur competenter instructus. Postquam uero communionis 344 est factus aliene, non potuit nisi a catholice  et apostolice mox societate [h 1Kb] precidi: ne per eum, si uel paululum cessaremus, nos quoque subiisse uideremur contagia perfidorum. Sed reuera, uel tali perculsus pena resipuit, correctionem promisit, emendauit errorem? [i 1Kb] aut ille tractatus lenius uoluerat cerceri, qui etiam uerbera dura non sensit? Quo in sua perfidia et damnatione moriente, tam eius in ecclesiastica recitatione non potest nomen ascribi, quam externe contagium non debet communicationis admitti. Quapropter [i 1Kb] aut doceatur ab heretica participatione sincerus, quorum se ille permiscuit communioni, aut cum iisdem non potest non repelli.

CAP. uI.---Sic autem susurrant Orientis episcopi; quod ad eos sedes apostolica, [k 1Kb] non ista conscripserit, quasi uel ipsi de recipiendo legitime Petro sedem apostolicam  suis litteris fecerint certiorem; uel huius receptionis incondite non iam pariter complices exstitissent: [l 1Kb] quem sicut non possunt docere ab heretica prauitate fuisse purgatum, ita se hereticorum nullatenus poterunt excusare consortes. Qui si fortassis astruxerint quod ad apostolicam sedem de susceptione Petri  per Acacium cuncti consona [a 1Kb] uoluntate retulerint, per eumdem sibimet omnes pari uoce sentiant fuisse rescriptum. Apostolice uero sedis auctoritas quod cunctis seculis Christianis Ecclesie prelata sit uniuerse, et canonum serie paternorum, et multiplici traditione firmatur. Sed [b 1Kb] uel hinc, uel utrum sibi quisquam contra Nicene synodi constituta quidpiam ualeat usurpare, collegio potest unius communionis 345 ostendi, non mentibus externe societatis aperiri. Apud illos si quis confidit, egrediatur in medium, et apostolicam sedem [c 1Kb] de utroque reuincat et instruat. Tollatur ergo nomen e medio, [d 1Kb] quod Ecclesiarum discretionem procul a Catholice communione operatur, ut sincera pax fidei communionisque reparetur et unitas. Et tunc quis nostrum contra uenerandam,  uel insurrexerit, uel nitatur insurgere uetustatem, competenter et legitime perquiratur; et illic apparebit quis modesto proposito custodiat formam traditionemque maiorum, quis supra hec irreuerenter [e 1Kb] insiliens, quis rapina posse fieri arbitretur.

CAP. uII.---Quod si mihi persona populi Constantinopolitani proponitur, per quam dicatur nomen scandali, id est, Acacii, non posse remoueri, taceo quia et heretico quondam Macedonio pulso, et Nestorio nuper eiecto, plebs Constantinopolitana catholica manere delegerit, potiusquam [f 1Kb] maiorum presulum damnatorum a defectione retineri. Taceo quod ab iisdem ipsis damnatis presulibus, a quibus baptizati fuerant, in fide catholica manentes, nulla sint exagitatione turbati. Taceo quod pro rebus ludicris populares  tumultus nunc etiam uestre pietatis auctoritas refrenarit, atque ideo multo magis pro salute animarum suarum necessario uobis Constantinopolitane ciuitatis obtemperat multitudo, si eam ad apostolicam et catholicam communionem uos principes reducatis. Etenim, imperator auguste, si contra leges publicas aliquid, quod absit, quispiam fortasse tentaret, nulla  id pati ratione potuisses; ad Diuinitatis puram sinceramque deuotionem, ut tibi plebs subdita redigatur, conscientie tue non putas interesse? Postremo [g 1Kb] si unius populi ciuitatis animus non putatur offendi ne diuina, ut res postulat, corrigantur, quanto magis ne diuina offendantur catholici nominis uniuersi piam fidem nec ledere debemus omnino, nec possumus? Et tamen iidem poscunt se nostra uoluntate sanari. Competentibus ergo se sinant curari posse remediis: alioquin, quod absit, in eorum 346 transeundo perniciem, cum illis perire possumus, ipsos uero saluare non possumus. Iam hic quid sit magis sequendum, sub diuino iudicio uestre conscientie derelinquo: utrum, sicut nos optamus, simul omnes certam redeamus ad uitam; an, sicut illi poscunt, manifestam  tendamus ad mortem. Sed adhuc apostolicam sedem sibi medicinalia suggerentem, superbam uocare arrogantemque contendunt. Habet hoc qualitas sepe languentium, ut accusent medicos congruis [h 1Kb] eos obseruationibus ad salubria reuocantes, magis quam ut ipsi suos noxios appetitus deponere uel reprobare consentiant. Si nos superbi sumus, qui animarum remedia conuenientia ministramus; quid uocandi sunt qui resultant? Si nos superbi sumus, qui obediendum paternis dicimus constitutis; qui refragantur, quo appellandi sunt nomine? Si nos elati sumus, qui diuinum cultum puro atque illibato cupimus tenore seruari; qui contra Diuinitatem quoque sentiunt, dicant qualiter nuncupentur. [i 1Kb] Sic et nos ceteri qui in errore sunt estimant, quod eorum non consentiamus  insanie. Ubi tamen spiritus superbie ueraciter pugnet et consistat, ueritas ipsa iudicat. [i 1Kb] Explicit pape Gelasii ad Anastasium principem.



347 CAPITULUM L. [k 1Kb] Epistola Gelasii Pape ad episcopos Dardanie.

[l 3Kb] Rationis reddende; Acacium a sede apostolica competenter  fuisse damnatum; nec posse quemquam sine discrimine anime sue eius communionis participem effici.

Dilectissimis fratribus uniuersis episcopis per Dardaniam constitutis GELASIUS.

CAP. I.---ualde mirati sumus quod uestra dilectio, quasi nouam et ueluti difficilem questionem, et adhuc tanquam inauditum quidpiam nosse [a 1Kb] desiderat quod Eutychiane pestilentie communicatores, non habentes quid pro sue perditionis obstinatione respondeant, frequenti iam ratione conuicti, [b 1Kb] sola contentione submurmurant: non quia sit alicuius momenti quod garriunt, nec inueniunt penitus quid loquantur. Ubi magis eos, qui catholicis sensibus instituti sunt, adhuc herere [c 1Kb] miramur, quam illos qui a  ueritate exciderunt, et ab antiqua Ecclesie traditione sunt deuii, [d 1Kb] profanas uocum nouitates, et ineptias caduce peruersitatis obtendere. Quibus eos uestra 348 dilectio retulit iactitare, ideo Acacium non putare iure damnatum, quod non a speciali synodo uideatur fuisse deiectus, et insuper dementiam sue uanitatis [e 1Kb] accumulare pueriliter, adiicientes: Precipue pontificem regie ciuitatis. Quapropter stultitiam respuentes inanium querelarum, percurrere uos oportet ab ipsis beatis apostolis, et considerare prudenter quoniam patres nostri, catholici uidelicet doctique pontifices, in unaquaque heresi quolibet tempore [f 1Kb] suscitata, quidquid pro fide, pro ueritate, pro communione catholica atque apostolica secundum Scripturarum tramitem predicationemque maiorum facta  semel congregatione sanxerunt, inconuulsum deinceps uoluerint firmumque constare; nec [g 1Kb] in eadem causa denuo que prefixa fuerant retractari qualibet recenti presumptione permiserint; sapientissime prouidentes, quoniam si decreta salubriter cuiquam liceret iterare, nullum contra singulos quosque prorsus errores stabile persisteret Ecclesie constitutum, ac semper iisdem [h 1Kb] furoribus recidiuis omnis integra  definitio turbaretur. Nam si limitibus etiam prefixis positarum semel synodalium regularum, non cessant elise pestes, resumptis certaminibus, contra fundamentum sese ueritatis attollere, et simplicia queque corda percutere, quid fieret si subinde fas esset perfidis inire concilium? cum [i 1Kb] quelibet illa manifesta sit ueritas, nunquam desit quod perniciosa depromat falsitas; etsi ratione uel auctoritate deficiens, sola tamen intentione non cedens. Que maiores nostri 349 diuina inspiratione cernentes, necessarie precauerunt; [i 1Kb] ut quod contra unamquamque heresim coacta synodus pro fide, communione et ueritato catholica atque apostolica promulgasset, non sinerent nouis post hec retractationibus mutilari: ne prauis occasio preberetur que medicinaliter fuerant statuta  pulsandi; sed auctore cuiuslibet insanie, ac pariter errore damnato, sufficere iudicarunt ut quisquis aliquando huius erroris communicator existeret, principali sententia damnationis eius esset obstrictus, quoniam manifeste quilibet uel professione sua, uel [k 1Kb] communione posset agnosci.

CAP. II.---Et ut [l 1Kb] breuitatis causa priora taceamus, que diligens inquisitor facile poterit uestigare, Sabellium damnauit synodus, nec fuit necesse ut eius sectatores postea damnarentur singulas uiritim synodos celebrari; sed pro tenore constitutionis antique cunctos, qui uel prauitatis illius uel communionis exstitere participes, uniuersalis Ecclesia duxit esse refutandos. Sic propter blasphemias Arii, forma fidei communionisque catholice Niceno prolata conuentu,  Arianos omnes, uel quisquis in hanc pestem [m 1Kb] siue sensu, siue communione deciderit, sine retractatione concludit. Sic Eunomium, Macedonium, Nestorium, synodus semel gesta condemnans, ulterius ad noua concilia uenire non siuit; sed uniuersos quocunque modo [n 1Kb] in has blasphemias recidentes, tradito sibi limite synodali, refutauit Ecclesia; nec unquam recte cessisse manifestum est, qualibet necessitate cogente,  [a 1Kb] nouiter que fuerant salubriter constituta temerasse. [b 1Kb] Non autem nos latet in tempestate persecutionis Ariane plurimos pontifices de exsiliis, pace reddita, respirantes per certas prouincias, congregatis secum fratribus, Ecclesias composuisse 350 turbatas; non tamen ut illius synodi Nicene, quidquid de fide et communione catholica definiuerat, immutarent, nec noua quemquam prolapsum damnatione percellerent; sed illius decreti tenore, [c 1Kb] nisi resipuisset, iudicauere damnatum, essetque consequens, ut, nisi corrigeret, damnationi proculdubio subiaceret. Quibus conuenienter, ut dictum est, ex paterna traditione perpensis, confidimus quod nullus iam ueraciter Christianus ignoret uniuscuiusque synodi constitutum, quod uniuersalis Ecclesie probauit assensus, [d 1Kb] nullam magis  exsequi sedem oportere pre ceteris, quam primam; que et unamquamque synodum sua auctoritate confirmat, et continuata moderatione custodit; pro suo scilicet principatu, quem beatus apostolus Petrus Domini uoce perceptum, Ecclesia nichilominus subsequente, et tenuit semper, et retinet.

CAP. III.---Hec dum Acacium certis comperisset indiciis [e 1Kb] a ueritate deuiasse, diutius ista non credens, quippe quem nouerat exsecutorem sepe necessarie dispositionis sue contra hereticos exstitisse; per triennium fere litteris destinatis eumdem monere non destitit, sicut per diuersos missa [f 2Kb] familiariter scripta testantur. Quibus ille primum tanquam dedito silentio nichil respondere proponens, tandem aliquando missis litteris profitetur se Alexandrino Petro,  quem expetita apostolice sedis auctoritate exsecutor ipse quoque damnauerat, absque apostolice sedis notitia communione permixtum. Beati autem Petri sedes, que Alexandrinum Petrum [g 1Kb] se tantummodo damnasse, non etiam soluisse nouerat, non recepit:  atque ideo, ne per Acacium in Petri quoque consortium duceretur, ipsum quoque a sua communione submouit, et multis modis transgressorem a sua societate fecit alienum. 351 Hic si examinatio queritur, iam iudicio non erat opus, postquam litteris suis ipse confessus est [h 1Kb] . Si auctoritatis pondus inquiritur, Chalcedonensis synodi [i 1Kb] tenore illius definitionis exsecutio reperitur, quo damnati illic erroris communicator effectus, prefixe nichilominus damnationis particeps existeret: quoniam idem ipse error, qui semel est cum suo auctore damnatus, in participe quolibet praue communionis effecto, et exsecrationem sui gestat, et penam. [i 1Kb] Quo tenore Timotheus etiam, atque ipse Alexandrinus Petrus, qui secundam certe sedem tenuisse uidebantur, non repetita synodo, sed  auctoritate tantummodo sedis apostolice, ipso quoque Acacio postulante uel exsequente, [k 1Kb] probantur esse damnati. Quod si, utrum errori uel preuaricationi communicarit Acacius, forsitan dicatur oportuisse constare, breuiter prebemus ad ista responsum: aut enim ipsi doceant Petrum ueraciter legitimeque purgatum et ab omni hereticorum contagione rite discretum, cum ei communicauit Acacius, si eius communicatorem putant Acacium aliquatenus excusandum; [l 1Kb] aut si, quod magis est uerum, conuenienter atque legitime Petrum non probauerint expia tum, restat ut eius [m 1Kb] inexpiatione fuerit et qui ei communicauit infectus.

CAP. Iu.---Nec plane tacemus quod cuncta per mundum nouit Ecclesia, quoniam quorumlibet sententiis  ligata pontificum sedes beati Petri apostoli ius habeat resoluendi, ut pote que de omni Ecclesia fas habeat iudicandi, neque cuiquam liceat de eius iudicare iudicio. Si quidem ad illum de qualibet mundi parte canones appellari uoluerint, ab illa autem nemo  sit appellare permissus. 352 [a 1Kb] Quapropter constat satis Acacium nullum habuisse pontificium sententiam sedis apostolice sine ulla eius notione soluendi. Qua certe synodo hoc ille presumpsit, quod nec sic absque apostolica sede fas quidem haberet efficere? Cuius sedis episcopus? cuius metropolitane ciuitatis antistes? Nonne parochie Heracleensis Ecclesie? Si illi certe licuit sine synodo sententiam apostolice sedis abrumpere, nulla eius consultatione quesita; itane uero non licuit prime sedi Chalcedonensis synodi, constituta, sicut decuit, exsequenti huiusmodi preuaricatorem sua auctoritate detrudere? Sed nec illa preterimus, quod apostolica sedes frequenter, ut dictum est, more maiorum etiam sine ulla synodo precedente, [b 1Kb] exsoluendi quos synodus iniqua damnauerat,  et damnandi nulla existente synodo quos oportuit, habuerit facultatem. Sancte quippe memorie Athanasium synodus Orientalis addixerat, quem tamen exceptum sedes apostolica, quia damnationi Grecorum non consensit, absoluit. Sancte memorie nichilominus Ioannem Constantinopolitanum synodus etiam catholicorum presulum certe damnauerat, quem simili modo sedes apostolica etiam sola, quia non consensit, absoluit. Itemque [c 1Kb] sanctum Flauianum pontificem Grecorum congregatione damnatum pari tenore, quoniam sola sedes apostolica non consensit, absoluit: potiusque qui illic receptus fuerat, Dioscorum secunde sedis presulem sua auctoritate damnauit, et impiam synodum non consentiendo sola submouit, et pro ueritate, ut synodus Chalcedonensis  fieret, sola decreuit. [d 1Kb] In qua ut ergo sola ius habuit absoluendi eos quos synodica decreta 353 perculerant, sic etiam sine synodo in hac eadem causa plurimos etiam metropolitanos damnasse cognoscitur.

CAP. u.---Quod si quis hec ab apostolica sede [e 1Kb] uel secundum synodum acta reprehendit; preter quod prisca rerum probatione conuincitur, interim  multo magis Acacio non licuisse fatebitur. Dicat ergo qua ipse synodo secunde sedis antistitem qualemcumque, certe catholicum, et a catholicis ordinatum, nec de catholica fide et communione aliquatenus impetitum, duxerit excludendum; et hereticum manifestum Petrum, sua quoque exsecutione damnatum, catholico pontifici permiserit [f 1Kb] subrogari. Qua synodo tertie sedis episcopum sanctum Calendionem fecit expelli, ac nichilominus eidem Petrum tam manifestum hereticum, ut eidem palam [g 1Kb] nec se communicare pretenderet, sua passus est dispositione substitui? Qua denique per totum Orientem synodo, eiectis orthodoxis, nullo crimine maculatis, prauos quosque et criminibus inuolutos sua prouisione supposuit? Qua synodo tot aliena priuilegia nefandus  populator inuasit? Sed [h 1Kb] libri non sufficient si tragedias eius, quas per Ecclesias totius Orientis exercuit, singillatim describere moliamur. An illud ipsius argumentum nobis estimant opponendum, quo facinora sua in imperialem [i 1Kb] uisus est iactare personam? Cur igitur, quando uoluit, obstitit Basilisco Tyranno certe et heretico uehementer infesto? Cur ipsi imperatori Zenoni, quia palam Antiocheno Petro nolui communicare, suam non subdidit uoluntatem? Ecce potuit in aliis resultare, [i 1Kb] si uellet. Annon Apostolus dicit: Non solum qui faciunt, sed etiam qui consentiunt facientibus , reatu pariter sunt irretiti? Sed ut ea que latius explicanda sunt omittamus, quid, quod ipse Zenon imperator suis litteris profitetur cuncta sese ex Acacii gessisse consilio, nec  hoc eum fallere litteris suis ipse quoque testatur 354 Acacius, qui et eum nichilominus uniuersa recte gessisse conscripsit, et suo consilio hec eadem gesta non tacuit. Quasi uero tantum in Alexandrini Petri communione Acacius preuaricator exstiterit, et non in omnibus, quos uel fecit, depulsis catholicis pontificibus, tanquam tyrannus, Ecclesiis quibuscunque  preponi; uel taliter prepositis peruersa communione permixtus est, qui hoc ipso secundum canones fuerant ab ecclesiastica communione pellendi, quo se passi sunt successores uiuis sacerdotibus adhiberi. Quis autem non perspiciat christianus, quod catholicis pontificibus a propria sede deiectis, non nisi heretici potuerunt introduci? Quibus tamen cunctis, uel auctor fuit Acacius subrogandis, uel subrogatis communicator accessit, his [a 1Kb] utique qui a communione hereticorum nullatenus discrepabant. Cur ergo uel cum hec fieri uideret, non, sicut sub Basilisco iam fecerat, ad apostolicam sedem referre curauit: ut si solus ipse non poterat, [b 1Kb] iunctis cum eadem consiliis atque tractatibus apud imperatorem possent que religioni competerent allegari? Nam si Basiliscus,  ut dictum est, Tyrannus hereticus, scriptis apostolice sedis uehementer infractus est, et a plurimis reuocatus excessibus; quanto magis legitimus imperator, qui se catholicum uideri uolebat, potuit cum apostolica sede cunctorum quoque pontificum moderata suggestione mitigari; precipue cum eiusdem Acacii esset specialis fautor et amator, et qui litteris suis tam ipsum Acacium, quam sanctum papam Simplicium magnis laudibus extulisset, [c 1Kb] quod heretico constantissime restitissent? Cur tanto tempore Acacius inter ista conticuit: nisi quia prepediri nolebat ullatenus, que desiderabat expleri.

CAP. uI.---Ponamus tamen, etiamsi nulla synodus precessisset, cuius apostolica sedes recte fieret exsecutrix, cum quibus erat de Acacio 355 synodus  ineunda? Nunquid cum his qui iam participes tenebantur Acacio et per Orientem totum catholicis sacerdotibus uiolenter exclusis et per exsilia diuersa relegatis, socii euidenter existebant communionis externe, prius se ad hec consortia transferentes, quam sedis apostolice scita consulerent? Cum quibus ergo erat synodus ineunda? Catholici pontifices fuerant undique iam depulsi, solique remanserant socii perfidorum, cum quibus iam nec licebat habere conuentum, [d 1Kb] dicente psalmo: Non sedi in concilio uanitatis, et cum iniqua gerentibus non introibo . Nec ecclesiastici moris est cum his qui pollutam  habent communionem, permixtamque cum perfidis, miscere concilium. Recte igitur per Chalcedonensis synodi formam huiusmodi preuaricatio repulsa est, potius quam ad concilium [e 1Kb] , quod nec opus erat post primam synodum, nec cum talibus haberi licebat, adducta est. Nam et quid ageretur de fide catholica intelligere si uellent, ignorare non poterant: cum uiderent catholicos pontifices, nulla synodi discussione, nullo concilio, precipue cum nouas causas esse perpenderent, toto Oriente depelli: et ceteri quid cauerent, ex illorum qualitate [f 1Kb] discernere potuissent. Restat igitur ut illius partis eos fuisse sit clarum, cui se post tot experimenta dederunt, meritoque ab apostolica sede ceterisque catholicis, non iam consulendi erant, sed potius notandi.  Risimus autem, quod prerogatiuam uolunt Acacio comparari, quia episcopus fuerit regie ciuitatis. Nunquid apud Mediolanum, apud Rauennam, apud Sirmium, apud Treuiros multis temporibus non constitit imperator? Nunquidnam harum urbium sacerdotes ultra mensuram sibimet antiquitus deputatam quidpiam suis dignitatibus usurparunt? Nunquid Acacius ut Ioannem qualemlibet hominem, catholicum tamen, a catholicis ordinatum, de Alexandria excluderet, Petrumque in heresi iam detectum atque damnatum, absque sedis apostolice 356 consultatione reciperet, aliqua synodo saltem illic habita, hoc audacter arripuit, ut Calendionem [g 1Kb] de Antiochia depelleret, hereticumque Petrum, quem ipse damnauerat, absque notitia sedis apostolice rursus admitteret,  aliqua synodo id fecisse monstratur? Si certe de dignitate agitur [h 1Kb] ciuitatum, secunde sedis et tertie maior est dignitas sacerdotum, quam eius ciuitatis, que non solum inter sedes minime numeratur, sed nec intra metropolitanorum iura censetur. Nam quod dicitis, [i 1Kb] regie ciuitatis, alia potestas est regni secularis, alia ecclesiasticarum distributio dignitatum. Sicut enim quamuis parua ciuitas prerogatiuam presentis regni non minuit, sic imperialis presentia mensuram dispensationis religiose non mutat. Sit clara urbs illa potestate presentis [i 1Kb] imperatoris, religio sub eodem tunc firma, tunc libera,  tunc prouecta consistit, si potius hoc presente propriam teneat sine ulla perturbatione mensuram [a 1Kb] .

CAP. uII.---Sed dicatur forsitan de Alexandrino et Antiocheno, certis ex causis principem magis illa que gesta sunt, [b 1Kb] non Acacium precepisse. Sed principi christiano decuerat suggerere sacerdotem, maxime cuius familiaritate et fauore fruebatur, saluam fore de eius iniuria contumeliaque uindictam, tantum ut Ecclesie sineret christianus princeps regulas custodiri: quia et noua in utroque pontifice causa esset exorta, et nouam discussionem consequenter inquireret. Et si, sicut semper esset effectum [c 1Kb] , sacerdotali concilio de sacerdotibus iudicia prouenirent, non a seculari uiderentur qualescunque pontifices, et si errore humanitus accedente, non  tamen contra religionem ullatenus excedentes, potestate percelli. [d 1Kb] An et hec iusta ratione principi suggerenda non erant? Regie ciuitatis honore sublimis si factus erat illa regia ciuitate sublimior, tanto magis in his suggerendis debuit esse constantior. Si autem in his, que pro religione fuerant [e 1Kb] exerenda, exstitit 357 contemptibilis atque despectus, et aut segnis, aut fiduciam non habens intimandi, in quo per regiam ciuitatem maior effectus est? [f 1Kb] Nathan propheta palam publiceque in facie regi Dauid, et commissum pronuntiauit errorem, et ipsum commisisse non tacuit, et confessione correctum consequenter absoluit. Hic autem uir bonus et sacerdos egregius, in tantum se et suggerere [g 1Kb] potuisse monstrauit, et noluisse deprompsit, immo fauisse patefecit,  ut et imperator cuncta se ex eius gessisse consilio non taceret, et ipse imperatorem magnis preconiis eleuaret ista facientem, seseque proderet his agendis rebus fuisse participem.

CAP. uIII.---Sed esto Calendion nomen imperatoris abstulerit, Ioannes principi mentitus fuisse iactetur: que tamen, cum noue essent cause, noua [h 1Kb] debuit ecclesiastica prouenire discussio? An qui in hominem imperatorem peccasse dicebantur, nulla interueniente synodo deiici debuerunt: et in Deum, qui summus et uerus est imperator, Acacium delinquentem sinceramque communionem diuini sacramenti studentem  miscere cum perfidis, secundum synodum, [i 1Kb] qua hec est damnata perfidia, non oportebat excludi? Quid per totum Orientem de innumeris urbibus pulsi catholici sacerdotes, et heretici subrogati? Noue certe [i 1Kb] erant cause, et his consequenter noua synodus debebatur. Cur tunc non uenit in mentem, ut in talibus causis peteretur a principe saltem qualiscumque synodus celebranda, ut quocunque uel colorato iudicio traditionis ecclesiastice passim pontifices uiderentur [k 1Kb] exclusi, non solum quarumcunque urbium sacerdotes, sed metropolitani incunctanter antistites? His omnibus cum non restitit suggestione, qua potuit, consensit Acacius communicando cunctis, qui in catholicorum locum heretici fuerant subrogati. Apostolus autem dicit: Non solum qui faciunt, sed et qui  consentiunt facientibus , reos indubitanter ascribi. An hec licuit seculari potestati, et actis talibus Acacio consentienti absque ulla synodo, quam ipsa rerum nouitas exigebat, absque sedis apostolice 358 consultatione perficere; et sedi apostolice non licuit secundum tenorem synodi Chalcedonensis in ueteri utique causa et ueteri constituto [l 1Kb] iusta definitione damnatis inimicis synodi Chalcedonensis Acacium communicantem a sua communione depellere? Sed Acacius, inquiunt, [m 1Kb] principibus obuiare non potuit. Cur Basilisco, quia uoluit, obuiauit? cur ipsi Zenoni, ne palam Petro Antiocheno, quamuis latenter hoc fecerit, communicare uideretur, non commodauit assensum? Ecce resultanti non restitit imperator; ecce uim nolenti non intulit; ecce refugienti  contagia manifesta concessit; postremo, cur tanto tempore cum ista gererentur uel gerenda cognosceret, non ad sedem apostolicam, a qua sibi curam illarum regionum nouerat delegatam, referre [n 1Kb] curauit? Sed prius laudator factus est ipse gestorum, quam uel premoneret talia esse tentanda, uel ne tentarentur obsisteret, sicut sub Basilisco iam fecerat. Cur illis ceteris communicare [o 1Kb] consensit, qui depulsis catholicis sacerdotibus, indubitanter heretici singulis urbibus fuerant substituti? Postremo, si ille defuit suis partibus, et que sacerdoti [p 1Kb] catholico competerent agere non curauit, ideo sedes apostolica quod ad eam  pertinebat uel potuit uel debuit preterire? Quolibet modo hereticorum complicem refutauit, et consortem communionis externe a sua communione dimouit; nec opus fuit noua synodo, cum ueteris constituti sufficienter hoc forma prescriberet; nec opus fuit ut hec [a 1Kb] facienda Orientis episcopis intimaret, quos et expulsione catholicorum, que agebantur in causa fidei non ignorasse manifestum sit, et communicando hereticis subrogatis, facto tali [b 1Kb] consensisse. Non dubium est etiam externe communionis effectos, atque ideo cum eis iam nec potuisse, nec debuisse sedis apostolice scita tractari. Ecce agnouerunt in eorum professione qui constantissime perdurarunt, quid fidei communionique catholice deberetur.

CAP. IX.---Ecce agnouerunt quemadmodum a talibus  recedendo, immortalibus contraria moliendo, 359 a fide [c 1Kb] et communione catholica deuiarit Acacius, seque pariter cum eodem errori subdiderit. Ecce agnouerunt quam iustis ex causis pro fide et communione catholica atque apostolica, cui et illi qui in ea perstiterant congruebant, et illi qui perstantibus obuiabant, ab eadem docebantur alieni, sedis apostolice auctoritate sit remotus Acacius [d 1Kb] , eiusque pariter quicunque complices exstiterunt; atque ab illa merito communione cum his discretus, a qua se ipse primum cum suis consortibus, a pontificibus catholicis discrepando, cognoscitur separasse; iureque sententiam ille damnationis excepit, ceteris consortibus [e 1Kb] promulgandam, qui solus pro omnibus suis consortibus in communionem se recidisse perfidie  ad apostolicam sedem missis litteris est professus. Cui [f 1Kb] si communicauerant Orientales episcopi, antequam huc referret, pari utique sine dubio reatu probantur inuolui, iureque per eum sententiam transgressionis susceperunt, tanquam facti cum eodem communionis externe. Qui utique non consuli tanquam  nostre communionis homines iam deberent, sed tanquam in contrario positi consortio refutari. Si uero non communicauerant, antequam Acacius huc referret, et communicantem notare debuerant, et ipsi potius de eodem huc referre, atque apostolice sedis uigore perculsum merito comprobare; [g 1Kb] cumque ea sede apostolica tantisque illis catholicis pontificibus magis tenere concordiam. Sed quia ab illorum societate desciuerant, et eorum successoribus communicare delegerant, ideo cum sede apostolica minime congruebant, 360 quia in sortem reciderant preuaricatoris Acacii, [h 1Kb] et illius se sine dubio peruidebant sententia consequenter astringi. Ob hoc eum uideri nolebant esse damnatum, quia se cognoscebant in eadem preuaricatione damnatos, in qua hodieque  manere persistunt. Sed sicut hi simili conditione constricti, complicem suum non possunt iudicare non iure damnatum, neque rei reum possunt competenter absoluere; sic illo preuaricatore iuste damnato, isti quoque pari iacent damnatione prostrati; neque nisi resipiscentes inde poterunt prorsus absolui, quia sicut per unum scribentem eorum omnium uulgata transgressio est, qui in eamdem perfidie reciderant actionem; sic in uno eodemque, qui pro omnibus scripserat, uel scribendo omnium prodiderat uoluntates, [i 1Kb] transgressio est punita cunctorum.

CAP. X.--- [i 1Kb] Que ad instructionem uestre dilectionis satis abundeque sufficere iudicamus, quamuis eadem [k 1Kb] latius, si Dominus concesserit facultatem, studeamus exponere: quatenus et fidelium quisque cognoscat [l 1Kb] ;  nichil apostolicam sedem, quod absit, prepropere censuisse. Que tamen sententia in Acacium destinata, etsi nomine tantummodo presulis apostolici, cuius erat utique potestatis, legitime probatur esse deprompta, precipue cum secretim dirigenda uideretur, ne custodiis ubique [m 1Kb] pretentis dispositio  salutaris quibuslibet difficultatibus impedita, necessarium habere non posset effectum: tamen quia, orthodoxis ubique deiectis, et hereticis tantummodo eorumque consortibus iam relictis in Oriente, catholici pontifices aut residui omnino non essent, aut 361 nullam gererent libertatem, plurimorum in Italia catholicorum congregatio sacerdotum rationabiliter cognouit sententiam in Acacium fuisse prolatam. Que congregatio facta pontificum, non contra Chalcedonensem [a 1Kb] , non tanquam noua synodus contra ueterem primamque conuenit, sed potius secundum tenorem ueteris constituti, particeps apostolice exsecutionis effecta est: ut satis appareat Ecclesiam catholicam, sedemque apostolicam, quia alibi iam omnino non posset, ubi potuit, et cum quibus potuit  nichil penitus omisisse, quod ad fraternum pertineret pro intemerata [b 1Kb] fide et sincera communione tractatum [c 1Kb] .



CAPITULUM LI. [d 2Kb] Incipit de eadem ratione reddenda ad episcopos Orientis.

* * * * * * * * * * * * * * * * * * * * * * * * * * * *

CAP. I.---Quid ergo isti prudentes uiri, et argutis mentibus totius religionis interna rimantes, in Orientis partibus constituti, si cognouerunt [e 1Kb] huiusmodi personam in Antiochena Ecclesia constitutam, cur communicando talibus prebuere consensum? cur non illico reclamauerunt? 362 cur non se a tali contagio [f 1Kb] submouerunt, cum iam euidenter animaduerterent ideo Calendionem depulsum, ut hereticis  panderetur introitus? Quare hic nichil de synodo, nichil de re, nichil de fide christiana, nichil de personarum examinatione tractarunt? Si uero illi [g 1Kb] se communioni uoluntarie subdiderunt, ab apostolica sede certe separati sunt, cum talibus et apud tales,  etiamsi esset necesse fieri, nulla posset omnino synodus prouenire. Quod si ignorasse se dixerint, qualis apud Antiochiam post Calendionem successisset antistes; quid mirum, si qui in Oriente positi, que in regione sua [h 1Kb] contigerant scire nequiuerunt, ea que apud apostolicam sedem gesta fuerant, ignorarint? Cur tamen posteaquam ad eorum notitiam peruenit qualis esset sacerdos apud Antiochiam constitutus, non eius consortia continuo respuerunt? quid excusationem de ignorantie colore pretendunt, cum hodieque et [i 1Kb] manifestata contagia perfidorum, et a nobis sepius exprobrata sectentur? Quo satis apparet quia ne tunc quidem etiamsi cognoscerent, refutarent, quando nunc etiam publicata non renuunt. Prorsus in quamlibet se partem [i 1Kb] causationemque  conuertant, manifeste ueritatis ita laqueis suffocantur, ut suis ipsi uerbis possint actibusque concludi, [k 1Kb] nec nisi solam perniciem obstinate perfidie residuam uentilare.

CAP. II.---Hec autem que de Calendione uenerabili dicta sunt, et in Ioannis Alexandrini 363 conueniunt certa ratione personam. Immo, si causa eadem latius inquiratur, tante illic tragedie, tanti reperiuntur errores, ut si ipsi sint iudices, qui eadem perpetrarunt, cum euidenter fuerint [l 1Kb] confutati, a sui damnatione non temperent. Palam enim illic aperteque monstratur, nichil aliud quam quesitam causam, quemadmodum catholico qualicumque depulso pontifice, heretico Petro reseraretur accessus. Tunc istud nemo discutiebat; synodum nemo poscebat.  Passim omnia licito fieri a quibuscunque uidebantur. Nullum discrimen [m 1Kb] rerum, nulla examinatio postulabatur Ecclesie; sed prout de unoquoque uenisset in mentem, de suis urbibus catholicus pellebatur episcopus, non solum metropolitanus, sed etiam tertie  et secunde sedis antistites. In his nulla rerum uestigatio querebatur, nulla facienda [a 1Kb] concilia iactabantur; subrogabantur heretici, nemo resultabat: sed uelut muta pecora in captionem ducta subditis uoluntatibus perfidiam sectabantur. Non mirum quidem si nunc eos defendere moliantur, quorum indiscussam cecis mentibus secuti sunt [b 1Kb] uilitatem: sed miramur cur eos non pudeat in istorum damnatione de synodo non facta causari, cum sciant tot tantosque pontifices nulla synodo fuisse depulsos. [c 1Kb] In istorum eiectione de non inito concilio conqueruntur, cognoscant se cur non et hoc in aliorum eiectione quesiuerint accusari: [d 1Kb] si uero in ceterorum reiectione concilia necessaria non fuerunt, nec in istis necessaria fuisse cognoscant. An in catholicorum deiectione  non fuit opus synodo, et fuit magnopere congreganda in preuaricatoris damnatione confessi?

CAP. III.---Quid igitur restat, nisi ut dicant hereticos non fuisse? Non ergo de synodo [e 1Kb] conquerantur, qui se palam communionis externe perhibent sectatores. Cur ergo eis synodus necessaria fuisse uideatur, qui se 364 contra Chalcedonensem uenisse cognoscunt, qua Eutychianus error [f 1Kb] cum suis auctoribus generalis Ecclesie uoce damnatus est? Nec dubium, quod, [g 1Kb] sicut in unaquaque heresi  omnes complices, sectatores, communicatores damnate semel prauitatis pari sorte censentur. Ideoque sit consequens ut sicut Timotheus atque Petrus talium sectatores secundum tenorem  illius synodi, nulla recenti facta pontificum congregatione damnati sunt: sic etiam qui Petro communicauit Acacius, ut criminis particeps, ita consors sit factus et pene. Quid igitur ambagibus et nebulis ista pretexunt, ut impudentiam suam mentemque uesanam inanibus potius fabulis [h 1Kb] celare lethaliter, quam prodendo medicinaliter sanare contendant? Nihil enim nobis commune cum hominibus communionis externe. Ideo certe uocatur ad iudicium quecunque persona, ut aut fateatur obiecta, aut conuincatur  obiectis. Post confessionem porro litterarum tenore depromptam, cur ad iudicium uocaretur Acacius, qui se confessus est Petro, [i 1Kb] quem petita sedis apostolice preceptione damnarat, communione sociasse; nec ei credi iam externe communionis effecto, uel pro sua, uel pro illorum, uel pro Petri defensione iam posset, cui se prius miscuerat nefando consortio, [i 1Kb] feceratque secum eius causam sine dubitatione communem? cui, examinatione premissa et legitima, si ita esset, purgatione suscepto, regulariter misceretur. Sed cum eodem nondum legitime discusso atque purgato communione sociatus, quam adhuc reo se miscuit, tam pro eo loquendi fiduciam non habuit. Nam cum Acacius nullo priuilegio fulciretur, ut de secunda sede posset ferre iudicium; [k 1Kb] non  potuit iure quemquam damnare: simili modo, nisi prime sedis 365 auctoritate percepta, nec examinandi Petri ius habuit, nec recipiendipenitus potestatem.

CAP. Iu.--- [l 1Kb] Quo regulariter constituto, nec apud nos Petro ullatenus absoluto, quem damnasse nos nouimus, examinasse uel absoluisse nescimus, restat ut illud etiam demonstremus, eumdem Petrum quem se purgatum communione recepisse pretendit Acacius, nunquam ab heretice communionis contagione cessasse [m 1Kb] : ac non solum ipso tempore, quo communicauit Acacius, sed etiam post communionem preuaricatoris Acacii semper Alexandrinum Petrum in hereticorum collegio perdurasse. Atque ita et per hunc Acacium perfide communionis suscepisse contagium, et per eamdem illis hereticis, quibus [n 1Kb] Petrus communicabat,  eadem peste coniunctum. Qui presumpsit non seruato ordine Petrum suscipere, nec eum examinatum, nec purgatum cognoscitur recepisse: et ideo preter sedis apostolice notitiam non legitimam sibi eius receptionem usurpare uoluisse, ut examinationem et purgationem eius posset pro sua uoluntate [o 1Kb] metiri; atque eum nec examinatum nec omnino purgatum reciperet. Quem si reuera uellet examinatum purgatumque recipere, ordinem in eius examinatione [p 1Kb] et receptione potius custodisset, [q 1Kb] sed ut magis uideretur,  quam ueraciter esset, iure purgari. Sicut ergo ante non prius damnauit, quam et referret, et posceret, apostolica potestate damnandum; sic et in recipiendo modum seruare debuisset, ut priusquam se ei communione [a 1Kb] misceret, per sedem apostolicam posceret examinari eum, et legitima ratione purgari, cum nec examinandi, nec recipiendi eum haberet ipse pontificium; et non nisi per illius sedis auctoritatem consensumque hoc posset implere [b 1Kb] , sine cuius auctoritate eum non potuerat ipse damnare, et cuius principali diligentia, et discuti potuit, et purgari et ad communionem conuenienter, admitti. Cum enim constet semper [c 1Kb] a sede apostolica 366 huiusmodi personas aut discussas uel esse purgatas, aut sic ab aliis quibus competebat episcopis absolutas, ut tamen  absolutio earum ex sedis apostolice consensione penderet; ubi utrumque defuit, nec discussionem legitimam, nec purgationem firmam, ac per hoc receptionem fuisse constat indebitam. Si tu [d 1Kb] absque mea communione Petrum iudicasti esse catholicum, meque despecto, tuo eum iure recepisti; quid causaris, si ego illum a communione mea, quam tu uoluisti [e 1Kb] contemptam, tanquam absque tua notitia uel consultatione repulerim? uis acquiescere? meus es. Non uis acquiescere? non es meus: Qui enim mecum non est, contra me est; et qui mecum non colligit, spargit .

CAP. u.---Quero abs te: Petrum hereticum fuisse putas, an catholicum, an ab heresi postea [f 1Kb] esse correctum? Si hereticum, nullatenus eidem communicare  debuisti, eidemque communicando heretici te manifestum est factum fuisse participem, et eius consequenter ex synodi tenore ueniente damnatione constringi. Si catholicum, palam totius dogmatis es defensor, quod catholicum esse pronuntias: ac nichilominus illius errore censeris, si hereticum fuisse definias, sed postea correxisse pretendas, eique purgato te communicasse pronunties. Interim in cuius persona me negligendum esse credidisti, causari non potes quod in hac eadem te eius persona neglexerim. Deinde cum sine me ius non habueris uel absoluendi, uel recipiendi huiusmodi rite personam [g 1Kb] , nec purgatam legaliter, nec regulariter constat esse; quam  regulariter non receptam, tam legaliter non constat esse purgatam, [h 1Kb] et ideo non iure purgatam, quia legaliter non receptam. Mea enim in illum manente sententia, te sine me pontificium, ut meam sententiam resolueres, non habente, qua potestate uel discussus est, uel qua auctoritate receptus asseritur? Ecce interim in his causa uestra nutat et labitur, et si hec [i 1Kb] sola sint, prorsus tota subruitur.

367 CAP. uI.--- [i 1Kb] Sed adiicitur adhuc aliud, quod ad cumulum uestre conuictionis accedat. Quid enim si doceatur, non solum priusquam in eius communionem ueniretis, neque tantummodo cum ad eius communionem uenistis, sed etiam postea, in hereticorum nichilominus eum communione durasse? Nonne aut per illum apud uos communio perueniebat heretica, aut  in hereticam communionem uos eius commercio transibatis? Docete igitur Petrum Alexandrinum ab Antiocheni Petri unquam communione desisse, et non usque ad diem [k 1Kb] , cum Antiochenus Petrus in hac luce uersatus est, indiuiduum utrisque fuisse consortium. An dicturi estis et Antiochenum Petrum fuisse correctum? [l 1Kb] cur usque in finem se non communicasse gloriabatur Acacius? Sed quid profuit, quod illi per seipsum communicare non uoluit, cum eidem per Alexandrinum Petrum sine ulla se communicare putaret inuidia? Quid facimus de tot tantisque ciuitatibus, ex quibus catholici pontifices sunt repulsi? Si catholici subrogati sunt, cur catholici sunt reiecti? Sed euidenter apparet quia cum catholici sunt reiecti, non catholici fuerunt subrogati. Restat [m 1Kb] ergo ut catholicis  heretici quicunque successerint. Cur eis temere communicastis? Cur non ut ista noua facies rerum, et tanta tragedia de pontificum successione uiuentium synodo discuteretur, egistis? An de uno dolet Acacio, quod speciali synodo non fuerit confutatus; cum proprium crimen suis litteris ipse detexerit, nec audiri debuerit iam sponte confessus; et de tantis pontificibus catholicis non dolet sine ulla discussione seclusis? Qui utique si catholicos nossent eos quorum communionem uitauerant, his potius communicare maluissent, quam non communicantes eis dura persecutione depelli.

CAP. uII.---Ecce tanti catholici sacerdotes hoc  ipso se indicant quid apostolica sedes censuerit cognouisse, constanterque probasse retinendum; [a 1Kb] quo communionem catholicam reseruantes, et eos qui apostolice sedi communicarent elegere consortes; et illos quibus sedes apostolica [b 1Kb] minime 368 communicaret, usque ad persecutionis incursus non tenuere consortes. Certe que sedes apostolica decreuerat, Orientalibus episcopis non innotuisse iactatur. Unde ergo tot tantique pontifices unum idemque cum apostolica sede sentientes, eamque probantes apta sacrosancte religioni ueraque sanxisse, que non solum sibi sequenda iudicauerint, sed etiam usque ad persecutionem [c 1Kb] uiriliter exerenda? Ecce habuistis qui apostolice constitutionis et notitiam uobis ingererent, et retinendi constantiam ministrarent. Si apostolica sedes  misisset, uix duos aut tres dirigere potuerat. Ecce tot pontifices apostolice sedis scita sectantes, ingerunt uobis notitiam, et prebent seruande ueritatis exempla. Qui contra tantos clausistis oculos, ibidem constitutos, quomodo duos uel tres audire possetis? Hoc ipso sine dubio cognouistis, illos apostolice sedi placere, quo uos displicere uidebatis. Aut illos ergo sectamini, per quos intelligebatis sedis apostolice uoluntatem, aut nichil est quod de ignorantia uelitis obtendere: cum [d 1Kb] indiciis tantis et talibus abutentes, sedis apostolice constituta, tantis testimoniis predicantibus, respuere potius quam recipere maluistis.

CAP. uIII.---Nunquid omnes isti, quos memorauimus episcopi, imperatori  mentiti sunt? Nunquid  omnes imperatoris nomen ex diptychis abstulerunt? Cum igitur pellerentur, et uiuis pontificibus catholicis successores heretici crearentur, et non de inferioribus quibusque ciuitatibus, sed etiam metropolitani pontifices, in catholica iugiter communione durantes, [e 1Kb] cur igitur compassi non estis tantis fratribus uestris? cur non adiistis imperatorem? cur non Ecclesie causam et sacerdotii miserabilem decolorationem continuatis uocibus defleuistis; allegantes nunquam de Pontificibus  nisi Ecclesiam iudicasse; non esse humanarum legum de talibus ferre sententiam absque Ecclesie principaliter constitutis pontificibus; obsequi solere principes christianos decretis  Ecclesie, non suam preponere potestatem; episcopis caput subdere principum solitum, non de eorem capitibus iudicare: quibus Ecclesie conciliis, qua synodo pellerentur; quid denique 369 commisissent, ut sine ulla discussione rerum, tot Ecclesiarum presules pro humano libitu, et secularis potestatis arbitrio pellerentur; inauditos, indiscussos, inconuictos non debere percelli, maxime cum noue cause et noua rerum facies appareret, ut rectores isti plebium [f 1Kb] repentinis incursionibus pro mundane potentie uoluntate sacris dignitatibus priuarentur; ex nulla causa ueteri, ex nullo collegio reatus, nec participatione cuiuslibet erroris iam ante damnati teneri eos conuincique consortes, ut tanquam ex preterita definitione iudicarentur obstricti: et ideo quia nullis ante  precedentibus causis [g 1Kb] recentes essent, cur eiicerentur, incursus qui illi essent, debere monstrari, et ecclesiasticis legibus, ut semper, oportere constare. Saltem uel pro uestro loco illorum duceretis miseriis consulendum, formidantes in uobis quod in aliis cerneretis preter ullum morem uiolenter admitti. Si crimine respersi erant aliquo, ecclesiastica debuit examinatione cognosci.

CAP. IX.---Taceo [h 1Kb] et ad sedem apostolicam ex more deferri, ne nostra priuilegia curare uideamur. Satis sit ostendere, quid secundum regulas et Patrum canones facere deberetis: precipue cum etiam ipse leges publice, ecclesiasticis regulis obsequentes, tales personas non nisi ab episcopis sanxerint iudicari. Si uero de qualibet heresi fuerant impetiti, tanto magis  eos decuit ista cognoscere, qui et secundum religionis tenorem possent ista discutere, et haberent pristinum, ex quo est christiana religio, pontificium iudicandi. Aut catholici enim erant, aut heretici, de quibus illa ludibria passim gerebantur et latrocinia detestanda [i 1Kb] seuiebant. Si heretici, prodi, discuti, 370 et legitime conuinci modis omnibus debuerunt, et uel suis confessionibus, uel aliorum uocibus confutari. Taceo quia ad nos fuerat paterna consuetudine referendum, tantumque commoneo, quid fieri ecclesiastico iure conuenerat. Si uero catholici probabantur, uos qui in eorum non solum depulsione [i 1Kb] cessastis,  sed etiam subrogatis communicare delegistis indubitanter hereticis. Qui depulsis catholicis, succedentibusque hereticis, non ignorastis causam fidei communionisque catholice per tantos antistites toto orbe patefactam; sed plane scientes uolentesque sine ulla discussione rerum, sine ulla synodali examinatione, sine ulla sedis apostolice reuerentia, assensistis hereticis, libenter habentes patienterque sinentes catholicos antistites inaudita prius et miserabili sorte detrudi. Quos si [a 1Kb] a fide integra communioneque catholica putaretis errare, ad apostolicam sedem secundum scita maiorum, et sicut semper est factum, referre debuistis; sicut de Petro Alexandrino, uel de Antiocheno Petro [b 1Kb] de Ioanne et Paulo fecisse monstratur Acacius. Sed quoniam noueratis eos cum apostolica  sede sentire, et quid apostolica sedes sua definitione censeret, per illos tantos ac tales episcopos constat Orientales antistites nullatenus ignorasse, [c 1Kb] et per illos catholice atque apostolice communioni prodidisse contrarios, et ab eadem defecisse, cum illis non estis passione coniuncti, sed potius persecutoribus eorum societate [d 1Kb] connexi. Hic uobis synodus nunquam uenit in mentem; et certe de personis, ut dictum est, nulla [e 1Kb] ueteri lege constrictis. Hic nullo concilio non unius urbis, uel unius episcopi, sed totius Orientis [f 1Kb] Ecclesiam subiit animum 371 uestrum facto sacerdotali concilio debere curari. Sed homines, qui in contrariam partem toto proposito et toto recesseratis affectu, concilia potius necessaria etiam studio declinastis; ne per eadem tale aliquid censeretur,  quo uobis rebus euidenter ostensis et legitime confutatis, in hereticorum non liceret uenire consortium.

CAP. X.---Quid igitur de ignorantia pretenditis, cum per totum Orientem catholicam fidem communionemque sinceram sedi apostolice congruentem, non solum cognouisse tot Pontifices uidebatis, sed etiam usque ad extremum constantissime defendisse?  Si nos non audieratis, quid de fide et communione catholica atque apostolica censeremus, illos aspicere debuistis, et aut sequi, si credebatis esse catholicos; aut apud apostolicam sedem potius accusare, si credebatis errasse. [g 1Kb] Quid illos iuuat uel suo proposito illam tenuisse sententiam, an agnoscendo quid sedes apostolica definiret? Aut igitur collegas et fratres de proximo in conspectu uestro, uel catholicos sequi debuistis, uel impetere, si credebatis errare; nec illis, a quibus nullo discrimine uexabantur, prebere consensum, donec ueritas ex omnibus patefacta constaret, et regulariter de eis ecclesiastici iudicii forma procederet. [h 1Kb] Si uero apostolice sedis regulam subsequendo, perspiciebatis illos hanc tenere constantiam, consequenter per illos, et quid nostra definitio  contineret, non habuistis incertum, et illorum persecutoribus annuendo, a sedis [i 1Kb] uos apostolice, non ignorantes eius sententiam, consortio retraxistis. Et adhuc dicitis ignorasse uos, quid sedes apostolica censuisset, cum ab illis sacerdotibus [i 1Kb] , catholica fide et communione pollentibus, non uerbis aut litteris, sed personis presentibus, didiceritis uniuersa, et ab eadem uos proprio iudicio separasse uideamini. [k 1Kb] Et adhuc dicitis synodum in unius hominis persona debuisse tractari, quam in damnandis tantis pontificibus catholicis non quesistis? Quibus autem uultis 372 ut de talium causarum relatione credamus: catholicis, an hereticis? ab omni hereticorum contagione discretis, an hereticorum communione pollutis? Quis autem non uideat illos esse catholicos, et ab  omni heretica peste prorsus alienos, qui a propriis urbibus detrusi, et in exsilium sunt redacti; et eos qui superstitibus catholicis successores fieri ausi sunt catholicos omnino non esse, sed aut Eutychianos manifestos, aut eorum sectatoribus communicantes?

CAP. XI.---Hec [l 1Kb] pestis apud eos hodieque perdurat; siquidem cum Petro Alexandrino et cum Antiocheno  Petro indifferenter, hi, qui catholicis successerant, communione permixti sunt, et successoribus utriusque Petri hodieque miscentur. His adde etiam illos, qui licet catholicis non successerint, [a 1Kb] tamen dum catholici pontifices haberentur, talium se communioni iunxerunt. Hec est illa mixtura, hec est illa confusio, qua per Orientem totum inter catholicam hereticamque communionem nulla discretio est. Immo, qui [b 1Kb] discerni tentauerit, potius habetur hereticus, persecutione percellitur, exsiliis et afflictione mulctatur. Restat ergo ut in hac colluuione cunctorum, sicut quisquis ab eadem separatus est, sincere communionis, et ideo catholicus comprobatur; ita quisquis illius detestandi commercii particeps inuenietur, quantum a sincera communione, tantum  a catholica atque apostolica sit remotus. Nec pretendat quisquam quod alicui forsitan euidentiori [c 1Kb] non communicasse uel communicare uideatur heretico. Quid enim iuuat, si illi non communicet, et his tamen communione iungatur, qui ab illius non sunt communione diuersi? Quod si eorum nulli communicauit, uel omnino non communicat, hic erit ille sincere, catholice, apostoliceque communionis et fidei: alioquin nullo modo poterit indiscrete illius mixtionis insincerum uitare contagium. Hoc modo etiam ille uir bonus Acacius Antiocheno Petro, cui se palam non communicare iactabat, per alios sine ambiguo 373 communicasse detegitur. Neque enim ab omnium qui Antiocheno Petro communicabant, semet Acacius communione suspendit. Ac per hoc quid profuit,  quod uideri uolebat illi palam non communicare, cui per suos complices subcisiue communionis nectebatur. Alexandrino Petro communicauit Acacius, sed donec aduixit Antiochenus Petrus, qui utique post Acacianum cum Petro Alexandrino fedus initum defunctus ostenditur, nunquam Antiocheno Petro Alexandrinus Petrus communicare desiuit.

CAP. XII.---Quod catholicorum continet relatio sacerdotum ceterorumque in catholica [d 1Kb] fide durantium, nec conscientiam potest latere totius Orientis. Et ut taceam quod per ipsum Zenonem imperatorem, qui utique Antiocheno Petro, quem introduxerat, et cuius sacerdotium comprobauerat, sine dubio [e 1Kb] communione  permixtus communicabat Acacius; plurimos diuersarum urbium presules possumus demonstrare quibus cum Antiocheno Petro communicantibus nichilominus communicabat Acacius, et per illos Antiocheno consequenter communicabat et Petro. Sed hec apud Grecos facilis et inculpabilis putatur esse permixtio, apud quos nulla est ueri falsique discretio; et cum omnibus reprobis uolunt esse communes, in nulla monstrantur probitate constare. Hic autem ille est Petrus Antiochenus, quem nec per penitentiam ad catholicam communionem recipi etiam a sede apostolica poposcit Acacius. Ac per hoc [f 1Kb] quid queruntur a nobis Acacium fuisse damnatum, cum hac professione premissa, et per anfractus Antiocheni Petri [g 1Kb] recepta communione, se doceatur ipse damnasse.  Ubi tamen non solum reus tenetur Acacius, sed et omnes pontifices Orientis qui pari modo in hec recidere contagia, meritoque simili damnatione [h 1Kb] tenentur obstricti, nec inde possunt ullatenus expediri, nisi, dum supersunt, a talibus abstinendo. Nec nos oportet in talibus causis nisi illis credere qui aut omnino sciunt se ab huius perfidie nexibus 374 diuino beneficio seruare discretos, aut his qui a perfidorum consortio recesserunt. Nam in perfidorum contagio constitutis quam fidem pro sincere communionis testificatione possumus adhibere, [i 1Kb] qui in non sincera communione sunt positi? Nec eorum testimoniis niti pro ueritate poterimus, qui impugnare [i 1Kb] nituntur falsitatibus ueritatem. Restat ut non nisi illis credere debeamus qui ab omni contagione sunt  liberi.



CAPITULUM LII. [k 1Kb] Epistola Athanasii episcopi ad Epictetum Corinthiorum episcopum, contra eos qui de Domini incarnatione spiritu blasphemie diuersa senserunt.

[l 1Kb] ATHANASIUS dilectissimo fratri et amabili consacerdoti EPITECTO in Domino salutem.

CAP. I.---Ego quidem putabam omne uaniloquium uniuersorum qui ubique sunt hereticorum cessasse ex ea que facta est in Nicena synodo. Que enim [m 1Kb] in ea a Patribus secundum sanctas Scripturas exposita fides est, sufficiens est ad omnem destructionem totius impietatis [n 1Kb] et ad confirmationem pie in Christo  fidei. Et propter hoc et nunc quoque diuersis factis synodis tam in Gallia et Hispania quam in magna Roma, omnes qui conuenerunt [a 1Kb] eos qui adhuc latent et sentiunt eadem que Arius sensit, Auxentium dico Mediolanensem, et Ursatium, et ualentem, et Gaium de Pannoniis, unanimiter, utpote ab uno spiritu moti, anathematizarunt, et scripserunt ubique propter hos tales, qui synodi sibi nomen ascripserunt, nullam synodum in catholica 375 Ecclesia nominari, nisi solam que in Nicea facta est, que est tropeum aduersus omnes hereses, precipue aduersus Arianam, propter quam maxime tunc synodus congregata est. Quomodo ergo post tantam synodum dubitare aut queri aliquanti conantur? Si de Arianis sunt, nichil mirum si que contra se scripta sunt accusant: sicut et Pagani  audientes idola gentium esse argentum et aurum opera manuum hominum , stultam putarunt diuine crucis doctrinam. [b 1Kb] Hi uero qui putantur recte credere secundum omnia que dicta sunt a sanctis Patribus, aliquid propter inquisitionem mutare uolentes, nichil aliud faciunt, nisi secundum quod scriptum est , proximum quidem putant insipientem, repugnant autem ad nullam utilitatem; sed ut simplices tantum euertant.

CAP. II.---Hec ita scribo, lectis que apud sanctitatem tuam acta sunt gestis, que nec scribi utique debuerunt, ut nec memoria aliqua eorum in posterum fieret. Quis enim audiuit talia unquam? aut quis docuit? aut quis didicit? Ex Sion enim prodiet lex, et uerbum Domini ex Ierusalem . Hec autem  unde processerunt? quis infernus ea eructauit? Omousion dicere corpus ex Maria uerbo Deitatis; aut quia uerbum in carnem et ossa, et capillos, et omne corpus translatum et mutatum est de propria natura. Quis autem audiuit in Ecclesia omnino a Christianis, quod figura et non natura corpus indutus est Christus? aut quis in tantam impietatem delapsus est, ut dicat simul et sentiat, quod Deitas ipsa omousios Patri circumcisa est, et imperfecta [c 1Kb] ex perfecto facta est; et quod in ligno crucifixum est non fuerit corpus, sed ipsa creatrix substantia? quis autem audiens non ex Maria, sed ex propria substantia effecisse sibi corpus passibile uerbum; aut qualem Christianum existimet hec dicentem? Quis autem hanc nefariam  fecit impietatem, ut in huiusmodi cognitionem ueniret, et [d 1Kb] hec diceret: quoniam qui dicit ex Maria esse Dominicum corpus, non iam Trinitatem, sed quaternitatem in Deitate sentit; propter eos qui sic sentiunt, [e 1Kb] et du substantia Trinitatis dicant esse carnem qua indutus est ex Maria Saluator? Unde autem quidam  iterum eructarunt impietatem similem supradictis, [f 1Kb] ut dicant: non nouellum esse corpus uerbi Deitatis, sed consempiternum ipsi per omnia fuisse, quoniam ex substantia sapientie constitit? [g 1Kb] Quomodo autem [h 1Kb] et dubitare ausi sunt qui dicuntur Christiani, si qui ex Maria processit Dominus, 376 filius quidem substantia et natura Dei est: quod autem secundum carnem, ex semine Dauid est et carne sancte Marie?

CAP. III.---Quid autem ita temerarii fuerunt, ut dicerent carne passum Christum? et crucifixum non esse Dominum, et Saluatorem, et Deum Filium Patris? uel quomodo Christiani uolunt nominari qui dicunt in hominem sanctum, sicut in unum prophetarum, aduenisse uerbum, et non ipsum hominem  factum esse sumentem carnem ex Maria; sed alterum esse Christum, et alterum Dei uerbum ante Mariam et ante secula Filium Patris? Aut quomodo Christiani esse possunt qui dicunt alium esse Filium, et alium Dei uerbum? Hec fuerunt in gestis diuerse quidem dicta, unam autem mentem et eamdem impietatem habentia [i 1Kb] . Propter hec disputabant et contendebant inter se inuicem, qui gloriantur in confessione Patrum que in Nicea facta est. Ego autem admiratus sum sanctam religionem tuam sic tolerasse et non compescuisse eos talia dicentes, nec fidem piam exposuisse eis, ut uel audientes quiescerent, uel contradicentes, ut heretici estimarentur. Que autem predicta sunt, neque dicta, neque audita sunt apud Christianos, sed aliena omnimodo [i 1Kb] ab apostolica doctrina.  Propterea igitur etiam ego que ab illis dicta sunt, scripta pro te in epistola feci, ut solum audiens uideas in ipsis prauam confessionem et impietatem. Quamuis oporteret [k 1Kb] pluribus accusare et conuincere stultitiam eorum qui ista senserunt; sed melius est hucusque esse epistolam, et nichil amplius scribere. Que enim ita manifeste monstrantur praua, tractari diutius et perscrutari non oportet, ne contendentibus tanquam dubia putentur.

CAP. Iu.---Sed hoc solum respondisse ad hec et dixisse sufficiat: quod non sunt ista catholice Ecclesie, nec Patres ista senserunt. At ne in totum ex nostro silentio occasionem impudentem sibi malorum inuentores acquirant, bonum est ut ex diuinis Scripturis  pauca commemoremus. Forsitan uel sic erubescentes quiescent a sordidis cogitationibus suis. [l 1Kb] Unde est uobis dicere, o qui tales estis, consubstantiale esse corpus Deitati uerbi? Ex hoc enim bonum fuerat inchoare, ut hoc fragili demonstrato, et omnia alia talia demonstrarentur. Ex diuinis ergo  Scripturis non potest inueniri. Deum enim in humano corpore fuisse dicunt; sed Patres in Nicea congregati, non corpus, sed ipsum Filium dixerunt consubstantialem Patri, et 377 hunc quidem ex substantia Patris; corpus autem ex Maria esse confessi sunt [a 6Kb] iterum secundum Scripturas. Si igitur negatis synodum Nicenam, ut heretici ista inducitis; aut si uultis filii Patrum esse, nolite sentire preter illa que ipsi scripserunt. Etenim ex hoc iniquitatem uos uidere licet, si consubstantiale sit uerbum corpori de terra habenti naturam, consubstantiale autem uerbum Patri secundum confessionem Patrum, omousion [b 1Kb] erit et ipse Pater corpori quod ex terra factum est. Et quid accusatis adhuc Arianos dicentes Filium esse creatum, cum dicatis ipsi etiam Patrem consubstantialem  esse creaturis? Et ad impietatem alteram transeuntes, dicitis in carnem, et ossa, et capillos, et neruos, et in totum corpus conuersum uerbum et mutatum a sua natura. [c 1Kb] Aliquando enim dicitis euidenter ex terra eum factum esse. Ex terra enim ossium et totius corporis natura est.

CAP. u.---Que igitur hec tanta dementia, ut aduersum uos ipsos repugnantes sitis? Omousion enim dicentes uerbum corpori, aliud aduersum aliud significatis; quod autem in carnem conuersum dicitis, ipsius uerbi mutationem fingitis. Et quis uos iam ultra toleret si uel sola ista dicatis? Nam ad impietatem supra omnes hereses declinastis. Si enim omousion est uerbum corpori, superflua est Marie commemoratio, et non necessaria, cum potuisset et ante Mariam  sempiternum corpus existere, sicut est ipsum uerbum. Si igitur secundum uos omousion est corpori, quid necesse erat aduentus uerbi, [d 1Kb] ut aut suum omousion indueret, aut mutatum de propria natura corpus fieret? non enim Deitas seipsam suscepit, ut etiam suum omousion indueret; sed nec peccauit uerbum, quod aliorum peccata liberauit, ut mutatum in carnem semetipsum [e 1Kb] pro seipso offerret, et sacrificium seipsum libaret. Sed non est ita: absit. Abrahe semen apprehendit , sicut dixit Apostolus unde debuit fratribus assimilari, et simile nobis corpus assumere. Propterea ergo necessaria uere Maria, ut ex ipsa hoc assumeret, et ut suum pro nobis  corpus offerret. 378 Et hanc Isaias prophetizans ostendit, dicens: Ecce uirgo 

 CAP. uI.---Gabriel autem mittitur ad ipsam non transitorie uirginem, sed ad uirginem desponsatam uiro: ut [f 1Kb] sponso ostenderet Mariam uere hominem fuisse. Et partus meminit Scriptura, et dicit: Inuoluit puerum . Et: Beata sunt ubera [g 1Kb] que suxit . Et oblatum est sacrificium; quoniam qui natus est aperuit uuluam . Hec autem omnia parturientis uirginis erant indicia. Et Gabriel certissime euangelizauit ipsi, dicens non transitorie: Quod nascetur ex te ; ut non de foris inductum ei corpus putaretur, sed ex te, ut ex ipsa naturaliter, quod natum est, esse manifeste credatur; et [h 1Kb] hoc natura demonstrante, quia impossibile est uirginem lac proferre, et impossibile est lacte nutriri corpus, et pannis inuolui non ante naturaliter  natum. Hoc est quod circumcisum est octaua die; hoc Simeon in manibus suscepit; hoc factum est infans, et creuit usque [i 23Kb] ad tredecim annos, et ad trigesimum annum uenit. Neque enim, sicut quidam arbitrati sunt, substantia ipsius uerbi mutata, circumcisa est, que erat immutabilis et inconuertibilis, dicente quidem ipso Saluatore: uidete quia ego sum, et non sum mutatus . Paulo etiam scribente: iehsu Christus heri, et hodie, ipse et in secula . Sed circumciso corpori, et portato, et manducanti, et laboranti, et in ligno affixo, et passo erat, [i 1Kb] impassibile incorporeum Dei uerbum. Hoc erat in sepulcro positum, quando ipse quidem perrexit predicare his qui in custodia erant spiritibus ; sicut dixit Petrus: quod magis ostendit  amentiam dicentium, uerbum in carnem et ossa mutatum. Quod si ita erat, non erat necessarium sepulcrum: ipsum enim per se isset corpus predicare in inferno spiritibus. Nunc autem ipse perrexit predicare, corpus uero inuolutum posuit Ioseph in Golgotha ; et ostensum est omnibus, quia non corpus erat uerbum, sed corpus erat uerbi. Et hoc palpauit Thomas , postquam resurrexisse uidit a mortuis, et uidit in eo figuras clauorum, quos pertulit ipsum uerbum in suo corpore, dum crucifigeretur [k 1Kb] . 379 Et cum posset prohibere non prohibuit, sed etiam propria sua faciebat, que erant propria corporis, uerbum incorporale. Denique  ceso corpore a ministro, [l 17Kb] sicut ipsum patiens dicebat: Quid me cedis ? et impassibile  naturaliter dicebat: Dorsum meum dedi ad uerbera, et faciem meam non auerti a confusione sputorum . Que enim humanitas patiebatur uerbi, hec inhabitans uerbum ad se referebat, ut nos Deitatis uerbi participes esse possemus. Et erat admirabile; quia ipse erat patiens, et non patiens: patiens quidem, quoniam proprium eius corpus patiebatur, et in ipso [a 1Kb] qui patiebatur erat; non patiens, propterea quia natura Deus manens uerbum est impassibile. Et ipse quidem incorporalis erat in corpore passibili, corpus autem habebat in se uerbum impassibile, destruens infirmitates ipsius corporis. Faciebat autem hoc, et fiebat ita, ut nostra ipse suscipiens, et offerens in sacrificium, destrueret, et suis iam nos openiens faceret Apostolum dicere: Oportet  corruptibile hoc induere incorruptionem: et mortale hoc induere immortalitatem .

CAP. uII.---Absit autem, ut figurate ista facta sint, sicut quidam [b 1Kb] iterum arbitrati sunt; sed uere, homine facto saluatore, totius hominis facta est salus. Si enim figurate uerbum erat in corpore secundum illos; quod autem figurate dicitur, phantasia est; inuenietur opinione et salus hominum et resurrectio dicta secundum impiissimum Manicheum. Sed non per phantasiam est salus nostra nec corporis solum, sed totius hominis, anime et corporis uere salus facta est in ipso uerbo. Humanum [c 1Kb] erat corpus, uere naturaliter ex Maria secundum Scripturas diuinas, et uerum erat corpus Saluatoris. uerum autem erat, quia simile erat nostro; soror etenim nostra  fuit Maria, quoniam ex Adam omnes sumus; et hoc nunquam aliquis dubitauit, recolens que scripsit Lucas. Postquam enim resurrexit a mortuis, estimantibus quibusdam non in corpore ex Maria uideri Dominum, sed pro ipso spiritum uideri, dicebat: uidete manus meas et pedes, et uestigia clauorum, quia ego ipse sum. Palpate et uidete, quia spiritus carnem et ossa non habet, sicut me uidetis habere ; et hec dicens ostendit eis manus suas et pedes. Ex quibus confutari possunt iterum qui ausi sunt dicere, 380 in carnem et ossa mutatum esse Dominum. Non enim dixit: Sicut me uidetis carnem esse et ossa, sed habere: ut non ipsum uerbum in hec mutatum esse credatur, sed ipsum in his, et ante mortem, et [d 1Kb] post resurrectionem esse credatur. His  ergo ita probationem habentibus, superfluum est iam alia tractare, et scrutari aliquid de ipso corpore, in quo erat uerbum inconsubstantiale Deitatis, et ex Maria uere progenito, et ipso uerbo nequaquam in carnem et ossa mutato sed carnem facto. Quod  autem a Ioanne dictum est: uerbum caro factum est , hanc habet intelligentiam, [e 1Kb] sicut similitudine hoc poterit inueniri; scriptum est enim a Paulo: Christus pro nobis factus est maledictum : et quemadmodum non hoc ipsum factus est maledictum, sed quia pro nobis assumpsit maledictum, dictum est maledictum factum esse; sic et caro factus est, non mutatus in carnem; sed quia pro nobis carnem assumpsit, et factus est homo. Quod autem dixit: uerbum caro factum est , simile est iterum dicere: Homo factus est: secundum quod dictum est in Iel: Effundam de spiritu meo super omnem carnem ; non enim usque ad animalia erat promissio, sed in hominibus est, propter quos etiam ipse Dominus homo factus est.

 CAP. uIII.---Hoc autem dicto hanc habente intelligentiam, profecto reprehendant se omnes qui putarunt ante Mariam esse carnem que ex ipsa est; et ante hanc aliquam habuisse animam humanam uerbum, et in ipso ante aduentum semper fuisse. Desinant autem et illi qui dixerunt capacem mortis non esse carnem, sed [f 1Kb] eam immortalis esse nature. Si enim non est mortuus, quomodo Paulus tradidit Corinthiis, quod et ipse accepit: Quod Christus mortuus est pro peccatis nostris secundum Scripturas ? Aut quomodo omnino resurrexit, si non est mortuus? Erubescant autem maxime qui omnino [g 1Kb] ita cogitarunt, posse fieri pro Trinitate quaternitatem, si dicatur esse ex Maria corpus. Dicunt enim: Si dicamus consubstantiale corpus uerbo,  manet Trinitas, nichil extraneum in ipsam afferente uerbo; si uero humanum dicamus corpus [h 1Kb] necessario existens extraneum secundum substantiam corporis, et sit in ipso uerbum; erit pro Trinitate quaternitas propter corporis adiectionem. Hec ita dicentes non 381 intelligunt, quemadmodum in seipsos incidunt. Nam etsi non ex Maria dicunt corpus, sed consubstantiale ipsi uerbo; nichilominus, quod simularunt, ne forte ut sapientes putentur secundum suum intellectum, ostendentur dicentes quaternitatem: sicut enim Filius secundum Patres omousion est Patri, et non est ipse Pater, sed Filius, ad Patrem dicitur omousion: sic et consubstantiale corpus uerbi non est ipsum uerbum, sed aliud a uerbo. Cum autem aliud sit, erit secundum ipsos, ipsorum  trinitas, quaternitas. Non enim uera et specialiter perfecta atque indiuisa trinitas recipit adiectionem; sed hec que est, que ab illis est intellecta: et quomodo adhuc Christiani alium preter eum qui est Deus adinueniunt?

 CAP. IX.---Iterum enim et in alio commento licet eorum insipientiam peruidere, si propter quod est et dicitur in Scripturis ex Maria esse et humanum corpus Saluatoris, putant pro trinitate quaternitatem dici, quasi facta adiectione propter corpus; multum errant facturam cequantes factori, et suspicantes posse Deitatem aliquid adiectionis accipere: et ignorant quia non propter adiectionem Deitatis uerbum caro factum est, sed ut caro resurgat; neque ut melioraretur uerbum processit ex Maria, sed ut humanum genus liberaret. Quomodo igitur putant ut liberatum corpus per uerbum, et uiuificatum, [a 1Kb] in Deitatem uerbo faciat adiectionem? Magis autem ipsi humanitati adiectio magna facta est ex uerbo, in ipsa communione et unitione. Ex mortali enim  [b 1Kb] factum est immortale, et ex animali factum est spirituale, et ex terra factum, celi portas transgressum est. Trinitas uero, et assumente uerbo corpus ex Maria, trinitas est; non accipiens adiectionem, neque diminutionem; sed semper perfecta est, et in Trinitate Deitas una cognoscitur: et sicut unus Deus in Ecclesia predicatur uerbi Pater. Ex hoc autem iam conticescant et qui aliquando dixerunt eum qui ex Maria processit non esse ipsum Christum et Dominum Deum. Si enim non Deus erat in corpore, quomodo statim procedens ex Maria uocatur Emmanuel, quod interpretatur nobiscum Deus ? Quomodo autem et Paulus, si uerbum non erat in carne, ad Romanos scribebat: Ex quibus Christus secundum carnem, qui est super omnia benedictus  Deus in secula . Confiteantur ergo et qui ante negabant crucifixum esse Deum, errasse se, 382 [c 1Kb] acquiescentes sanctis Scripturis et maxime Thome, qui posteaquam uidit in ipso clauorum uestigia, exclamauit [d 1Kb] : Dominus meus et Deus meus . Cum enim Deus et Dominus glorie esset, Filius erat in gloria, affixo et exhonorato corpore; corpus uero patiebatur dum percuteretur in ligno et fluebat de eius latere sanguis et aqua. Templum enim uerbi erat plenum Deitatis; propterea igitur sol uidens Creatorem suum, iniuriato corpore, tolerantem, radios suos subtraxit et obscurauit terram. Ipsum autem corpus habens naturam mortalem, ultra suam naturam resurrexit, propter habitans in se uerbum, et desiit [e 1Kb] quidem de naturali  corruptione; induens autem quod supra hominem est, uerbum, indumentum factum uerbi factum est incorruptum.

CAP. X.---De eo autem quod falluntur et dicunt, quod sicut in unumquemque prophetarum factum  est, ita et in unum aliquem hominem ex Maria uenit uerbum, superfluum est disputare; manifesta est enim dementia eorum, et indubitata reprehensio. Si enim ita uenit, quare hic ex uirgine, non ex uiro similiter et muliere? sic enim unusquisque sanctorum natus est; aut quare ita ueniente uerbo, non uniuscuiusque mors dicitur pro nobis facta, sed istius sola? Cur autem per unumquemque prophetarum adueniente uerbo [f 1Kb] dicitur de hoc solo qui ex Maria natus est, semel in fine seculorum adueniente? Aut quare, ueniente eo, sicut uenit in prioribus sanctis, alii quidem omnes mortui [g 1Kb] nondum resurrexerunt; qui autem ex Maria, solus tertia die resurrexit? aut cur similiter aliis ueniente uerbo, dicitur solus ex Maria Emmanuel, corpore pleno Deitatis  nato [h 1Kb] ex ipsa? Emmanuel enim interpretatur nobiscum Deus. Aut quare, si ita uenit, manducante unoquoque propheta, et bibente, et laborante, et moriente, non dicitur sicut ipse manducans, bibens, laborans et moriens; sed de solo qui ex Maria est? Que enim patiebatur hoc corpus, hec quasi ipso patiente dicta sunt, et cum de aliis [i 1Kb] omnibus dictum sit solum, nati sunt et creati; de eo qui ex Maria est solo dictum est: Et uerbum caro factum est . Ex quibus ostenditur, quia ad alios quidem omnes factum est uerbum prophetandi gratia, ex Maria autem ipsum uerbum in semetipso carnem assumens, processit homo; natura quidem et substantia uerbum erat Dei, secundum carnem autem, 383 ex semine Dauid, et carne Marie factus  est homo, sicut Apostolus dixit. Hunc Pater demonstrabat in Iordane, et in monte dicens: Hic est Filius meus dilectus, in quo bene mihi [i 1Kb] complacui .

CAP. XI.---Hunc Ariani quidem negauerunt, nos [k 1Kb] autem agnoscentes adoramus: non diuidentes Filium et uerbum, sed ipsum uerbum scientes esse Filium, per quem uniuersa facta sunt, et nos liberati sumus. Propter quod admirati sumus quomodo in uobis omnino de rebus manifestis facta contentio est. Sed gratias Deo, quia quantum contristati sumus lectis gestis, tantum gratulati sumus in fine; quia cum concordia discesserunt et [l 1Kb] pacifici facti sunt, et consenserunt in confessione pie et recte fidei. Propterea igitur, et post multa ante tractata cogitaui  hec pauca scribere, estimans, ne forte ex taciturnitate pro letitia, tristitia nasceretur his qui causa concordie nobis letitiam prestiterunt. Deprecor itaque ante omnia tuam sanctitatem, et iterum audientes uniuersos, ut hec bona mente suscipiant;  et si quid deest ad instructionem religionis, corrigant, et me scire faciant; sin uero, ut pote ab ignaro, [a 1Kb] sermone nec digne, nec perfecte scriptum est, ueniam tribuant nostre in loquendo infirmitati. Saluta cunctos fratres nostros. Te omnes qui nobiscum sunt plurimum salutant [b 1Kb] .



384 CAPITULUM LIII. [c 1Kb] Epistola Cyrilli episcopi Alexandrini ad Ioannem Antiochenum episcopum, contra eos qui de eo praua in fide finxerunt; et de epistola ATHANASII ad EPICTETUM, et formula fidei.

CAP. I.---Letentur celi et exsultet terra ; solutus est enim medius paries sepis, et cessauit illud quod afferebat tristitiam, et totius dissensionis sublata est uia, omnium nostrum Saluatore  Christo suis Ecclesiis pacem prestante; prouocante [d 1Kb] et hortante nos ad hoc ipsum piissimorum et Deo amantissimorum principum nostrorum instantia, qui patrum suorum religionis emuli existentes, ueracem, et inconcussam, et rectam in suis animis conseruant fidem; egregiam autem faciunt sollicitudinem pro sanctis Ecclesiis: ut inenarrabilem habeant sempiternam gloriam, et suum imperium dignum [e 1Kb] omni laude conseruent. Quibus et ipse omnium uirtutum Dominus ditissima manu distribuit bona, et prestat obtinere resistentes, et donat uictoriam ueritati. Nec enim mentitur, dicens: uiuo ego, dicit Dominus, quoniam eos qui me glorificant glorificabo . Adueniente igitur nunc Alexandriam domino meo uenerabili fratre Paulo, letitia repleti sumus, et ualde  necessario, ut pote tali uiro mediatore, et de his laboribus et causis que uires [f 1Kb] excedunt, animose uolente disputare: ut diaboli uincat inuidiam, et coniungat diuisa, et que in medio fuerant inter hec aspersa scandala, auferat, et coronet concordia et pace Ecclesias, que sunt et apud nos, et apud uos constitute. Quemadmodum enim diuise sunt, superfluum est [g 1Kb] dicere; oportere autem arbitror ea loqui et sentire que decent pacis tempora. Gauisi sumus  igitur occursu et notitia memorati [h 1Kb] religiosi uiri, qui uere et non leuiter se laborare putabat, 385 ut persuadeat nobis Ecclesias oportere coniungere et adunare ad pacem, et eorum qui nobis aduersa sentiunt, dissipare ridicula, obscurare autem et hebetare adhuc malignitatis [i 1Kb] diaboli stimulum. Inuenit autem nos ita paratos [i 1Kb] ad hoc, ut omnino nullum laborem sustineamus. Meminimus enim Saluatoris nostri, dicentis: Pacem meam do uobis, pacem relinquo uobis . Docti enim sumus dicere in orationibus [k 1Kb] : Domine Deus noster, pacem da nobis; omnia enim reddidisti nobis . Si quis igitur fiat particeps huius a Deo tribute pacis, inops non erit omnis boni. Quoniam ergo superflua et nullis ex causis Ecclesiarum dissensio facta est, nunc maxime  [l 1Kb] plenius docti sumus et cognouimus, domino meo uenerabili Paulo episcopo chartam nobis proferente irreprehensibilem habentem fidei confessionem; et hanc ipsam chartam confectam esse [m 1Kb] astruit et confirmat a tua sanctitate et a uenerabilibus illarum partium episcopis. Que conscriptio ita continetur, et ipsis uerbis hic apponitur [n 1Kb] in hac epistola nostra.

CAP. II.---De partu autem diuine genitricis uirginis, quemadmodum sentiamus et dicamus de humanitatis assumptione unigeniti Filii 386 Dei, [o 1Kb] necessario, non partem aliquam addentes, sed plenissima satisfactione et ratione speciali a principio, et de diuinis Scripturis et traditione sanctorum Patrum suscipientes [p 1Kb] et docti breuiter dicimus, nichil prorsus addentes in sanctorum Patrum conuentu et  synodo Niceni concilii exposite et expresse fidei; sicut enim prediximus, ad omnem sufficit pietatis scientiam, et uniuerse heretice et praue doctrine abdicationem. Dicimus autem non temere audentes de incomprehensibilibus, sed confessione proprie infirmitatis excludentes [q 1Kb] eos qui oboriri uolunt, in quibus ea cogitamus que sunt ultra hominem.

[r 4Kb] Confitemur igitur Dominum nostrum Iesum Christum Filium Dei unigenitum, Deum perfectum et hominem  perfectum ex corpore et anima rationali, ante secula quidem de Patre natum secundum Deitatem, in nouissimis uero temporibus eumdem ipsum propter nos et propter nostram salutem de Maria uirgine secundum humanitatem; consubstantiuum uel consubstantialem Patri secundum Deitatem, consubstantialem nobis secundum humanitatem; duarum enim naturarum unitio facta est: propter quod unum Christum, [a 1Kb] unum Dominum confitemur. Secundum 387 hanc incomparabilis unitatis fidem confitemur sanctam et diuinam generatricem Dei uirginem. Propter hoc etiam Dei ex ea uerbum incarnatum, et humanitatem sumpsisse, et ex ipso conceptu adunasse sibi templum quod ex ipsa assumpsit. [b 1Kb] Euangelicas autem et apostolicas uoces de Domino nostro nouimus ueras: aliquas quidem communes facientes tanquam  in una persona, aliquas autem diuidentes tanquam ex duabus naturis: et illas quidem que Deo conueniunt secundum Deitatem Christi; humiles uero secundum humanitatem ipsius tradentes [c 1Kb] .

CAP. III.---His ergo cognitis sacris uocibus uestris, et sic uos sentientes cum cognouissemus: Unus enim Dominus, una fides, unum baptisma ; glorificamus omnium Saluatorem Dominum Deum, inuicem congaudentes, quoniam Scripturis, que a Deo inspirate sunt, et traditioni sanctorum Patrum conuenientem habent fidem, [d 1Kb] que apud nos et apud uos sunt Ecclesie. Quoniam igitur [e 1Kb] intellexi quosdam qui amant ex more suo uituperare, et  uelut crabrones agrestes circumstrepere, et molesta eructuare contra me uerba, eo quod dixerim de celo aduenisse, et non de sancta uirgine [f 1Kb] sanctum corpus Christi: oportere arbitratus sum pauca super hoc ad eos dicere. O stulti, et solum calumnias mouere scientes! quomodo ad hoc consilium deducti estis, et tanta stultitia egrotastis? Oportebat enim, et ualde oportebat aperte uos intelligere, quoniam pene omne nobis quod pro fide est luctamen aduenit, affirmantibus quoniam sancta uirgo diuini partus est genitrix. Sed si dixerimus de celo, et non ex ipsa sancta natum esse corpus omnium nostrum Saluatoris Domini, quomodo eam dicemus genitricem Dei? [g 1Kb] quem enim omnimodo peperit, nisi est illud uerum, quod peperit secundum carnem qui est Emmanuel?  Derideantur igitur qui [h 1Kb] de me ista garrierunt; non enim mentitur beatus Isaias propheta dicens: Ecce uirgo in utero concipiet, et pariet filium, et uocabitis nomen eius Emmanuel, quod interpretatur Nobiscum Deus . uerum quoque testatur et sanctus 388 Gabriel ad eamdem beatam uirginem dicens: Noli timere, Maria; inuenisti enim gratiam apud Dominum. Ecce concipies in utero, et paries filium, et uocabis nomen eius Iesum; ipse enim [i 1Kb] saluum faciet populum suum a peccatis eorum .

CAP. Iu.---Quando autem dicimus de celo et de supernis Dominum nostrum Iesum Christum, [i 1Kb] non  tanquam de celo deposita sancta eius carne, talia dicimus; sed sequimur magis mirabilem Paulum clamantem aperte: Primus homo de terra terrenus, secundus homo de celo celestis . Meminimus autem et ipsum Saluatorem dicentem: Nemo ascendit in celum, nisi qui descendit de celo, Filius hominis  [a 1Kb] . Natus est enim secundum carnem, sicut paulo ante predixi, de sancta uirgine; et quoniam qui de celo et de superioribus aduenit, Deus uerbum, exinaniuit semetipsum formam serui accipiens ; appellatus est Filius hominis, manens quod erat, hoc est, Deus ; tanquam iam unus intellectus cum propria carne, dicitur descendisse de celo. [b 1Kb] Appellatus est  etiam homo de celo perfectus, cum esset etiam idem in Deitate perfectus, idem ipse in eadem humanitate perfectus, et tanquam in una persona intelligendus; unus enim Dominus iehsu Christus, etsi naturarum differentia non ignoretur, de quibus inenarrabilem unitionem actam fuisse sentimus ac dicimus. Eos autem qui dicunt quoniam temperamentum, aut confusio, aut conspersio facta est Dei uerbi ad carnem, dignetur tua sanctitas refrenare. Forsitan enim esse quosdam non ambigo, qui hec de me iactitent, tanquam garrientes ac dicentes. Ego autem in tantum ab his longe sum, ut nichil tale sentiam: usque adeo, ut insanire putem eos qui hoc de me suspicati sunt, quod omnino mutationis adumbratio accidere potest circa diuini uerbi naturam. Manet enim id quod  semper est, et non mutatur, nec unquam mutabitur, nec suscipiet mutationem. Impassibile enim ad hoc Dei uerbum esse confitemur uniuersi; [c 1Kb] tametsi sapientissime ipse disponens mysterium. 389 uideo in propria carne passiones que acciderunt. Eadem et sapientissimus Petrus: Christo, inquit, pro nobis passo in carne ; et non [d 1Kb] in natura inenarrabilis Deitatis. Ut enim ipse omnium saluator esse credatur secundum dispositionem propriam, in se, ut dixi, proprie carnis reuocat passiones; quale est illud secundum prophete uocem predictum, tanquam ex ipso intelligendum: [e 1Kb] Dorsum meum dedi ud flagella, et maxillas meas ad uerbera; faciem autem meam non auerti a confusionibus sputorum .

 CAP. u.---Quoniam autem sanctorum Patrum doctrinis obtemperantes ubique sumus, maxime autem beati et per omnia laudabilis nostri patris Athanasii  precepto, de his omnino aliquid foras eiicere recusantes, discat quidem tua sanctitas, et nullus alius [f 1Kb] societur. Posuissem autem etiam illorum plura uerba, quibus meis dictis fidem adhiberem, si non prolixitatem scriptorum reuererer: ne ex hoc ipso fieret horribile. Nullo autem modo patimur a quibusdam concuti diffinitam fidem, siue fidei symbolum, a sanctis Patribus nostris qui apud Niceam conuenerunt illis temporibus, nec permittitur aut nobis, aut aliis, mutare aliquod uerbum ex his que ibi continentur, aut [g 1Kb] unam syllabam immutare, memores eius dicentis: Ne transferas terminos eternos, quos posuerunt patres tui : non erant enim ipsi loquentes, sed Spiritus Dei et Patris, qui procedit quidem ex ipso, non est autem alienus a Filio secundum  essentie rationem. Et ad hoc nos eorum sanctorum qui mysteria tradiderunt, dicta confirmant; in Actibus enim Apostolorum scriptum est: uenientes autem circa [h 1Kb] Mesiam tentabant in Bithyniam ire, et non permisit eos Spiritus Iesu . Scribit etiam et uenerabilis Paulus: Qui autem in carne sunt, Deo placere non possunt; uos autem non estis in carne, sed in spiritu, si tamen Spiritus Dei habitat in uobis: si quis autem Spiritum, [i 1Kb] Christi non habet, hic non est eius . Quando autem quidam qui consueti sunt que recta sunt peruertere, meas uoces deuiare et abstrahere estimant ad id quod eis uidetur, non miretur hoc sanctitas tua, sciens quoniam qui sunt ab omni heresi, ex diuinis Scripturis erroris sui colligunt causas; et ea que per  Spiritum sanctum recte dicta sunt, malignitatibus mentis sue corrumpentes, propriis 390 capitibus suis ignis inexstinguibilis exhauriunt flammam. Et quoniam cognouimus quod et ad beatum Epictetum epistolam per omnia laudabilis patris nostri Athanasii rectam fidem habentem, immutantes eam ediderint, et hinc quasi ledi plurimos, propter hoc necessarium et utile intelleximus et fratribus nostris edere de antiquis exemplaribus, que apud nos sunt bene explanata, et similia tue uenerabilitati dirigere.


[i 1Kb] Formula libelli fidei sub eodem capitulo.

Ego Ille [k 1Kb] hanc scripturam, quam manu mea perscripsi, profiteor, sequens sanctum iudicium Patrum Nicene synodi trecentorum et decem octo, uel  Chalcedonensis synodi uniuersale concilium, cuius diffinitionem sedes apostolica confirmauit, quod etiam beatissimi pape Leonis epistola ad sancte memorie  Flauianum Constantinopolitane urbis episcopum nostrum data predicatione lucidissime ueritatis exposuit. Confiteor unum eumdemque Dominum nostrum Iesum Christum, unigenitum Dei Patris, eumdem [a 1Kb] in Deitate perfectum, eumdem in humanitate Deum uere, et hominem uere; ipsum eumdemque ex anima rationali et carne, consubstantialem Patri secundum Deitatem, consubstantialem eumdem nobis [b 1Kb] secundum humanationem; in omnibus nobis similem absque peccato; ante secula quidem de Patre genitum secundum Deitatem, in nouissimis uero diebus, eumdem propter nos et propter nostram salutem de uirgine Maria, que eumdem Deum peperit secundum humanitatem, unum eumdemque Christum, Filium Dei, Dominum unigenitum in duabus  naturis, inconfuse, inconuertibiliter, et indiuidue, et inseparabiliter cognitum: nequaquam naturarum differentia sublata propter unitionem; sed potius, salua manente proprietate utriusque nature, in unam non in duas concurrisse personas; sed unum eumdemque [c 1Kb] Filium unigenitum Deum uerbum, Dominum Iesum Christum sicut olim prophete de eo, uel ipse nos Christus per semetipsum Dominus erudiuit. Qui autem ita 391 non sentiunt, cum Nestorio et Eutyche [d 1Kb] uel eorum sectatoribus eterno anathemate dignos esse pronuntio.



CAPITULUM LIu. [e 2Kb] Definitio sancte synodi Chalcedonensis.

Ad cognoscendam quidem confirmandamque perfectissime  pietatem consultissimum satis hoc diuine gratie symbolum saluberrimumque sufficeret. De Patre namque et Filio, ac Spiritu sancto, quod plenissime fuerat institutionis edocuit, et incarnationem Domini fideliter excipientibus euidenter insinuat. uerum quoniam quidem ea que sincera ueritas predicat deprauare conati, nouas auditu suas hereticas perfidias ediderunt, et alii quidem dispensationis Dominice sacramentum, quod nostri causa est celebratum, ausi fuere corrumpere, duma sancta uirgine partum processisse diuinum uocis abnegatione dissimulant, et alii confusionem siue permixtionem rursus inducunt, ut unam esse naturam Diuinitatis et carnis stulte confingunt, ac per hoc unigeniti confusione portentuosa, diuinam naturam passibilem  esse significant; ea propter ab uniuersa contra ueritatem machinatione ueniente uolens eos excludere que modo presto est sancta et magna hec synodus,  quod antiquitus in fide predicatur, immobile hec dicens, ante omnia statuit ut trecentorum decem et octo Patrum uenerabilium fides illibata permaneat. Et propter eos quidem qui cum Spiritui obuiare nituntur, eam traditionem, quam in augustissima Constantinopolitana urbe postea, congregatis centum et quinquaginta Patribus, de substantia sancti Spiritus fuerat decreta, confirmat. Hanc etenim cunctis innotescere memorati fecerunt, non quasi aliquid deesset precedentibus indicentes, sed de Spiritu sancto quid ipsi sentirent, contra illos qui eius potestati refragari conati sunt, sanctarum Scripturarum testimoniis illustrantes. Propter eos autem qui dispensationis Dominice tentauere peruertere sacramentum, et 392 hominem solum de sancta Maria uirgine procreatum  esse uaniloquiis suis autumant imprudenter, sancti Cyrilli, qui Alexandrine fuit pastor Ecclesie, synodales epistolas ad Nestorium scriptas atque Orientales utique sibi conuenientes, amplexa est, ad arguendum quidem Nestorianam dementiam, interpretationem uero desiderantium pio zelo concipere saluberrimi sacramenti sententiam. Quibus epistolam quoque beatissimi Romane antiquioris urbis antistitis atque uenerabilis pape Leonis Flauiano sancte memorie archiepiscopo scriptam, ad expugnandam prauitatis Eutychiane perfidiam, ut pote maximi Petri confessioni salutis conuenientem, et uelut monimentum cuiusdam statue communis exstantem, contra cunctos hereticos merito copulauit, ut recto dogmati sua firmitas inconcussa permaneat.  Nam et in duos filios dispensationis tentantibus diuidere sacramentum restitit hostiliter, et eos qui passibilis audent dignitatis Unigenitum dicere, collegio sacerdotali detrudit; et confusionem et commixtionem in duabus Christi naturis excogitantibus reluctat; et celestem uel alterius cuiusdam substantie esse quam de nobis assumpsit sibi formam seruilem, delirantes, exterminat, nec non et eos qui duas quidem ante unitionem, unam uero post unitionem in Christo naturas fabulose confingunt, anathematizare non cessat. Beatissimos igitur sequendo Patres, unum et eumdem Filium confiteri Dominum Iesum Christum concordantibus omnes institutionibus edocemus, eumdem in Deitate perfectum, eumdem in humanitate perfectum, Deum uere et uere hominem eumdem  ex anima rationali et corpore, consubstantialem Patri secundum Deitatem, consubstantialem nobis eumdem secundum humanitatem, per omnia similem nobis  sine sorde peccati, ante secula quidem a Patre progenitum secundum Deitatem, in ultimis uero diebus eumdem propter nos, et propter nostram salutem ex Maria uirgine, que Deum peperit secundum incarnationem unum et eumdem Christum, Filium, Iesum, Dominum, unigenitum, quem in duabus naturis inconfuse et immutabiliter, indiuise atque inseparabiliter omnes agnoscimus, nusquam sublata differentia naturarum propter unitionem, sed potius utriusque nature proprietate seruata, et in 393 una concurrente personam, non in duas deductum diuisumque personas, sed unum et eumdem Filium, Deum uerum, Dominum Iesum Christum, sicuti nos ab initio prophete de eo, et ipse nos iehsu Christus instituit, et paternum nobis tradidit  symbolum. His igitur a nobis undique cum omni deliberatione ac diligentia pariter ordinatis, decreuit sancta atque uniuersalis hec synodus aliam fidem nemini licere proferre, siue conscribere, aut exponere, uel sentire, uel aliter tradere. Sed eos qui audent uel componere aliam fidem, uel proferre, uel docere, uel tradere aliud symbolum uolentibus ad cognoscendam se conuertere ueritatem ex ritu pagano siue Iudaico uel qualicumque heretico, eos, si quidem episcopi uel clerici sunt, alienos esse episcopos ab episcopatu, et clericos a clero; quod si monachi uel laici fuerint, anathematizari.


Leges ex libro XuI Codicis Theodosiani sub titulo, De fide catholica.

Imperatorum GRATIANI, uALENTINIANI et THEODOSII  Augustorum edictum ad populum urbis Constantinopolitane. 

Cunctos populos quos clementie nostre regit temperamentum, in tali uolumus religione uersari quam diuinum Petrum apostolum tradidisse Romanis, religio usque ad nunc ab ipso insinuata declarat, quamque pontificem Damasum sequi claret, et Petrum Alexandrine urbis episcopum, uirum apostolice sanctitatis: hoc est, ut secundum apostolicam disciplinam euangelicamque doctrinam, Patris, et Filii, et Spiritus sancti, unam Deitatem sub parili maiestate et sub pia Trinitate credamus. Hanc legem sequentes Christianorum catholicorum nomen iubemus amplecti; reliquos uero dementes uesanosque iudicantes, heretici dogmatis infamiam sustinere, nec conciliabula  eorum Ecclesiarum nomen accipere, diuina primum uindicta, post etiam motus nostri, quem ex celesti arbitrio sumpserimus, ultione plectendos. Data tertio kal. Martias, Thessalonice, Gratiano quinto et Theodosio primum, Augustis consulibus.


 394 Item eodem libro sub titulo, De his qui super religione contendunt.

Imperatores uALENTINIANUS, THEODOSIUS, ARCADIUS Augusti, TATIANO prefecto pretorio. 

Nulli [a 1Kb] egressum ad publicum uel disceptandi de religione, uel tractandi, nec consilii aliquid deferendi patescat occasio. Et si quis posthac ausu graui atque damnabili contra huiusmodi legem ueniendum esse crediderit, uel insistere motu pestifere perseuerationis audebit, competenti pena et digno supplicio cerceatur. Data XuI kalend. [b 1Kb] Iulias, Theodosio Augusto II et Cynegio consulibus.


Item eodem libro sub titulo, De hereticis.

Imperatores GRATIANUS, uALENTINIANUS et THEODOSIUS  Augustus, EUTROPIO [c 1Kb] prefecto pretorio. 

[d 1Kb] Nullus hereticis mysteriorum locus, nulla ad exercendam animi obstinatioris dementiam pateat occasio. Sciant omnes, etiamsi quid speciali quolibet rescripto per fraudem elicito ab huiusmodi hominum genere impetratum est, non ualere. Arceantur cunctorum hereticorum ab illicitis congregationibus turbe. Unius et summi Dei nomen ubique celebretur. Nicene fidei dudum a maioribus tradite, et diuine religionis testimonio atque assertione firmate obseruantia semper mansura teneatur. Photiniane labis contaminatio, Ariani sacrilegii uenenum, Eunomiane perfidie crimen, et nefanda monstruosis nominibus auctorum prodigia sectarum ab ipso etiam aboleantur  auditu. Is autem Nicene assertor fidei, et catholice religionis uerus cultor accipiendus est, qui omnipotentem Deum, et Christum [e 1Kb] Filium Dei uno nomine confitetur, Deum de Deo, lumen ex lumine; qui Spiritum sanctum, [f 1Kb] qui id quod ex summo rerum parente speramus et accipimus, negando non uiolat; apud quem intemerate fidei sensu uiget incorrupte Trinitatis indiuisa substantia, que Greci assertione uerbi [g 6Kb] omousia recte credentibus dicitur. Hec profecto nobis magis probata, 395 hec ueneranda sunt. Qui uero [h 1Kb] hisdem non inseruiunt, desinant affectatis dolis alienum uere religionis nomen assumere, et suis [i 1Kb] apertis criminibus denotentur: ab omnium summoti ecclesiarum limine penitus arceantur, cum omnes hereticorum illicitas agere intra oppida congregationes  uetemus. Ac si quid eruptio factiosa tentauerit, ab ipsis etiam urbium menibus, exterminato furore, propelli iubemus, ut cunctis orthodoxis episcopis qui Nicenam fidem tenent, catholice Ecclesie toto orbe reddantur. Data quarto iduum [i 1Kb] Iuniarum,  Constantinopoli, Eucherio et Syagrio consulibus.


396 Item libro et titulo quo supra.

Imperator THEODOSIUS Augustus et uALENTINIANUS Cesar, ad FAUSTUM prefectum Urbis.

Manicheos hereticos [a 1Kb] siue Mathematicos, omnemque sectam catholicis inimicam, ab ipso aspectu urbis [b 1Kb] Romane exterminari precipimus, ut nec presentie criminosorum contagione [c 1Kb] fedetur. Circa hos autem maxime exercenda commotio est, qui prauis suasionibus a uenerabilis pape sese communione suspendunt, quorum schismate plebs etiam reliqua uitiatur. His conuentione premissa uiginti dierum  [d 1Kb] condonamus inducias, intra quos nisi ad communionis redierint unitatem, expulsi usque ad centesimum lapidem, solitudine quam eligunt macerentur. Data XuI kalend. Aug., Aquileie, [e 1Kb] Theodosio Aug. XI et ualentiniano Cesare consulibus.



CAPITULUM Lu. [f 7Kb] Damasi pape 397 ad Paulinum Antiochenum episcopum.

[g 1Kb] Formula fidei subrogata cui deberent hi qui ab heresi reuertuntur subscribere.

Dilectissimo fratri PAULINO DAMASUS.

[h 1Kb] Per filium meum uitalem ad te scripta direxeram,  tue uoluntati et iudicio omnia derelinquens; et per Petronium presbyterum breuiter indicaueram me in articulo iam profectionis eius aliqua ex parte commotum. Unde ne aut tibi scrupulus resideret, [a 1Kb] et uolentes forsitan Ecclesie copulari 398 tua cautio probanda differret, fidem misimus non tam tibi qui eius fidei communioni sociaris, quam his qui in ea subscribentes, tibi, id est nobis per te uoluerint sociari, dilectissime frater. [b 1Kb] Quapropter si supradictus filius meus uitalis, et hi qui cum eo sunt, tibi uoluerint aggregari, primum debent in ea expositione fidei subscribere que apud Niceam pia Patrum uoluntate firmata est. Deinde quoniam nemo potest futuris uulneribus adhibere medicinam, ea [c 1Kb] heresis eradicanda est que postea in Oriente dicitur pullulasse; id est,  confitendus ipse Sapientia, Sermo, Filius Dei, humanum suscepisse corpus, animam, sensum, id est, integrum Adam; et, ut expressius 399 dicam, totum ueterem nostrum sine peccato hominem. Sicuti enim confitentes eum humanum suscepisse corpus, non  statim ei et humanas uitiorum adiungimus passiones; ita et dicentes eum suscepisse et hominis animam, et sensum, non statim dicimus eum et cogitationum humanarum subiacuisse peccato. Si quis autem dixerit uerbum pro humano sensu in Domini carne uersatum, hunc catholica Ecclesia anathematizat, nec non et illos qui duos in Saluatore filios confitentur, id est, alium ante incarnationem, et alium post assumptionem carnis ex uirgine; et non eumdem Dei Filium et ante et postea confitentur. Quicunque [d 1Kb] huic epistole subscribere 400 uoluerit, ita tamen ut in ecclesiasticis [e 1Kb] canonibus, quos optime nosti, et in Nicena fide ante subscripserit, hunc debebis absque aliqua ambiguitate suscipere. Non quod hec ipsa que nos scribimus non potueris [f 1Kb] conuertentium susceptioni  proponere, sed quod tibi consensus noster liberum in suscipiendo tribuat exemplum.


[g 3Kb] Confessio fidei catholice, quam papa Damasus misit ad Paulinum Antiochenum episcopum.

[h 3Kb] Post concilium Nicenum, quod in urbe Roma  postea congregatum est 401 a catholicis episcopis [a 2Kb] addiderunt de Spiritu sancto; et quia postea is error inoleuit, ut quidam ore sacrilego auderent dicere Spiritum sanctum factum esse [b 1Kb] per Filium; anathematizamus eos qui non tota libertate proclamant [c 1Kb] eum cum Patre et Filio unius potestatis esse atque substantie. Anathematizamus quoque eos qui Sabellii sequuntur errorem, eumdem [d 1Kb] dicentes esse Patrem quem Filium. Anathematizamus Arium atque Eunomium, qui pari impietate, licet sermone dissimili, Filium et Spiritum sanctum asserunt esse [e 1Kb] creaturas. Anathematizamus Macedonianos, qui de Arii stirpe uenientes, non perfidiam mutauere, sed nomen. Anathematizamus Photinum, qui Hebionis heresim instaurans, Dominum Iesum Christum tantum ex  Maria confitetur. Anathematizamus eos qui duos filios asserunt, unum ante secula, et alterum post assumptionem carnis ex uirgine. Anathematizamus eos qui pro hominis anima rationabili et intelligibili, 402 dicunt Dei uerbum in humana carne uersatum;  cum ipse Filius sit erbum Dei, et non pro anima rationabili et intelligibili in suo corpore fuerit; sed nostram, id est, rationabilem et intelligibilem sine peccato animam susceperit atque saluauerit. Anathematizamus eos qui uerbum Filium Dei extensione aut collectione [f 1Kb] a Patre separatum et insubstantiuum, et finem habiturum esse contendunt. [g 2Kb] Eos quoque qui de Ecclesiis ad Ecclesias migrauerunt, tandiu a communione nostra habemus alienos quandiu ad eas redierint ciuitates in quibus primum sunt constituti. Quod si alius, alio transmigrante, in locum uiuentis ordinatus est, tandiu uacet sacerdotii dignitate qui suam deseruit ciuitatem, quandiu successor eius quiescat in Domino. Si quis non dixerit semper Patrem, semper Filium, semper Spiritum  sanctum [h 1Kb] esse; anathema sit. Si quis non dixerit natum de Patre Filium, id est, de diuina substantia ipsius; anathema sit. [i 1Kb] Si quis non 403 dixerit uerbum Dei, Filium Dei Deum, sicut Deum Patrem eius, omnia posse, et omnia nosse, et Patri equalem;  anathema sit. Si quis dixerit quod in carne constitutus Filius Dei cum esset in terra, [a 1Kb] in celis cum Patre non erat; anathema sit. Si quis dixerit quod in passione crucis dolorem [b 1Kb] sustinebat Filius Dei Deus, et non caro cum anima, quam induerat formam serui, quam sibi acceperat, sicut ait Scriptura; anathema sit. [c 1Kb] Si quis non dixerit quod in carne quam assumpsit sedet ad dexteram Patris, in qua uenturus est iudicare uiuos et mortuos; anathema sit. Si quis non dixerit Spiritum sanctum de Patre esse uere ac proprie, [d 1Kb] sicut Filium de diuina substantia, et Deum uerum; anathema sit. Si quis non dixerit omnia posse Spiritum sanctum, omnia nosse, et ubique esse, sicut Patrem et Filium; anathema sit. Si quis dixerit Spiritum sanctum facturam, aut  per Filium factum; anathema sit. Si quis non dixerit omnia per Filium [e 14Kb] et Spiritum sanctum Patrem fecisse, id est, uisibilia et inuisibilia; anathema sit. Si quis non dixerit Patris, et Filii, et Spiritus sancti unam Deitatem, potestatem, maiestatem, [f 1Kb] potentiam, unam gloriam, dominationem, unum regnum atque unam 404 uoluntatem ac ueritatem; anathema sit. Si quis non dixerit ueras tres personas Patris, et Filii, et Spiritus sancti, equales, semper uiuentes, omnia continentes uisibilia et inuisibilia, omnia potentes, omnia iudicantes, omnia uiuificantes, omnia facientes, [g 1Kb] omnia saluantes; anathema sit. Si quis  non dixerit Spiritum sanctum adorandum ab omni creatura, sicut Filium et Patrem; anathema sit. Si quis de Patre et Filio bene senserit, de Spiritu autem sancto [h 1Kb] non recte habuerit, hereticus est: quod omnes heretici de Filio Dei et de Spiritu sancto male sentientes, in Iudeorum atque Gentilium perfidia inueniuntur. Quod si quis [i 1Kb] partiatur, Deum Patrem dicens, et Deum Filium eius, et Deum Spiritum sanctum, Deos dici, et non Deum propter unam diuinitatem et potentiam, quam credimus esse et scimus Patris, et Filii, et Spiritus sancti, [i 18Kb] subtrahens Filium aut Spiritum sanctum, solum existimet Deum Patrem dici aut credi unum Deum; anathema sit. [k 1Kb] Nomen enim Deorum et angelis et sanctis omnibus a Deo est impositum et donatum. De Patre autem,  et Filio, et Spiritu sancto, propter unam et equalem diuinitatem, non nomen Deorum, sed Dei nobis ostenditur atque indicatur; ut credamus quia in Patre, 405 et Filio, et Spiritu sancto, solum baptizamur, et non in archangelorum nominibus [l 1Kb] et angelorum, quomodo heretici aut Iudei aut etiam Gentiles dementes. Hec ergo est salus Christianorum, ut credentes Trinitati, id est, Patri, et Filio, et Spiritui sancto, [m 1Kb] in eam ueram solamque unam Diuinitatem et potentiam, maiestatem et substantiam [n 1Kb] eiusdem hec sine dubio credamus.

[o 2Kb] Ego ille Constantinopolitane Ecclesie diaconus  uel presbyter hac scriptura, quam manu mea perscripsi, profiteor me de Incarnatione Domini nostri Iesu Christi eam fidem tenere quam [a 1Kb] sacrosancta synodus Nicena, et uenerandum Chalcedonense concilium euangelica et apostolica auctoritate firmarunt, et quam beatissimi pape Leonis epistola ad sancte memorie Flauianum Constantinopolitane urbis episcopum data predicatione lucidissime ueritatis exposuit; Nestorium uero et Eutychem cum dogmatibus et sectatoribus suis eterno anathemate dignos esse pronuntio.



[b 1Kb] CAPITULUM LuI. Eusebii episcopi Mediolanensis epistola ad Leonem papam.

Domino sancto et beatissimo Patri LEONI EUSEBIUS.

 Reuersis Domino annuente fratribus nostris quos ad Orientem, etc. Integra exhibetur epist. 97, tom. I.



406 CAPITULUM LuII. Epistola Rauennii aliorumque episcoporum Gallorum ad Leonem papam.

Domino uere sancto merito in Christo beatissimo et apostolico honore uenerando pape LEONI RAuENNIUS, RUSTICUS, etc.

Perlata ad nos epistola beatitudinis uestre, etc., uti habetur ep. 99, tom. I.



407 CAPITULUM LuIII. [c 2Kb] Constituta sancti Gelasii pape.

[d 2Kb] Dilectissimis fratribus uniuersis episcopis GELASIUS. Necessaria rerum [e 1Kb] disputatione constringimur, et  apostolice sedis moderamine conuenimur, sic canonum paternorum decreta librare, et retro presulum decessorumque nostrorum precepta metiri, ut que presentium necessitas temporum [f 1Kb] reparandis Ecclesiis relaxanda deposcit, adhibita consideratione diligenti, quantum potest fieri, temperemus; quo nec in totum formam uideamur ueterum excedere regularum, et reparandis militie clericalis officiis, [g 1Kb] que per diuersas Italie partes ita belli famisque consumpsit incursio, ut in multis Ecclesiis, sicut fratris et cepiscopi nostri Ioannis Rauennatis Ecclesie sacerdotis frequenti relatione comperimus, usquequaque deficiente seruitio [h 1Kb] ministrorum, nisi remittendo paulisper ecclesiasticis promotionibus antiquitus interualla prefixa, remaneant  sacris ordinibus Ecclesie funditus destitute; atque in plurimis locis per inopiam competentis auxilii 408 salutare subsidium redimendarum desit animarum, nosque magno reatu, si tanto coarctante periculo non aliquatenus [i 1Kb] consulamus, innecti. Priscis igitur pro sui reuerentia manentibus constitutis, que ubi nulla uel rerum uel temporum perurget angustia, regulariter conuenit [k 1Kb] custodiri, eatenus Ecclesiis, que uel cunctis sunt priuate ministris, uel sufficientibus usque adeo dispoliate seruitiis, ut plebibus ad se pertinentibus diuina munera supplere non ualeant, tam instituendi quam promouendi clericalis [l 1Kb] officii sic spatia dispensanda concedimus.



I. De ordine monachorum.


Ut si quis etiam de religioso proposito et disciplinis monasterialibus eruditus ad clericale [a 1Kb] munus accedit, imprimis eius uita preteritis acta temporibus inquiratur; uel si nullo graui facinore probatur infectus, si secundam non habuit fortassis uxorem, nec a marito relictam sortitus ostenditur, si penitentiam publicam fortassis non gessit, nec ulla corporis parte apparet uitiatus; [b 1Kb] si seruilis aut originarie non est conditionis obnoxius, si curie iam probatur nexibus absolutus; si assecutus est litteras, sine quibus uix fortassis [c 1Kb] ostiarium possit implere; ut si his omnibus que sunt predicta fulcitur, continuo lector, uel notarius, aut certe defensor effectus, post 409 tres menses existat acolythus, maxime si huic etas etiam  suffragatur; sexto mense subdiaconi nomen accipiat; ac si modeste conuersationis honesteque uoluntatis existit, nono mense sit diaconus, completoque anno presbyter: cui tamen quod annorum fuerant interstitia collatura, sancti propositi sponte suscepta doceatur prestitisse deuotio.



II. De laicis.

Si uero de laicis quispiam [d 1Kb] ecclesiasticis est aggregandus officiis, tanto sollicitius in singulis que superius comprehensa sunt, huiusmodi decet examinari personam, quanto inter mundanam religiosamque uitam constat esse discriminis; quia utique [e 1Kb] conuenientia Ecclesie ministeria reparanda sunt, non inconuenientibus meritis ingerendi; tantoque magis  quod sacris aptum possit esse seruitiis, in eorum querendum est institutis, quanto de tempore quo fuerant assequenda decerpitur: ut morum habere doceatur hoc probitas, quod prolixior consuetudo non contulit: ne per occasionem supplende penurie clericalis, uitia potius diuinis cultibus intulisse, non legitime familie computemur compendia procurasse. Quorum promotionibus, [f 1Kb] super anni metas sex menses nichilominus prerogamus; quoniam, sicut dictum  est, distare conuenit inter personam diuino cultui deditam, et de laicorum conuersatione uenientem. Que tamen eatenus indulgenda credidimus, ut [g 1Kb] illis Ecclesiis quibus infestatione bellorum uel nulla penitus, uel exigua remanserunt ministeria, renouentur; quatenus his Deo propitio restitutis, in ecclesiasticis gradibus subrogandis canonum paternorum uetus forma seruetur, nec contra eos ulla ratione preualeat, quod pro accidentis defectus remedio prouidetur, non aduersus scita maiorum noua lege [h 1Kb] proponitur. 410 Ceteris Ecclesiis ab hac occasione cessantibus, quas non simili clade uastatas [i 1Kb] cognoscitis, pristinam faciendis ordinationibus conuenit tenere sententiam. Quo magis hac opportunitate commoniti obseruantiam reuerendorum canonum propensius [i 1Kb] diligamus;  singulorum graduum conscientias admonentes ne ad illicitos prorumpere moliantur excessus, [k 1Kb] nec fas esse confidat quisque pontificum bigamos, aut coniugia sortientes ab aliis derelicta, seu quoslibet post penitentiam, uel sine litteris, uel corpore uitiatos uel conditionarios, aut curie publicarumque rerum nexibus implicatos, aut passim nulla temporis congruentis exspectatione discussos, diuinis seruituros applicare mysteriis.



[l 1Kb] III. De dedicandis basilicis.

Ne qui pro suo libitu iura studeant aliena peruadere, absque sedis apostolice iusta dispositione mandante, basilicas nouiter institutas non petitis ex more preceptionibus dedicare non audeant; et non ambiant [m 1Kb] sibimet uindicare clericos potestatis aliene.



Iu. De baptizandis.


Baptizandis consignandisque fidelibus pretia nulla prefigant, nec illationibus quibuslibet impositis exagitare cupiant renascentes; quoniam quod gratis [n 1Kb] accipimus, gratis dare mandamur. Et ideo nichil prorsus exigere moliantur, quo uel paupertate cogente deterriti, uel indignatione reuocati, redemptionis sue causas adire despiciant, certum habentes quod qui  prohibita deprehensi fuerint admisisse, uel commissa non potius sua sponte correxerint, periculum subituri proprii sint honoris.



411 [a 1Kb] u. De presbyteris.

Nec minus etiam presbyteros ultra suum modum tendere prohibemus, nec episcopali fastigio debita sibimet audacter assumere: non conficiendi chrismatis, non consignationis pontificalis [b 1Kb] adhibende sibimet arripere facultatem; non presente quolibet antistite, nisi fortasse iubeantur, [c 1Kb] uel orationis, uel actionis sacre suppetere sibi presumant esse licentiam; neque sub eius aspectu, nisi iubeantur, aut sedere presumant, aut ueneranda tractare mysteria; nec sibimet meminerint ulla ratione concedi sine summo pontifice subdiaconum uel acolythum ius habere  faciendi; nec prorsus addubitent, si quidquam ad episcopale ministerium specialiter pertinens suo motu putauerint exsequendum, [d 1Kb] continuo se presbyterii dignitate et sacra communione priuari. Quod fieri necesse est, censemus, si [e 1Kb] eorum presule referente huiusmodi fuerit preuaricatio comprobata; nec ipso eorum episcopo [f 1Kb] a culpa cohibente et ad ultionem uocaturo, si immoderata facientem dissimulauerit uindicare.



[g 1Kb] uI. De diaconibus.

Diaconos quoque propriam constituimus seruare mensuram, nec ultra tenorem paternis canonibus deputatum quippiam tentare permittimus; nichil eorum penitus suo ministerio applicare que primis ordinibus proprie decreuit antiquitas, et absque episcopo uel  presbytero baptizare non audeant, nisi predictis fortasse officiis longius constitutis, necessitas extrema compellat, quod et laicis Christianis facere plerumque conceditur; non in presbyterio residere, [h 1Kb] ubi diuina celebrantur, uel ecclesiasticus habetur quicunque tractatus. Sacri corporis 412 prerogationem sub conspectu pontificis siue presbyteri, nisi his absentibus, ius non habeant exercendi. Cum enim decreta uenerabilium sanctionum nos quoque magnopere custodire nitamur, ac sine eorum dispendio  etiam illa que pro alicuius utilitatis fortasse compendio uideantur laxanda [i 1Kb] cedamus; cumque contra salutarium reuerentiam regularum cupiamus temere nichil licere, et cum sedes apostolica [i 1Kb] super his omnibus fauente Domino, que paternis canonibus sunt prefinita, pio deuotoque studeat tenere proposito; satis indignum est quemquam uel pontificum uel ordinum subsequentium hanc obseruantiam refutare, quam beati Petri sedem et sequi uideat et docere; satisque conueniens sit ut totum corpus Ecclesie in hac [k 1Kb] sibi obseruatione concordet, quam illic uigere conspiciat, ubi Dominus Ecclesie totius posuit principatum. Dicente [l 1Kb] autem Scriptura: Ordinate in me caritatem ; item; Omnia cum ordine fiant ; atque iterum Psalmista predicante:  Circumdate Sion et complectimini eam, narrate in turribus eius; ponite corda uestra in uirtute eius; et distribuite gradus eius, ut enarretis [m 1Kb] in progenie altera: quia hic est Deus noster in eternum, et ipse regit nos in secula : hic procul dubio, qui in ecclesiasticarum narratur altitudine dignitatum, et in cuius uirtute bonis operibus corda ponenda sunt, gradibus utique distributis, cunctis Deus noster et rector populis predicandus est Christianis; ubi nemo sibimet aliquid estimet imminutum, cum et de uniuscuiusque gradus perfectione nichil deperit, et conuenienter retinendo quod celesti dispensatione collatum est, pariter nobis et cognoscibilem Deum fieri et tribuit esse rectorem. Nam etsi quid indulgetur de temporum quantitate, moribus [n 1Kb] aggregata  strenuitate pensatur, si uite iam proposito continetur, quod protelata fuerat etate curandum, dummodo illa 413 dissimulata nullatenus surripiant, quorum quodlibet [o 1Kb] inesse claruerit, merito clericalibus infulis reprobabilem constat esse personam. Etsi illa [p 1Kb] nonnunquam sinenda sunt que, si ceterorum constet integritas, sola nocere non ualeant; illa tamen sunt magnopere precauenda que recipi sine manifesta decoloratione non possunt; ac si ea ipsa que nullo detrimento aliquoties indulgenda creduntur, uel rerum  temporumue cogit intuitus, uel accelerate prouisionis respectus excusat; quanto magis illa nullatenus mutilanda sunt que nec ulla necessitas, nec ecclesiastica prorsus extorquet utilitas.

[CAP. X Dion.] [a 1Kb] Baptizandi sibi quisquam passim quocunque tempore nullam credat [b 1Kb] fiduciam, preter Paschale festum et Pentecoste uenerabile sacramentum, excepto duntaxat grauissimi languoris incursu, in quo uerendum est, ne morbi crescente periculo, sine remedio salutari fortassis egrotans exitio preuentus abscedat.



[c 1Kb] uII. De ordinationibus.

[d 1Kb] Ordinationes etiam presbyterorum diaconorumque, nisi certis temporibus et diebus exercere [e 1Kb] non audeant, id est, quarti mensis ieiunio, septimi, et decimi,  sed etiam quadragesimalis initii, ac mediana Quadragesime die sabbati ieiunio circa uesperam nouerint celebrandas; nec cuiuslibet utilitatis [f 1Kb] causa siue presbyterum siue diaconum his preferant, qui ante ipsum fuerint ordinati.



[g 1Kb] uIII. De sacris uirginibus.

Deuotis quoque Deo uirginibus, nisi aut in Epiphaniorum, aut in Albis paschalibus, aut in Apostolorum [h 1Kb] Natali sacrum 414 minime uelamen imponant, nisi forsitan, sicut de baptismate dictum est, graui languore correptis, ne sine hoc munere de seculo transeant, implorantibus non negetur.



[i 1Kb] IX. De uiduis.

uiduas autem uelare pontificum nullus attentet; [i 1Kb] et quod nec auctoritas diuina delegit, nec canonum  forma prestituit, non est penitus usurpandum; eisque sic ecclesiastica sunt ferenda presidia, ut nichil committatur illicitum.



[k 1Kb] X. De seruis sine dominorum uoluntate non admittendis.

Generalis etiam querele uitanda presumptio est, qua propemodum causantur uniuersi, passim seruos, et originarios, dominorum iura possessionumque fugientes sub religiose conuersationis obtentu, uel ad  monasteria sese conferre, uel ad ecclesiasticum famulatum, conniuentibus quoque presulibus, indifferenter admitti. Que modis omnibus est [l 1Kb] prohibenda pernicies, ne per Christiani nominis institutum aut aliena peruadi, aut publica uideatur disciplina subuerti; precipue cum nec ipsam ministerii clericalis hac obligatione fuscari conueniat dignitatem, cogaturque pro statu militantium sibi [m 1Kb] conditioneque iurgari, aut uideri, quod absit, obnoxia. Quibus sollicita competenter interdictione prohibitis, quisquis episcopus, presbyter, diaconus, aut eorum qui monasteriis preesse noscuntur, huiusmodi personas apud se tenentes, non restituendas patronis, aut deinceps uel [n 1Kb] Ecclesie seruitio, uel religiosis congregationibus putauerit applicandas, nisi uoluntate forsitan dominorum  sub scripture 415 testimonio primitus absolutas, aut legitima transactione concessas, periculum se honoris proprii non ambigat communionisque subiturum, si super hac re cuiusquam uera nos querela pulsauerit. Magnis quippe studiis secundum beatum Apostolum  precauendum est ne fides et disciplina Domini blasphemetur.



[o 1Kb] XI. De negotio clericorum.

Consequens fuit ut illa quoque que de Piceni partibus [p 1Kb] ad nos missa relatio nuntiauit, non pretereunda putaremus: plurimos clericorum negotiationibus inhonestis et lucris turpibus imminere, nullo pudore cernentes euangelicam lectionem, [q 1Kb] quia ipse Dominus noster negotiatores e templo uerberatos flagellis asseritur expulisse ;  nec Apostoli uerba recolentes, quibus ait: Nemo militans Deo [r 1Kb] obligat se negotiis secularibus ; Psalmistam Dauid surda dissimulantes aure cantantem: Quoniam non cognoui negotiationes, introibe in potentias Domini . Proinde huiusmodi [s 1Kb] ab indignis post hec questibus nouerint abstinendum, et ab omni cuiuslibet negotiationis ingenio uel cupiditate cessandum: aut in quocunque gradu sint positi, mox a clericalibus officiis [t 1Kb] abire cogantur;  quoniam domus Dei domus orationis et esse debet et dici, ne officina negotiationis et spelunca potius sit latronum.



[a 1Kb] XII. De illitteratis.

Illitteratos quoque [b 1Kb] et cum aliqua corporis imminutione sine ullo respectu ad ecclesiasticum didicimus uenire seruitium; quod simul antiqua traditio et apostolice sedis uetus forma non recipit; quia nec litteris carens sacris esse potest aptus officiis, et uitiosum nichil Deo prorsus offerri legalia precepta sanxerunt . Itaque de cetero modis omnibus hec [c 1Kb] uitentur; nec quisquam 416 talis suscipiatur in clero. Si qui uero uel temeritate propria, uel incuria presidentium tales ante suscepti sunt, in his quibus constituti sunt locis eatenus  perseuerent, ut nichil unquam promotionis [d 1Kb] arripiant, satisque habeant hoc ipsum sibi pro nimia miseratione permissum.



[e 1Kb] XIII. De his qui semetipsos absciderunt.

Paterni canones euidenter sequenda posuerunt, quorum tenorem sufficit indidisse. Dicunt enim, talia perpetrantes mox ut agniti fuerint, a munere clericali debere secludi. Quod modis omnibus custodire nos conuenit; [f 1Kb] quia fas esse nulli suppetit, preter illa quidquam que memorabilis decreuit forma censere.



XIu. De his qui implicantur criminibus.

Comperimus etiam horrendis quibusdam criminibus implicatos, tota discretione submota, non solum de factis atrocibus necessariam penitudinem non habere, sed nec aliqua correctione penitus succedente  ad diuinum ministerium honoremque contendere. Nonnullos autem etiam in ipsis ordinibus constitutos grauibus delinquentes facinoribus non repelli; cum  et Apostolus  clamet nemini cito manus imponendas, neque communicandum peccatis alienis; et maiorum ueneranda constituta  pronuntient, huiusmodi, etiamsi forte subrepserint, tam qui ante peccauerint, detectos oportere depelli, quam sacre professionis oblitos preuaricatoresque sancti propositi procul dubio submouendos.



417 Xu. De his qui a demonio uel similibus passionibus occupantur.

Usque adeo sane comperimus illicita [g 1Kb] queque prorumpere, ut demoniis similibusque passionibus irretito ministeria sacrosancta tractare tribuatur. Quibus si in hoc opere positis aliquid proprie necessitatis occurrat, quis de sua [h 1Kb] fidelis salute confidit, ubi ministros [i 1Kb] curationis humane tanta perspexerit  calamitate uexari? [i 1Kb] Atque ideo necessario remouendi sunt, ne quibuslibet, pro quibus Christus est mortuus, scandalum generetur infirmis. Postremo si corpore sauciatum fortasse aut debilem nequaquam sacra contingere lex diuina  permisit, quanto magis doni celestis dispensatores esse non conuenit, quod est deterius, mente perculsos?



XuI. De sacris uirginibus et his qui eis sociantur illicite.

uirginibus [k 1Kb] sacris temere se quosdam sociare cognouimus, et post [l 1Kb] dedicatum propositum incesta federa sacrilegaque 418 miscere. Quos protinus equum est a sacra communione detrudi, et nisi per publicam [m 1Kb] probatamque penitentiam omnino non recipi, atque his certe uiaticum de seculo transeuntibus,  si tamen penituerint, non negari.



XuII. De uiduis.

Nam de uiduis [n 1Kb] sine ulla benedictione uelandis,  superius latius duximus disserendum. [a 1Kb] Que si propria uoluntate professa, pristinam coniugii castitatem mutabili mente calcauerit, periculi eius intererit quali Deum debeat satisfactione placare [b 1Kb] . Sicut enim si se forsitan continere non poterat, secundum Apostolum, nullatenus nubere uetabatur; sic habita secum deliberatione promissam Deo pudicitiam fidemque debuit custodire. Nos autem nullum talibus laqueum debemus iniicere, sed adhortationes premii sempiterni penasque proponere diuini iudicii: ut et nostra sit absoluta conscientia, et illarum pro se rationem Deo reddat intentio. Cauendum est quippe, que de earum moribus actisque beatus Paulus testatur apostolus, [c 2Kb] quod planius 419 exponere preterimus, ne sensus sexus instabilis, non tam deterrere  quam admonere uideamur. [d 1Kb] Secundas nuptias sicut secularibus inire conceditur, ita post eas nullus ad clericale sinitur uenire collegium: alia est enim humane fragilitati generalis concessa licentia, alia debet esse uita diuinarum rerum seruitio dicandorum.



XuIII. De his qui ad alias Ecclesias conuolant.

Quisquis proprie desertor Ecclesie, nullis existentibus causis, ad aliam putauerit transeundum, [e 1Kb] temereque susceptus fuerit et promotus, reuerendorum canonum uel ipse, uel receptor eius atque prouector constituta non fugiet, que de huiuscemodi presumptoribus prefixere seruanda. De monachis [f 1Kb] quoque copiosius in prima preceptionis huius parte digesta sunt, que uel quatenus pro rerum ac temporum necessitate concessa sint, uel quemadmodum,  ubi nullius facti necessitas interesse probabitur, non nisi uetus institutio debeat custodiri.



XIX. De his qui pretio ordinantur.

Quos uero constiterit indignos meritis sacram mercatos esse pretio dignitatem, conuictos oportet arceri: non sine periculo facinus tale [g 1Kb] uendentes; quia dantem pariterque accipientem damnatio Simonis, quam lectio sacra testatur , inuoluit.



420 XX. [h 1Kb] De locorum consecratione sanctorum.

Quamuis superius strictim fuerit comprehensum, nobis quoque patefactum, quod absque precepto sedis apostolice nonnulli factas ecclesias uel oratoria sacrare presumant, hoc sumus tamen indicio detestabiliore permoti, quod in quocunque nomine defunctorum,  et quantum dicitur, nec omnino fidelium constructiones edificatas sacris [i 1Kb] processionibus audacter instituere memorantur. Que tam acerba, tam dura sunt, ut eadem uix noster possit ferre auditus. Si reuera Christianitatis affectus in illis regionibus certus et fixus est, districtius ista querantur, et a quibus [i 1Kb] fuerint gesta prodantur. Quoniam sicut, latentibus in hac atrocitate nominibus, non existit in quem sententia debita proferatur; ita cum manifestis fuerit documentis expositus, [k 1Kb] quam sceleris tanti poscit immanita, non effugiet ullatenus ultionem.



XXI. De feminis que ministrare presumunt.

Nihilominus impatienter audiuimus, tantum diuinarum rerum subiisse despectum, ut femine sacris  altaribus ministrare [a 1Kb] firmentur, et cuncta que non nisi uirorum famulatui deputata sunt, sexum cui non competunt exhibere. Nisi quod omnium delictorum [b 1Kb] que sigillatim perstrinximus, noxiorum reatus omnis et crimen eos respicit sacerdotes qui uel ista committunt, uel committentes minime publicando prauis excessibus se fauere significant. Si tamen sacerdotum iam sint uocabulo 421 nuncupandi, qui delegatum sibi religionis officium sic prosternere moliuntur, ut in peruersa queque profanaque decliues, [c 1Kb] sine ullo respectu regule Christiane precipitia funesta sectentur. Cumque scriptum sit: Minima qui spernit, paulatim decidit : quid est de talibus estimandum qui immensis ac multiplicibus prauitatum molibus occupati, ingentem ruinam multimodis  impulsionibus ediderunt, que non solum ipsos uideatur obruere, sed Ecclesiis uniuersis mortiferam, si non sanentur, inferre perniciem? Nec ambigant qui hec exercere sunt ausi, sed etiam qui hactenus cognita siluerunt, sub honoris proprii se iacere dispendio, [d 1Kb] si non quanta possunt celeritate festinent ut lethalia uulnera competenti medicatione curentur.



XXII. De episcopis scientibus uel ignorantibus.

Quo enim [e 1Kb] iure teneant iura pontificum, qui pontificalibus excubiis eatenus iniuncta dissimulant, ut contraria domui Dei, cui president, potius operentur? [f 1Kb] quantumque apud Deum possent, si nonnisi conuenientia procurarent; tantum quid mereantur aspiciant, cum exsecrabili studio sectantur aduersa. Et  quasi magis hec regula [g 1Kb] sit qua Ecclesia debeat gubernari, sic quidquid est ecclesiasticis inimicum regulis perpetratur. Cum etsi cognitos habuit canones unusquisque pontificum, intemerata debuerit tenere custodia; et si forsitan nesciebat, consulere fidenter oportuerit scientem. Quo magis excusatio nulla succurrit  errantibus; quia nesciens proposuit seruare quod norat, nec ignorans curauit nosse quod gereret.



422 XXIII. De reditu Ecclesie.

Quatuor autem tam de reditu quam de oblatione fidelium, prout cuiuslibet Ecclesie facultas admittit, sicut dudum rationabiliter est decretum, conuenit fieri portiones, quarum sit una pontificis, altera clericorum, tertia pauperum, quarta fabricis applicanda. De quibus [h 1Kb] sicut sacerdotis intererit integram ministris Ecclesie memoratam dependere quantitatem, sic clerus ultra delegatam sibi summam, nichil insolenter nouerit expetendum. Ea uero que [i 1Kb] ecclesiasticis edificiis attributa sunt, huic operi ueraciter prerogata  locorum doceat instructio manifesta sanctorum. Quia nefas est, si sacris edibus destitutis in lucrum suum presul impendia his designata conuertat, [i 1Kb] ipsa nichilominus ascripta pauperibus portione. Et hanc quamuis diuinis rationibus se dispensasse monstraturus esse dicatur, tamen iuxta quod scriptum est: Ut uideant opera uestra bona et magnificent Patrem uestrum, qui in celis est ; oportet etiam presenti testificatione predicari, et bone fame preconiis non taceri. Quapropter nec clericorum quisquam [k 1Kb] se huius offense futurum confidat immunem, si in his que salubriter sequenda deprompsimus, siue episcopum, siue presbyterum, seu diaconum uiderit excedentem, non protinus ad aures nostras [l 1Kb] referendum curauerit, probationibus duntaxat competenter  exhibitis, ut transgressoris ultio fiat ceteris interdictio delinquendi. Sui uero modis omnibus erit unusquisque pontificum ordinis et honoris elisor, si cuiquam clericorum uel Ecclesie totius auditui hec putauerit supprimenda [m 1Kb] . Et alia manu: Deus incolumes uos custodiat, fratres karissimi.
[a 1Kb]


423 CAPITULUM LIX. Incipit concilium Antiochenum.


Sancta et pacatissima synodus b 1Kb] Antiochie in unum congregata, his qui per singulas prouincias sunt, unanimibus sanctis consacerdotibus in Domino salutem.

Gratia et ueritas Domini et Saluatoris nostri Iesu Christi sanctam Antiochenam Ecclesiam uisitans, et in eodem connectens per concordiam pacatissimi Spiritus, multa quidem et alia [c 1Kb] perfecit: in omnibus autem suggerente sancto et pacifico Spiritu etiam hoc perfecit, ut que uisa sunt recte constitui, cum plurima consideratione et iudicio una omnibus [d 1Kb] Antiochie ex diuersis prouinciis in unum collectis episcopis  in uestram notitiam deferrentur. [e 1Kb] Credimus autem gratie Domini, et sancto Spiritui pacis, quod et ipsi conspirabitis nobiscum tanquam in una fuissetis uirtute, et nobiscum orationibus [f 1Kb] annitentes, magis autem uniti, et in Spiritu sancto presentes, hisdem ipsis que definita sunt consentientes, et ea que recta uisa sunt roborantes, cum consensu sancti Spiritus consignabitis. Sunt autem prefiniti canones ecclesiastici hi qui infra scripti sunt. 424 In qua synodo fuerunt [g 1Kb] Eusebius, Theodorus, Narcissus, Antiochus, Archelaus, [h 1Kb] Eustachius, Mocimus, Hisicius, [i 1Kb] Manicius, Etherius, Iacobus, Agapius, Magnus, Eneas, Theodolus, [i 1Kb] Alpius, Nicetas, Agapius, Tharcodimantus, Bassus, Alexander, Petrus, Moses, Patricius, Anatolius, Macedonius, Petrus, Cyrion, Theodorus,  Theodosius, de prouincia Syrie-Celes, Phenicis,  ueteris Arabie, Mesopotamie, Cilicie, Isaurie; et hec constituerunt que infra scripta sunt.

[k 16Kb] I. Omnes qui audent dissoluere regulam sancti et magni concilii Niceni, quod celebratum est in presentia domini amantissimi Constantini imperatoris nostri, de sancta [l 1Kb] festiuitate paschali Saluatoris nostri, incommunicabiles et eiectos ab Ecclesia esse debere, maxime si [m 1Kb] perseuerauerint studio contentionis ad subuertenda ea que optime constituta sunt. Et hec quidem [n 1Kb] dicta sunt de laicis. Si autem de prepositis Ecclesie [o 1Kb] aliquis, id est, uel episcopus, uel presbyter, uel diaconus post hanc definitionem et hunc terminum in subuersionem populorum et Ecclesiarum perturbationem nitatur, ac sic renitens cum Iudeis Pascha uoluerit celebrare; hunc sancta  synodus ab hoc iam alienum ab Ecclesia iudicauit, tanquam eum qui non solum proprii peccati, sed et aliorum corrupte mentis et conuersationis supplantator exstiterit reus. Et non solum huiusmodi [p 1Kb] deponit a sacerdotio, sed et hos qui eis ausi fuerint communicare post damnationem. [q 1Kb] Depositos autem etiam honore 425 qui extrinsecus est priuari oportet, [r 1Kb] quem sanctus canon et Dei sacerdotium meruit.

II. Omnes qui ingrediuntur Ecclesiam Dei et sacras Scripturas audiunt, non autem cum populo in oratione communicant, [s 1Kb] aduersantur etiam sanctam assumptionem Dominici sacramenti secundum suam aliquam disciplinam, hos eiici ab Ecclesia oportet, donec confitentes, fructum penitentie demonstrent, et deprecati fuerint, [t 1Kb] ut data uenia suscipi mereantur.  Non autem liceat communicare incommunicatis,  neque per domos ingredi et cum eis orare qui Ecclesie in oratione non participant, nec in alteram Ecclesiam recipi qui ab alia [a 1Kb] excommunicantur. Quod si uisus fuerit quilibet episcoporum, uel presbyterorum, aut diaconorum, uel etiam qui in canone detinentur, incommunicatis communicare, et hunc oportet communione priuari, tanquam Ecclesie regulas confundentem.

III. Si quis presbyter, uel diaconus, uel quilibet clericus, deserta sua [b 1Kb] diecesi ad aliam transeundum esse crediderit, et ibi paulatim [c 1Kb] tentat quo migrauerit communicare perpetuo, ulterius ministrare non debet, presertim si ab episcopo suo ad reuertendum fuerit exhortatus. Quod si [d 1Kb] et post euocationem sui episcopi non obediat, sed perseuerauerit,  omnibus modis ab officio deponi [e 1Kb] debere, nec aliquando facultatem habere ad ecclesiasticum ordinem redeundi. Si quis uero alius episcopus propter hanc culpam [f 1Kb] depositum suscipere tentauerit, et ipse a communi synodo arguatur, tanquam ecclesiastica iura dissoluens.

426 Iu. Si quis episcopus a synodo fuerit depositus, uel si presbyter uel diaconus a proprio episcopo [g 1Kb] condemnatus, et presumpserit sacerdotii seu sacri ministerii aliquam actionem, non ei amplius liceat, neque in altera synodo spem restitutionis habere, [h 1Kb] neque alicuius assertionis locum; sed et communicantes ei omnes abiici de Ecclesia [i 1Kb] ; et maxime si postquam cognouerunt sententiam aduersus eum fuisse prolatam, ei contumaciter communicarunt.

 u. Si quis presbyter aut diaconus, contempto suo episcopo, seipsum ab Ecclesia segregauerit, et priuatim apud se collectis populis altare erigere ausus fuerit; et nichilominus episcopo se exhortante, et semei  et iterum reuocante, inobediens exstiterit, hunc modis omnibus deponendum [i 1Kb] ; nec aliquando consequi curationem aut proprium honorem recipere speret. Quod si etiam perseuerat conturbans et concitans Ecclesiam, per eam que foris est potestatem, tanquam seditiosum corripi oportet.

uI. Si quis a proprio episcopo excommunicatus est, non eum prius [k 1Kb] ab aliis debere suscipi, nisi a suo fuerit receptus episcopo, aut concilio facto occurrat et respondeat; ut si synodo satisfecerit, statuat eum sub alia sententia recipi oportere. Quod etiam circa laicos, et presbyteros, et diacones, et omnes qui in clero sunt, conuenit obseruari.

uII. Nullum peregrinorum clericorum absque formata, [l 1Kb] quam Greci epistolium dicunt, suscipi oportere;  [m 1Kb] neque presbyterum ad regiones longinquas easdem formatas, dare; 427 et nisi ad episcopos finitimos simplices epistolas mittere.

uIII. [n 1Kb] uicariis uero episcoporum, qui a Grecis chorepiscopi appellantur, formatas facere liceat.

IX. Per singulas prouincias constitutos episcopos scire oportet episcopum [o 1Kb] metropolitanum, qui preest, totius prouincie curam et sollicitudinem suscepisse; propter quod ad metropolitanam ciuitatem ab his qui causas habent, sine dubio concurratur. Quapropter placuit [p 1Kb] eum et honore preire, et nichil ultra sine ipso reliquos episcopos agere secundum antiquum Patrum nostrorum, qui obtinuit, canonem, nisi hec tantum que unicuique Ecclesie per suam diecesim competunt. Unumquemque enim  episcopum oportet [q 1Kb] sue diecesis potestatem habere, ad hanc gubernandam secundum competentem sibi reuerentiam, ad prouidendum [r 1Kb] regioni que sub ipsius est ciuitate; ut etiam ordinare presbyteros et diacones ei probabili iudicio liceat, et de singulis  cum moderatione et pondere disceptare. Ultra autem nichil agendum ei permitti [a 1Kb] citra metropolitani episcopi conscientiam.

X. Qui [b 1Kb] in uicis et uillis constituti sunt chorepiscopi, tametsi manus impositionem ab episcopis susceperunt et ut episcopi consecrati sunt, placuit sancte synodo scire eos oportere modum proprium retinere, et gubernare adiacentes Ecclesias sibi commissas, et esse contentos propria sollicitudine et gubernatione quam susceperunt. Constituere autem his permittitur lectores, et subdiacones, et exorcistas: quibus [c 1Kb] sufficit istorum tantum graduum licentiam accepisse; non autem presbyterum, non diaconum audeant ordinare, preter conscientiam episcopi uel ciuitatis uel Ecclesie [d 1Kb] cui adiacens inuenitur  seu ipse, seu regio in qua ipse preesse dignoscitur. Quod si quis preuaricari ausus fuerit constituta, 428 deponi eum, et dignitate qua preditus est debere priuari. Chorepiscopus autem ab episcopo ciuitatis uel loci cui idem adiacet ordinandus est.

XI. Si quis episcopus, uel presbyter, [e 1Kb] uel omnis omnino qui est sub ecclesiastica regula constitutus, preter consilium uel litteras eorum episcoporum qui sunt intra prouinciam, et maxime metropolitani, ad imperatorem perrexerit, hunc abdicari et eiici non solum a communione debere, sed et propria dignitate priuari, tanquam molestum et importunum imperialibus auribus, contra ecclesiastica constituta. Si autem necessitas cogit ad imperatorem excurrere propter aliquam actionem, cum deliberatione et consilio  metropolitani episcopi prouincie, et ceterorum conscientia episcoporum qui in eadem prouincia sunt, et litteris, ire debebit.

XII. Si quis a proprio episcopo depositus, uel presbyter, uel diaconus, aut etiam si a synodo quilibet episcopus fuerit exauctoratus, molestiam imperialibus auribus inferre [f 1Kb] non debet; sed ad maiorem synodum episcoporum se conuertat, et que putat habere se iusta, in eorum iudicio alleget, atque ab his exspectet que de se fuerit deprompta sententia. Quod si deficiens pusillanimitate hoc noluerit facere, sed  imperatori fuerit importunus; huiusmodi nullam ueniam habeat, neque locum ullius assertionis sue, [g 1Kb] nec spem recipiendi gradus habeat in futurum.

XIII. Nullum episcopum [h 1Kb] audere debere ex alia prouincia ad aliam transitum facere, et ordinare aliquos in Ecclesiis, aut prouehere ad sacrum ministerium, nec alios illuc secum attrahat episcopos, nisi forte per litteras rogatus abierit, non solum a metropolitano, sed et ab his qui cum eo sunt [i 1Kb] prouincie episcopis. Quod si nullo inuitante inordinate superueniat, et aliquos uel ordinare presumpserit, uel quoslibet [i 1Kb] 429 actus illi Eccclesie competentes ad seque minime pertinentes usurpare tentauerit, uacua quidem et inania erunt omnia que gesserit; ipse uero huius indisciplinati ausus et irrationabilis cepti dignas  causas expendat tanquam depositus a sancta synodo, et propter huiuscemodi presumptionem iam predamnatus.

XIu. Si quis episcopus de aliquibus causis criminalibus in iudicio episcoporum fuerit accusatus, contingat autem de ipsis prouincie episcopis [k 1Kb] qui cognouerunt, diuersas eos habere sententias, ut alius quidem innocentem pronuntiet, alius reum: propter huiusmodi itaque controuersiam amputandam placuit sancte synodo metropolitanum [l 1Kb] uicine prouincie aduocari oportere, et aliquantos cum eo alios episcopos, qui pariter residentes, [m 1Kb] quecunque fuerit, dirimant questionem; propter hoc ut firmum sit iudicium quod ab unius prouincie episcopis fuerit promulgatum.

 Xu. Si quis episcopus criminaliter accusatus, ab omnibus qui sunt intra prouinciam episcopis exceperit unam consonamque sententiam, ab aliis ulterius iudicari non poterit; sed manere circa eum oportet, [n 1Kb] tanquam conuenientem, que ab omnibus prolata est, firmam ratamque sententiam.

XuI. Si quis episcopus uacans in Ecclesiam uacantem superuenerit, et hanc [o 1Kb] obrepenter, preter plenariam synodum, arripiendam esse crediderit, hunc abiici oportet, tametsi eum plebs quam arripuit uelit sibi episcopum retinere. [p 1Kb] Illa autem dicitur synodus  esse plenaria in qua etiam metropolitanus episcopus adfuerit.

XuII. Si quis episcopus, suscepta manus impositione, et deputatus populis preesse, non suscipiat ministerium sacerdotii, 430 nec consentiat abire in Ecclesiam cui fuerat ordinatus; hunc incommunicabilem esse debere, donec coactus consentiat plebem suscipere [a 1Kb] sibimet deputatam, aut plenaria synodus episcoporum prouincie de eo aliquid statuat.

XuIII. Si quis episcopus ordinatus non abierit in parochiam cui est ordinatus, non suo uitio, sed plebis forsitan contradictione; hic honorem susceptum retinere debebit et sacerdotio fungi, ita ut nichil molestie afferat Ecclesie illi in qua [b 1Kb] constitutus est. Exspectare autem eum oportet plenariam synodum  prouincie, donec de eo quod competit statuatur.

XIX. [c 1Kb] Episcopus non est ordinandus preter consilium et presentiam metropolitani prouincie, cui melius erit si ex omni prouincia congregentur episcopi. Quod si fieri non potest, hi qui adesse non possunt, propriis litteris consensum suum de ipso designent. Et tunc demum post plurimorum, siue per presentiam, siue per litteras sententiam consonam ordinetur. Quod si aliter quam statutum est fiat, nichil ualere huiusmodi ordinationem [d 1Kb] . Si uero etiam secundum definitas regulas ordinatio celebretur, contradicant autem aliqui propter proprias et domesticas simultates, his contemptis sententia de eo obtineat plurimorum.

XX. Propter ecclesiasticas [e 1Kb] curas et que existunt controuersias dissoluendas, sufficere uisum est bis in  anno per singulas prouincias episcoporum concilium fieri: [f 1Kb] primo quidem post tertiam hebdomadam paschalis festiuitatis; ita ut in quarta hebdomada que consequitur, id est, medie Pentecostes, concilium compleatur. Admoneant autem prouinciales episcopos hi qui in amplioribus ciuitatibus, id est, in metropolitanis degunt. Secundum uero concilium idibus Octobris habeatur, qui dies 431 apud Grecos hyperberetei  mensis [g 1Kb] decimus inuenitur. In ipsis autem conciliis et presbyteros et diaconos presentes esse oportet, et omnes quotquot se lesos existimant, et synodicam exspectare sententiam. Nec liceat aliquibus apud semetipsos concilia preter metropolitanorum episcoporum conscientiam facere, quibus de omnibus causis constat permissum esse iudicium.

XXI. [h 1Kb] Episcopus de diecesi ad diecesim alteram non debet transire; neque si seipsum ingesserit, neque si a populis fuerit uiolenter attractus, [i 1Kb] neque si etiam hoc ei ab episcopis suadeatur. Manere autem eum in Ecclesia Dei debere quam ab initio sortitus est, et non ab ea alio demigrare, secundum regulam super hoc a Patribus olim constitutam.

XXII. [i 1Kb] Episcopus non debet in aliam ciuitatem  que illi non uidetur esse subiecta irruere, neque in regionem que ad eius curam minime noscitur pertinere, ad aliquem ordinandum; neque presbyteros uel diaconos constituere ad alios episcopos pertinentes, nisi forte cum consilio [k 1Kb] proprii episcopi regionis. Quod si quispiam horum aliquid audere uoluerit, irrita erit huiusmodi ordinatio, et is qui male usurpauerit, a synodo arguetur [l 1Kb] .

XXIII. [m 1Kb] Episcopo non licet tanquam successorem sibi futurum constituere alterum, quamuis circa uiciniam mortis habeatur. Quod si tale aliquid factum fuerit, irrita sit huiusmodi ordinatio. Custodiri enim oportet ecclesiastica constituta, que ita se continent, non posse episcopum [n 1Kb] aliter fieri, nisi in concilio et cum consensu episcoporum eorum duntaxat qui post  obitum eius qui precessit habuerit potestatem eum qui dignus fuerit prouehendi.

432 XXIu. Quecunque res Ecclesie sunt, bene debent cum omni diligentia et bona fide seruari: illa scilicet fide que Deo [o 1Kb] seruatur omnia prouidenti atque iudicanti. Queque gubernari atque dispensari oportet cum iudicio et potestate episcopi, cui totius plebis anime uidentur esse commisse. Manifesta autem  oportet esse que Ecclesie competunt [a 1Kb] sub conscientia eorum presbyterorum et diaconorum, id est, qui circa ipsum sunt; ut ipsi non ignorent, nec eos aliquid lateat eorum que sunt proprie Ecclesie; ut si contigerit episcopum ex hac uita migrare, cum manifeste sint et note res ecclesiastice, non intercidant atque depereant. Sed nec res proprie episcopi tanquam obnoxie, rerum ecclesiasticarum occasione, ullius pulsentur iniuria, quia iustum et [b 1Kb] decibile est apud Deum et homines, que propria sunt episcopi, quibus ipse iusserit, derelinqui; et que Ecclesie sunt ipsi seruari. Ita enim fiet, [c 1Kb] ut nec Ecclesia damno aliquo affligatur, nec episcopus occasione rerum ecclesiasticarum proscribatur, neque pertinentes ad eum causas incurrant, quo post mortem memoria  eius maledictis aliquibus oneretur.

XXu. Episcopum [d 1Kb] habere ecclesiasticarum rerum potestatem, ad dispensandum omnibus indigentibus cum omni timore et reuerentia Dei. Ipsum quoque ex eis percipere atque uti debere quibus indiget, si tamen indiget, uel ad suas necessarias expensas, uel fratrum qui apud eum hospitalitatis gratia commorantur: ut nulla ex parte per inopiam defraudentur, secundum Apostolum dicentem: Habentes [e 1Kb] uictum quotidianum et tegumentum corporis, his contenti sumus : Quod si iis minime contentus atque sufficiens, transferat in necessitates 433 domesticas ecclesiasticas res, uel commoda quelibet Ecclesie, aut agrorum ecclesiasticorum fructus, citra conscientiam presbyterorum [f 1Kb] aut diaconorum apud  se redigat, et domesticis suis, uel etiam affinibus, aut fratribus, aut filiis earum rerum tribuat potestatem,  ut per eorum secretam diligentiam ceteri ecclesiastici ledi uideantur; [g 1Kb] reatum hunc qui huiusmodi est, apud metropolitanum prouincie prestare debebit. [h 1Kb] Quod si et aliter reprehendatur episcopus, uel ii qui cum ipso sunt presbyteri, quo dicatur, hec que ad Ecclesiam pertinent, siue de agris, siue de aliis quibusque ecclesiasticis causis eos sibimet usurpare; pauperes uero necessitate et penuria opprimi, atque ex ipso non solum ecclesiastice rationi, uerum etiam dispensatoribus eius maledicta et reprehensio augeantur; hos igitur correptionem oportet mereri que condecet, sancta cognoscente synodo.

Eusebius omnibus que constituta sunt [i 1Kb] in sancta synodo presens consensi; Theodosius, Nicetas, Macedonius, et ceteri prenominati consensimus.



434 CAPITULUM LX. [i 1Kb] Incipit concilium Laodicie Phrygie Pacatiane.


Sancta synodus secundum Laodiciam Phrygie Pacatiane conuocata ex diuersis prouinciis Asie regulas exposuit ecclesiasticas, sicut infra scriptum est.

I. De eo quod oportet, secundum ecclesiasticum canonem, eos qui libere et legitime [k 1Kb] secundis nuptiis coniuncti sunt, nec occultam permixtionem operati sunt, pauco tempore exempto, uacare orationibus et ieiuniis, et secundum ueniam reddi eis communionem.

II. His qui diuersorum peccatorum lapsus incurrunt, et instant orationi, confessioni, [l 1Kb] ac penitentie malorum suorum, perfectam conuersionem demonstrantes,  pro qualitate peccati penitentie tempus tribuendum est, et propter misericordiam bonitatemque  Dei, qui huiusmodi sunt, reuocandi et ad communionem sunt applicandi.

III. [a 1Kb] Non oportet neophytum promoueri ad ordinem sacerdotalem.

Iu. Non liceat [b 1Kb] ordinationem clerici ullius, 435 presentibus catechumenis, celebrare.

u. Non liceat fenerare ministris altaris, uel in sacerdotali ordine constitutis, [c 9Kb] et uel usuram, uel lucra que sescupla dicuntur, accipere.

uI. Non concedendum hereticis ingressum domus Dei in heresi permanentibus.

uII. Nouatianos [d 1Kb] etiam excludendos, et Quarta-decimanos, quos Tessarescedecatitas appellant, id est, qui XIu luna primi mensis Pascha cum Iudeis celebrant; sed et catechumenos eorum, uel fideles, non  recipi, priusquam condemnent omnem heresim plenissime, ante omnia autem illam in qua detinebantur. Et tunc qui apud eos fideles dicuntur, symbolum fidei doceantur, [e 1Kb] atque ita unctos sancto etiam chrismate, diuino sacramento communicare conueniet.

uIII. Eos qui conuertuntur ab heresi que dicitur [f 17Kb] secundum Phrygas, seque in clero constitutos existimant, quamuis magni dicantur, huiusmodi [g 1Kb] cum omni diligentia catechizari oportet, et baptizari ab Ecclesie catholice episcopis et presbyteris.

IX. Non concedendum [h 1Kb] catholicis que dicuntur cemeteria uel martyria hereticorum orationis gratia et petende curationis intrare; sed et qui ierint, si sunt fideles, [i 1Kb] incommunicabiles factos ad penitentiam usque ad aliquod tempus redigi: penitentes autem  eos, et errasse se confessos, suscipi oportere.

436 [i 1Kb] X. Eos qui ad Ecclesiam pertinent, indifferenter  filios proprios hereticorum nuptiis minime sociare debere.

XI. Mulieres que apud Grecos presbytere appellantur, apud nos autem uidue [k 1Kb] seniores, uniuire, et matricularie nominantur, in Ecclesia tanquam ordinatas constitui non licebit.

XII. Episcopos non oportet [l 1Kb] preter iudicium metropolitanorum et finitimorum episcoporum constitui ad Ecclesie principatum. [m 1Kb] Nec eligantur nisi hi quos multo ante nota et probabilis uita commendat; et nichilominus [n 1Kb] si in sermone fidei et recti ratione per suam conuersationem fuerint comprobati.

XIII. De eo quod non sit populis concedendum electionem facere eorum qui [o 1Kb] altaris ministerio sunt applicandi.

 XIu. Sanctas oblationes, ad uicem eulogiarum, per festiuitatem paschalem ad alias parochias mitti minime oportere.

Xu. Non liceat, preter canonicos [p 1Kb] psaltas, qui pulpitum ascendunt, et de codice legunt, alium quemlibet in Ecclesia psallere.

XuI. Sabbatis Euangelia cum aliis Scripturis legenda esse.

XuII. In processionibus non connectere, id est, ex diuersis uersibus, et sensibus libri unum canticum minime coniungere; sed singulorum psalmorum ordinabiliter de medio [q 1Kb] debere fieri lectionem.

XuIII. De eo quod semper easdem supplicationes 437 orationum, et ad horam nonam et uesperam  oporteat celebrari.

[r 1Kb] XIX. Quoniam catechumenorum orationem separatim  et prius post tractatum episcoporum oporteat celebrari. Quibus egressis, orent etiam hi qui in penitentia sunt constituti, et post manus impositionem, his quoque abscedentibus, tunc fideles orare debebunt, quorum tres orationes fiant, una quidem, id est, prima per silentium, secunda uero et tertia per uocis pronuntiationem; ac tunc demum osculo pacem dari debere, et posteaquam presbyteri episcopo pacem dederint, tunc etiam laicos dare, et sic oblatio offeratur. Solis autem ministris altaris liceat ingredi ad altare, et [a 1Kb] communicare.

XX. Quoniam non oportet diaconum sedere presente presbytero, sed ex iussione presbyteri sedeat; similiter autem et diaconus honorificetur a ministris inferioribus et omnibus clericis.

 XXI. Quoniam non oportet [b 1Kb] ministros licentiam habere in secretarium, siue sacrarium, quod Greci diaconicon appellant, ingredi et contingere uasa Dominica.

XXII. Ministrum non oportet orario uti, nec ostia derelinquere.

XXIII. [c 1Kb] Quoniam non oportet lectores aut psaltas orario uti, et sic legere aut psallere.

XXIu. Quoniam non oportet altari deseruientes, a presbyteris usque ad diaconos, et deinceps ecclesiastici ordinis homines usque ad ministros, aut lectores, aut psaltas, aut exorcistas, [d 1Kb] aut ostiarios, aut etiam eos qui in proposito continentie sunt, tabernas intrare.

XXu. Non oportet ministros [e 1Kb] panem dare, nec  calicem benedicere.

438 XXuI. Non oportet exorcizare eos qui necdum ab episcopo sunt prouecti, neque in ecclesiis, neque intra domos.

XXuII. Non oportet ministros altaris, uel quoslibet clericos uel etiam laicos ad agapen uocatos partes tollere, propter iniuriam que ex hac occasione ecclesiastico ordini deputari poterit.

 XXuIII. [f 1Kb] Non oportet in Dominicis uel in ecclesiis agapen facere, et intus manducare, uel accubitus sternere.

XXIX. Non oportet Christianos iudaizare, et in sabbato uacare; sed operari eos [g 1Kb] in eadem die. Dominica uero preponenda eidem diei. Si hoc eis placet, uacent tanquam Christiani. Qui uero inuenti fuerint iudaizare, anathema sint.

XXX. Quoniam non oportet ministros altaris, uel etiam clericos quoslibet, aut [h 1Kb] continentes, sed et omnem omnino Christianum cum mulieribus lauacra habere communia; hec est enim apud gentiles prima reprehensio.

XXXI. Quoniam non oportet [i 1Kb] cum omnibus hereticis miscere connubia, et uel filios, uel filias dare;  sed potius accipere, si tamen profiteantur Christianos se futuros esse catholicos.

XXXII. Non oportet hereticorum benedictiones accipere; quoniam iste maledictiones sunt magis quam benedictiones.

XXXIII. Non oportet cum hereticis uel schismaticis orare.

XXXIu. Non oportet [i 1Kb] omnem Christianum, derelictis martyribus Christi, abire [k 1Kb] ad falsos martyres factos: hi enim alieni a Deo sunt. Quicunque autem abire uoluerit, anathema sit.

XXXu. Quoniam non oportet Christianos, derelicta Ecclesia Dei, abire, [l 2Kb] et 439 angelos nominare, et congregationes facere: que omnia interdicta sunt. Quicunque autem inuentus fuerit huic idololatrie  occulte uacans, sit anathema. Quoniam derelinquens Dominum nostrum Iesum Christum Filium Dei accessit ad idola.

XXXuI. Quoniam non oportet ministros altaris, aut clericos, magos et incantatores esse, aut facere que [m 1Kb] dicuntur phylacteria, que sunt magna obligamenta animarum. Hos autem qui talibus rebus utuntur proiici ab Ecclesia iussimus.

 XXXuII. Non oportet a Iudeis uel hereticis que mittuntur accipere [a 1Kb] feriatica, neque cum eis dies agere festos.

XXXuIII. Non oportet a Iudeis azyma accipere, aut communicare impietatibus eorum.

[b 1Kb] XXXIX. Non oportet cum paganis festa celebrare, et impietatis eorum habere societatem.

XL. Non oportet episcopos ad synodum uocatos contemnere, sed abire debere; et aut docere aut doceri que sunt ad Ecclesie [c 1Kb] ceterorumque correctionem. Quod si contempserit, seipsum uidebitur accusasse; nisi forte per infirmitatem ire non possit.

XLI. Non oportet ministrum altaris, uel etiam laicum sine canonicis litteris, id est formata, aliquo proficisci.

 [d 1Kb] XLII. Non oportet altaris ministrum, uel quemlibet clericum preter iussionem episcopi ad peregrina proficisci.

440 XLIII. Non oportet [e 1Kb] ministros uel breui tempore ab ostiis deesse et orationi uacare.

XLIu. Non oportet post duas hebdomadas quadragesime quemquam ad baptismum suscipi.

XLu. Non oportet mulieres ingredi ad altare.

XLuI. Oportet baptizandos et fidei symbolum [f 1Kb] discere, et quinta feria ultime septimane uel episcopo uel presbytero reddere.

XLuII. Qui in egritudine constituti baptismum perceperunt, sani facti fidei symbolum edoceantur, ut nouerint qua donatione digni sunt habiti.

XLuIII. Oportet baptizatos, [g 1Kb] post baptismum,  chrismatis quoque celestis et regni Christi participes fieri.

[h 1Kb] XLIX. Non oportet in Quadragesima panem offerri, nisi sabbato et Dominica tantum.

L. Non oportet in Quadragesima [i 1Kb] quinta feria ultime hebdomade solui ieiunium, et totam Quadragesimam inhonorari; sed per totos dies ieiunare et escis abstinentie conuenientibus, id est aridioribus uti.

LI. Non oportet in Quadragesima natalitia martyrum celebrare, sed eorum in sabbato et Dominica tantum memoriam fieri.

LII. Non oportet in Quadragesima aut nuptias aut quelibet natalitia celebrare.

LIII. Non oportet Christianos ad nuptias 441 euntes, uel ballare, uel [i 1Kb] cantare; sed caste cenare,  uel prandere, sicut competit Christianis.

LIu. Non oportet altaris ministros, uel clericos quoslibet spectaculis aliquibus que in nuptiis, uel [k 1Kb] cenis exhibentur, interesse; sed antequam thymelici ingrediantur, surgere eos de conuiuio et abire debere.

Lu. Non oportet [l 1Kb] ministros altaris, uel quoslibet clericos, uel etiam laicos Christianos ex symbolis, que uulgus commissalia appellat, conuiuia celebrare.

LuI. Non oportet presbyteros ante ingressum episcopi ingredi et sedere in tribunalibus; sed cum episcopo ingredi: nisi forte uel egrotat episcopus, uel in peregrinis eum esse constiterit.

LuII. Non oportet in uicis et uillis episcopos ordinari, [m 1Kb] sed eos qui circumeant constitui. Hos autem  qui antehac ordinati sunt, nichil agere sine conscientia episcopi ciuitatis. Similiter etiam presbyteri nichil sine precepto et consilio episcopi agant.

LuIII. Non oportet oblationes in domibus ab episcopis uel presbyteris fieri.

LIX. Non oportet psalmos ab idiotis compositos et uulgares in Ecclesiis dici, neque libros qui sunt extra canonem legere, 442 nisi solos canonicos noui ac ueteris Testamenti. [a 1Kb] Que autem oporteat legi, et in auctoritatem recipi, hec sunt: Genesis mundi, Exodus Aegypti, Leuiticus, Numeri, Deuteronomium, Iesu Naue, Iudicum, Ruth, Regnorum libri Iu, Paralipomenon, [b 1Kb] id est, Abrelictorum libri II, [c 1Kb] Esdre duo, liber Psalmorum CL, Prouerbia Salomonis, Ecclesiastes, Cantica Canticorum, Iob, Hester,  [d 1Kb] duodecim Prophete, id est, Osee, Amos, Iel, Abdias, Ionas, Micheas, Nahum, Abacuch, Sophonias, Aggeus, Zacarias, [e 1Kb] Angelus Malachi, [f 1Kb] item Esaias, Hieremias, Ezechiel, Daniel. [g 1Kb] Noui Testamenti Euangelia quatuor, secundum Mattheum, secundum Marcum, secundum Lucam, secundum Ioannem; Actus Apostolorum, [h 1Kb] epistole canonice septem, Petri due, Iacobi una, Ioannis tres, Iude una; epistole Pauli XIu, ad Romanos, ad Corinthios  I et II, ad Galatas, ad Ephesios, ad Philippenses, ad Colossenses, ad Thessalonicenses I et II, ad Timotheum I et II, ad Titum, ad Philemonem, ad Hebreos [i 1Kb] . [i 1Kb] Finit concilium Laodicie Phrygie Pacatiane.



443 CAPITULUM LXI. [k 1Kb] Incipiunt Regule siue Definitiones exposite ab episcopis CL qui in unum Constantinopolim conuenerunt, quando ordinatus est B. Nectarius episcopus; quorum nomina et prouincie in Greco continentur; sub Theodosio principe

CAN. I. Non spernendam esse fidem Patrum trecentorum decem et octo, qui in Niceam Bithynie conuenerunt; sed manere eam ratam oportet, et  anathematizari omnem heresim, specialiter autem Eunomianorum, [l 1Kb] qui Latine sine lege dicuntur; et Arianorum, siue Eudoxianorum, et Semiarianorum, nec non Pneumatomachorum, id est, qui contra Spiritum sanctum pugnant; [m 1Kb] Photinianorum, et Sabellianorum, et Apollinaristarum.

II. Episcopi qui [n 1Kb] super diecesim sunt, ad Ecclesias que extra terminos eorum sunt non accedant, neque confundant et permisceant Ecclesias, [o 2Kb] sed  secundum regulas, 444 Alexandrie quidem episcopus [a 1Kb] eas tantum que sunt in Aegypto gubernet; Orientis autem episcopi solius Orientis curam gerant, seruatis honoribus primatus Ecclesie Antiochene, qui in regulis synodi Nicene continentur.

III. Sed et Asiane diecesis episcopi ea que sunt in Asia et ad Asianam tantummodo diecesim pertinent [b 1Kb] gubernent; Ponti autem episcopi Pontice tantummodo diecesis habeant curam; Thracie uero ipsius tantummodo Thracie.

Iu. [c 1Kb] Non inuitatos episcopos ultra diecesim non debere accedere super ordinandis aliquibus uel quibuscunque disponendis ecclesiasticis causis, seruata regula que ascripta est de unaquaque diecesi. Manifestum est enim quod per singulas quasque prouincias  [d 1Kb] synodus administrare debeat et gubernare omnia, secundum ea que sunt in Nicea definita. Ecclesias autem Dei que sunt in barbaricis [e 1Kb] gentibus constitute, regi et administrari oportet secundum consuetudinem que a Patribus obtinuisse dignoscitur.

u. Constantinopolitane autem ciuitatis episcopum [f 1Kb] oportet habere primatus honorem post Romanum episcopum, propter quod sit noua Roma

 uI. De Maximo cynico philosopho et totius in disciplinationis eius [g 1Kb] doctrina, 445 que Constantinopoli orta est, statutum est, ut neque Maximus esse, nec fuisse imputetur episcopus; neque qui ab eo ordinati sunt, qualemcunque gradum clericatus obtineant, omnibus scilicet que circa eum, uel ab eo gesta sunt in irritum [h 1Kb] deuocatis. Nomina uero episcoporum hec sunt: Nectarius Constantinopolitanus, Timotheus Alexandrie, [i 1Kb] Dorotheus ab Oxiringo, Cyrillus Ierosolymitanus, [i 1Kb] Gelasius Cesariensis, Macer Iericontinus, Dionysius Diospolitanus, Priscianus Nicopolitanus, Saturninus Sebastenus, Rufus Scythopolitanus, Auxentius Ascalonita, [k 1Kb] Aelianus Iamniensis, Zeno Tyrius, Paulus Sydoniensis, Nestorius a Ptolomaide, Philippus Damascenus, Baracus Paneadensis,  Timotheus Berythius, 446 Basilides a Biblo, Mochimus Aradensis, et ceteri centum triginta [l 1Kb] .



CAPITULUM LXII. [m 3Kb] Incipit concilium Telense super tractatoriam sancti Siricii pape urbis Rome per Africam.

Post consulatum [n 1Kb] gloriosissimi Honorii XI et Constantii  II, uI kalendas Martias, congregato [a 1Kb] concilio in ecclesia Apostolorum plebis Telensis, beatus Pater 447 prime sedis episcopus Donatianus ciuitatis Teleptensis, cum resedisset, consedentibus secum Ianuario, Felice, Secundo, Cyrio, uictore, Secundiano, [b 1Kb] Geta, Eunomio, Maximiano, Donato, Cresconio, Iocundo, [c 1Kb] Soprato, Restituto, Iuliano, Maximino, Romano, [d 1Kb] Tertiolo, Micilo, Maximo, Donatiano, Basilio, [e 1Kb] Papiniano, Ianuario, Porphyrio, item Porphyrio, Donato, Iuliano, Tuto, Fortunio, Quintiano, Capione et ceteris episcopis, nec non etiam uincentio et [f 1Kb] Fortunatiano, legatis prouincie proconsularis ad Byzacenum Concilium directis, [g 1Kb] et reliqua;

uincentius et Fortunatianus dixerunt: Etiam [h 1Kb] cum  Thusdrum fuissemus, sicut mecum recolit memorialis auditio uestra, et epistolas sancte memorie Siricii sedis apostolice episcopi [i 1Kb] dederamus recitandas, ex quibus cum unam legeret sanctimonium fratris nostri episcopi Latonii, utrasque nos [i 1Kb] nunc referre suggestio indicat: has recitari donate. Episcopi dixerunt: Recitentur epistole uenerabilis memorie sancti Siricii, ut nouerimus quid earum textus contineat.  Cumque traderentur, Priuatus notarius dixit: [k 1Kb] Exemplar tractatorie episcopi urbis Rome.


448 Dilectissimis fratribus et cepiscopis per Africam Siricius [l 1Kb] .

Cum in unum plurimi fratres conuenissemus ad sancti apostoli Petri reliquias, per quem et apostolatus et episcopatus in Christo cepit exordium, [m 1Kb] placueritque propter emergentes plurimas causas, que in aliquantis non erant cause, sed crimina, de cetero sollicitudo esset unicuique in Ecclesia curam huiusmodi habere, sicut apostolus predicat Paulus , [n 1Kb] talem Deo Ecclesiam exhibendam, non habentem maculam aut rugam, ne per alicuius morbide ouis afflatum conscientia nostra contaminata uideretur.  Qua de re meliori consilio id sedit, propter eos maxime qui in presenti, ualetudine corporis aut fesse etatis causa minime adesse potuerunt, quo perpetua istiusmodi forma seruetur, litteras tales dare placuit, non [o 1Kb] que noua precepta aliqua imperent; sed quia ea que per ignauiam desidiamque aliquorum neglecta sunt, obseruari cupiamus, que tamen apostolica [p 1Kb] Patrum constitutione sunt constituta;  scriptum est enim: State et tenete traditiones nostras siue per uerbum siue per epistolam . Illud certe debet mentem uestram, dilectissimi fratres, uehementius excutere, ut ab omni labe seculi istius immunes [a 1Kb] ad Dei conspectum securique ueniamus. Non enim erimus immunes, [b 1Kb] qui presumus plebibus, cum scriptum sit: 449 Cui multum creditum fuerit, plus ab eodem requiritur . Ergo quoniam non pro nobis tantum, sed et pro populo credito cogimur [c 1Kb] prestare rationem, populum disciplina deifica humilem erudire debemus. Exstiterunt enim nonnulli qui, statuta maiorum [d 1Kb] non tenentes, castitatem Ecclesie sua presumptione uiolarunt, uoluntatem populi sequentes, et Dei iudicium non timentes. Ergo ne pari more silentio conniuere  atque adhibere consensum talibus uideamur, unde gehenne penas possimus incurrere, dicente Domino: [e 1Kb] uidebas furem, currebas cum eo, et cum adulteris portionem tuam ponebas ; hec sunt que deinceps [f 1Kb] intuitu diuini iudicii omnes catholicos episcopos expedit custodire.

Primum, ut extra conscientiam sedis apostolice, [g 1Kb] hoc est primatis, nemo audeat ordinare; integrum enim iudicium est quod plurimorum sententia [h 1Kb] consecratur.

II. Ne unus episcopus episcopum ordinare presumat propter arrogantiam, ne furtiuum beneficium prestitum uideatur; hoc enim in synodo Nicena constat esse definitum .

III. Item si quis post remissionem peccatorum cingulum  militie secularis habuerit, ad clerum admitti non debet.

Iu. Ut mulierem [i 1Kb] , id est, uiduam clericus non ducat uxorem.

450 u. Ut is qui laicus uiduam duxerit, non admittatur ad clerum.

uI. Ut de aliena Ecclesia ordinare clericum nullus usurpet.

uII. Ut abiectum clericum alia Ecclesia non admittat.

uIII. Ut uenientes a Nouatianis uel Montensibus, per manus impositionem suscipiantur, [i 1Kb] ex eo quod rebaptizant.

IX. Preterea, quod dignum et pudicum est et honestum suademus, ut sacerdotes et leuite cum uxoribus  suis non ceant, quia [k 1Kb] in ministerio ministri quotidianis necessitatibus occupantur; ad Corinthios enim Paulus sic scribit, dicens: Abstinete uos ut uacetis orationi . Si ergo abstinentia laicis imperatur, ut possint deprecantes audiri, quanto magis sacerdos [l 1Kb] utique omni momento paratus esse debet munditie puritate securus, ne aut sacrificium offerat, aut baptizare cogatur? Qui si carnali concupiscentia contaminatus fuerit, quid faciet? excusabit? quo pudore, [m 1Kb] qua mente usurpabit? qua conscientia? Quo merito hic exaudiri se credit, cum dictum sit: Omnia munda mundis; coinquinatis autem et infidelibus nichil mundum ? Qua de re hortor, moneo, rogo, tollatur hoc opprobrium, quod potest iure etiam gentilitas accusare. Forte [n 1Kb] hoc creditur,  quia scriptum est: Unius uxoris uirum ? Non permanentem in concupiscentia 451 generandi dixit, sed propter continentiam futuram; neque enim integros non admisit, qui ait: uellem autem omnes homines sic esse sicut et ego . Et apertius [a 1Kb] declarat dicens: Qui autem in carne sunt, Deo placere non possunt; uos autem iam non estis in carne, sed in spiritu .

Hec itaque, fratres, si plena uigilantia fuerint ab omnibus obseruata, cessabit ambitio, dissensio conquiescet, hereses et schismata non emergent, locum non accipiet diabolus seuiendi, manebit unanimitas, iniquitas superata calcabitur, caritas spirituali feruore flagrabit, pax predicata labiis cum uoluntate concordabit: pax utique [b 1Kb] Dei nostri Saluatoris,  quam proximus passioni seruandam esse precepit, et hereditario eam iure dereliquit, dicens: Pacem meam do uobis, pacem relinquo uobis . Et dictum Apostoli: Ut unanimes unum sentientes, permaneamus in Christo. Nihil per contentionem nobis, neque per inanem gloriam uindicantes , [c 1Kb] non hominibus, sed Deo Saluatori nostro placeamus. His preceptis omnibus si fideliter uoluerimus obedire, custodiet Dominus corpora nostra et animas nostras in die qua redditurus est unicuique iuxta  opera sua. Si quis sane inflatus mente carnis sue [d 1Kb] ab hac canonum ratione uoluerit 452 euagari, sciat se a nostra communione seclusum et gehenne penas habiturum. Preterea misericordia cum iudicio esse debet. Talibus enim oportet [e 1Kb] labentibus manum porrigere, que sic currentem non pertrahat in ruinam. Data Rome in concilio episcoporum octoginta, sub die octauo idus Ianuarii, post consulatum Arcadii Augusti et Bautonis u. c. consulum.



CAPITULUM LXIII. [f 12Kb] Regula formatarum.

Greca elementa litterarum numeros etiam exprimere, nullus qui uel tenuiter Greci sermonis notitiam habet, ignorat. Ne igitur in faciendis epistolis canonicis  quas mos Latinus formatas appellat, aliqua fraus falsitatis temere presumeretur, hoc a Patribus 318 Nicee congregatis saluberrime inuentum est et constitutum, ut formate epistole hanc calculationis seu supputationis habeant rationem; id est, ut assumantur in supputatione [g 1Kb] primum Greca elementa Patris, et Filii 453, et Spiritus sancti [h 19Kb] , que elementa octogenarium, quadringentesimum, et primum significant numeros; Petri quoque apostoli prima littera, id est , qui numerus octoginta significat:  eius qui scribit episcopi prima littera, cui scribitur secunda littera, accipientis tertia littera. Ciuitatis quoque de qua scribitur, quarta, et indictionis, quecunque id temporis fuerit, [a 1Kb] idem qui fuerit numerus assumatur; atque his omnibus litteris Grecis, que ut diximus, numeros exprimunt, in unum [b 1Kb] ductis, unam, quecunque fuerit, summam epistola teneat. Hanc qui suscipit, omni cum cautela requirat expressam. [c 2Kb] Addat preterea separatim in epistola etiam nonagenarium 454 et nonum numerum, qui secundum Greca elementa significant [d 1Kb] , [e 3Kb] Expliciunt canones.



CAPITULUM LXIu. [f 2Kb] Epistola Clementis pape ad S. Iacobum apostolum fratrem Domini.

 455 CLEMENS IACOBO [g 1Kb] domino et episcopo episcoporum, regenti Hebreorum sanctam Ecclesiam Hierosolymis, sed [h 1Kb] et omnes Ecclesias que ubique Dei prouidentia fundate sunt, cum presbyteris et diaconibus, et ceteris omnibus fratribus. Pax tibi sit semper.

Notum tibi facio, domine, quia Simon [i 1Kb] , qui uere fidei merito et integre predicationis obtentu, fundamentum esse Ecclesie definitus est, qua de causa etiam Domini ore diuino cognominatus est Petrus,  qui fuit primitie electionis Domini, apostolorum primus, cui et primo Deus Pater Filium reuelauit, cui et Christus competenter beatitudinem contulit, qui et uocatus est et electus, et conuiua Domini et comes effectus, tanquam bonus et probatissimus discipulus, qui obscuriorem mundi plagam occidentis  illuminare preceptus est, quique et integre potuit implere preceptum. Sed quousque sermonem protraho, refugiens indicare quod triste est, quod quidem necesse est, licet tarde, proferre? Hic denique ipse Petrus, qui pro immensa caritate quam erga omnes homines gerebat, palam cum omni fiducia  bonum predicare non destitit, et Regem omnium seculorum per orbem terre et usque ad ipsius  Romane urbis huius notitiam, ut etiam ipsa saluaretur, inuexit; hic, inquam, pro pietate [i 1Kb] patiendo uolens presentem uitam finiuit. In ipsis autem diebus quibus uite finem sibi imminere presensit, in conuentu fratrum positus, apprehensa manu mea, repente consurgens, in auribus totius ecclesie hec protulit uerba: Audite me, fratres et conserui mei. Quoniam, sicut edoctus sum ab eo qui misit me, Domino et magistro meo Iesu Christo, dies mortis mee instat, Clementem hunc episcopum uobis ordino, cui  soli mee predicationis et doctrine cathedram  trado: qui mihi ab initio usque in finem comes in omnibus fuit, et per hoc ueritatem totius mee predicationis agnouit; qui in omnibus tentationibus meis socius exstitit, fideliter perseuerans; quem pre ceteris expertus sum Deum colentem, homines diligentem, castum, discendi studiis deditum, sobrium, benignum, iustum, patientem, et scientem ferre nonnullorum  iniurias. Propter quod ipsi trado a Domino mihi traditam potestatem ligandi et soluendi; ut de omnibus quibuscunque 456 decreuerit in terris, hoc decretum sit et in celis. Ligabit enim quod oportet ligari, et soluet quod expedit solui, tanquam qui ad liquidum Ecclesie regulam nouerit. Ipsum  ergo audite, scientes quia quicunque contristauerit doctorem ueritatis, peccat in Christum, et Patrem omnium exacerbat Deum, propter quod et uita carebit. Ipsum autem qui preest ceteris, oportet medici uicem agere, et non fere bestie furore commoueri. Hec eo dicente, ego procidens ad pedes eius, rogabam, excusans me et declinans honorem cathedre uel potestatem. At ille respondens: Pro hoc, inquit, ne me rogaueris. Hoc enim fieri statutum est mihi, et eo magis quod excusas; quia hec cathedra eum qui cupit eam, et audacter expetit, non requirit, sed ornatum moribus et in uerbis eruditum. Quod si esset alius melior, si quis mihi alius adiutor tam sedulus astitisset, si quis tam plene doctrine mee rationem cepisset, sed et ecclesiasticas dispositiones a me tam plene  didicisset; habens alium talem, non te cogerem opus bonum suscipere nolentem. Superfluum est ergo alium querere, cum primitias eorum qui ex gentibus per me saluantur, et precipue huius urbis, te primum obtulerim Deo. Sed [a 1Kb] et aliud intuere, quia si periculum peccati timens, suscipere refugis Ecclesie gubernacula, certus esto quia amplius peccas, qui populum Dei uelut in fluctibus positum et periclitantem, cum iuuare possis, subterfugis: tui tantummodo habens considerationem, et non quod in commune omnibus expedit prouidens. Sed certus esto quod necesse est te suscipere omne periculum, quia nec ego pro salute omnium ab obsecrando cessabo. Quanto ergo mihi citius acquieueris, tanto me citius laboris et tristitie mee merore releuabis. Noui etiam hoc,  o Clemens, quod tibi tedia et molestias, pericula etiam et opprobria ineruditi uulgi [b 1Kb] indocilisque conciliem; que tu tamen, scio quod constanter et fortiter feres, respiciens ad illam spem que tibi apud Deum patientie preparat coronam. Sed et illud cupio, te mecum iusta ratione, perspicere, quando maxime opera tua indiget Christus, nunc cum inimicus aduersus sponsam eius commouet bellum, an futuro in tempore, quando iam Christus post uictoriam triumphabit, nec ultra ullius opera indigebit?  Quis non etiam parui sensus intelligat, quod istud est tempus in quo operam tuam Christus requirit? Tota igitur mente in presenti necessitate prebe operam tuam, et auxilium in preliis exhibe 457 regi optimo, remunerationes magnificas post uictoriam reddituro. Libenter ergo suscipe episcopatus officium, eo maxime quod ecclesiasticas dispositiones a me probabiliter didicisti, ut salus eorum qui per nos confugerunt ad Deum, nequaquam uacillet. uerumtamen et breuiter te de ipsius dispensationis ordine coram omnibus commonere necessarium [c 1Kb] duco.

Te quidem oportet irreprehensibiliter uiuere et summo studio niti ut omnes uite huius occupationes abiicias, ne fide iussor existas, ne aduocatus litium fias, neue in ulla aliqua occupatione prorsus inueniaris  mundialis negotii occasione perplexus. Neque enim iudicem aut cognitorem secularium negotiorum hodie te ordinare uult Christus, uti ne prefocatus presentibus hominum curis, non possis uerbo Dei uacare, et secundum ueritatis regulam secernere bonos a malis. Ista namque opera, que tibi minus congruere superius exposuimus, exhibeant sibi inuicem discentes, id est laici; et te nemo occupet ab his studiis per que salus omnibus datur.

Sicut enim tibi impietatis crimen est, neglectis uerbi Dei studiis, sollicitudines suscipere seculares: ita et unicuique laicorum peccatum est, nisi inuicem sibi etiam in his que ad communis uite usum pertinent, operam fideliter dederint. Te uero securum facere [d 1Kb] et his quibus debes uacantem, omnes communiter  elaborent. Quod si forte a semetipsis hoc laici non intelligunt, per diaconos edocendi sunt, ut tibi solius Ecclesie sollicitudines derelinquant; quo ipsam, ut dignum est, dispensare sufficias, et ueritatis uerbo abundantius et studiosius deseruire. Si enim mundialibus curis fueris occupatus, et teipsum decipies, et eos qui te audiunt. Non enim poteris que ad salutem pertinent plenius singulis quibusque distinguere. Et ex eo fiet ut et tu tanquam qui non docueris que ad salutem hominum pertinent, puniaris, et discipuli per ignorantiam pereant.

Idcirco tu quidem ad hoc solum uacato, ut opportune et sine intermissione doceas uerbum Dei, per quod salutem consequi possint. Illi uero cum tanta reuerentia tua uerba suscipiant, [e 1Kb] ut qui sciant legatum  te et preconem esse ueritatis, et quodcunque super terram ligaueris, esse ligatum et in celo; et quodcunque solueris super terram, etiam ibi esse soluendum. Quoniam quidem et tu, ut dixi, que oportet ligabis, et que expedit solues. Et ad te quidem qui prees, ista sint monita, et his similia.

Ad presbyteros uero sint ista: Ante omnia, 458 ut pudicitie studentes, adolescentes nuptiis iungant, quo calorem feruentis etatis coniugali lege preueniant. Sed ne in prouectioribus quidem curam habere  huiuscemodi negligant, quia in multis, etiam cum senuerit corpus, concupiscentia uiget. Ne forte ergo fornicationis labes, occasione accepta, tanquam uenenum pessimum serpat in uobis, cauere et anteuenire necessarium est, ne quod in uobis adulterii occultum [a 1Kb] coalescat incendium. Et quid in omnibus peccatis adulterio grauius? Secundum namque in penis obtinet locum, quoniam quidem primum illi habent qui aberrant a Deo, etiam si sobrie uixerint. Propter quod uos, o presbyteri, Ecclesiam excolite, et [b 1Kb] ordinate sponsam Christi ad pudicitiam. Sponsam autem dico omnem Ecclesie congregationem, que si pudica inuenta fuerit a sponso suo, ingentibus ab eo donis et muneribus honorabitur; et uos, uelut ministri sponse, et amici sponsi, ingenti gaudio et letitia  perfruemini. Si uero sponsa hec reperta fuerit commaculata peccatis, ipsa quidem, tanquam indigna, [c 1Kb] extrudetur a regalibus toris. uos autem penas dabitis, si forte per uestram negligentiam uel desidiam obrepserit contagio seua peccati. Idcirco ante omnia sobrietatis et pudicitie sollicitudinem gerite. ualde enim apud Deum graue crimen ducitur fornicatio, cuius species sunt quidem plures, sicut uobis et ipse Clemens diligenter exponet. uerumtamen prima species adulterii est, uirum propria uxore solummodo non esse contentum, et mulierem non proprio tantum seruare se uiro. Si ergo castus fuerit quis, potest et humanus et misericors fieri, per quod et ipse eternam a Deo misericordiam consequatur. Sane sicut adulterii uenenum cunctis malis perniciosius est, ita  amor fraternus et caritas totius boni fastigium tenet. Et ideo diligite omnes fratres uestros, et cum religione ac misericordia respicite ad omnes.  Orphanis exhibete uosmetipsos parentes. uiduis uirorum curam impendite, cum omni castitate, que necessaria sunt prebentes. Iuniores tamen uiduas nuptiis copulate. His qui ignorant artificia, exquirite honestas aliquas occasiones quibus uictum necessarium querant; artificibus uero operam prouidete, debilibus misericordiam facite. Scio autem hec omnia facturos uos, si caritatem pre ceteris et ante omnia in uestro corde figatis. Cuius caritatis, et recipiende, et habende, maximum erit fomentum, si frequenter inter uosmetipsos communem cibum uestrum mensamque faciatis, et in quantum unusquisque  preualet, crebrius panes ac sales suos cum 459 fratribus suis sumat. Per hec enim precipue caritas comparatur, et causa totius boni in huiusmodi communione consistit. Ubi autem pax et bonitas, ibi et salus. Propter quod communes facite cibos uestros cum his qui secundum Deum fratres sunt, quia per hec temporalia officia, pacis et caritatis fructibus gaudia eterna merebimini. Multo autem sollicitius  esurientes reficite, et sitientibus potum date, nudis uestimentum; egros uisitate, et eos qui in carcere sunt, prout possibile est, iuuate; peregrinos satis prompte in domibus uestris suscipite. Et ne omnia nunc singulatim dicam, omne bonum ipsa per se  caritas uos facere docebit, sicut et e contrario eos qui a salute alieni sunt, omne malum facere odium docet.

Si qui ex fratribus negotia habent inter se, apud cognitores seculi non iudicentur, sed apud presbyteros Ecclesie, quidquid illud est dirimatur; et omni modo obediant statutis eorum. Super omnia autem auaritiam fugite, que homines occasione presentis lucri ab eternis separat bonis. Pondera, mensuras, stateras, pro locis quibusque equissima custodite;  deposita fideliter restituite. Que omnia, et si qua sunt similia his, ita demum sollicite et diligenter implebitis, si futurum Dei iudicium sine intermissione in uestro corde uoluatis. Quis enim peccare poterit, si semper ante oculos suos Dei iudicium ponat? Quod in fine mundi certum est agitandum, ut tandem qui bene in hac uita egerunt, consequantur bona reposita; peccatores autem ut consequantur preparatas et reconditas penas, de quibus ita futurum dubitare omnino non possumus. Siquidem hec omnia ita esse uentura uerus nobis propheta predixit: unde et uos, qui estis ueri Prophete discipuli, abiicite a cordibus uestris ante omnia discordias et animorum dissensiones, ex quibus omne malum opus procedit, et benignitatem ac simplicitatem tota mente seruate. Quod  si forte alicuius cor, uel liuor, uel infidelitas, [d 1Kb] uel aliquod malum ex his que superius memorauimus, latenter irrepserit; non erubescat, qui anime sue curam gerit, confiteri hec huic qui preest, ut ab ipso per uerbum Dei et consilium salubre curetur, quo possit integra fide et operibus bonis penas eterni ignis effugere et ad perpetue uite premia peruenire.

Diaconi uero Ecclesie tanquam  oculi sint episcopi, oberrantes et circumlustrantes 460 cum uerecundia actus totius Ecclesie, et perscrutantes diligentius si quem uideant uicinum fieri precipitio et proximum esse peccato, ut referant hec ad episcopum, et commoneri ab eo possit is qui in precipitium lapsurus est, uti reuocetur, et non corruat in peccatum. Negligentiores quoque, et eos qui  rarius ad audiendum uerbum Dei accedunt, nec sollicite ad episcopi tractatum conueniunt, ipsi commoneant et hortentur. Si enim assidui sint ad audiendum, non solum uite eterne ex salubri commonitione capiunt lucra, uerum et quecunque ille sunt tristitie uel merores [e 1Kb] que ex presentis uite necessitatibus et cladibus temporum ueniunt, queque malorum sermonibus in corde suo uelut iacula defixa  circumferunt, abiiciuntur omnia predicatione ueritatis, [a 1Kb] et uite eterne doctrina, et eruditione purgata. Alioquin si multo tempore auditum subtrahant a uerbo Dei, et remaneant [b 1Kb] in cultu uitiorum, sine dubio spinis erunt ac sentibus occupati. Et quid aliud, nisi ad ignem talis hec terra preparabitur? De his ergo, ut diximus, [c 1Kb] diaconis cura sit. Sed et eos qui secundum carnem egrotant, sollicite perquirant, et plebi  indicent de his, ut et ipsi uisitent eos, et que necessaria sunt prebeant eis cum conscientia eius qui preest. Quod tamen etiamsi clam fecerint, non peccabunt. Sed et de peregrinis similiter episcopo suggerant refouendis; et cetera his similia que ad cultum Ecclesie et disciplinam eius pertinent, diaconis [d 1Kb] cure sint. Qui catechizant, id  est, qui uerbo instruunt incipientes, primo oportet ut ipsi instructi sint, de anima enim agitur hominum. Et oportet eum qui docet et instruit animas rudes, esse talem ut pro ingenio discentium semetipsum possit aptare, et uerbi ordinem pro audientis capacitate dirigere. Debet ergo ipse [e 1Kb] apprime esse eruditus et doctus, irreprehensibilis, maturus, impauidus, sicut ipsi probabitis fore Clementem hunc post me. Multum est autem, si ego nunc de singulis que unusquisque habere debeat prosequar.

uerumtamen illud est quod pre ceteris ab omnibus uobis, cupio in commune seruari, ut concordiam teneatis, [f 1Kb] per quod solum potestis portum quietis intrare et ciuitatem summi Regis, que pax nominatur. Similis namque est status omnis Ecclesie  magne naui que per undosum pelagus diuersis e locis et regionibus uiros portat, ad unam 461 potentis regni urbem properare cupientes. Sit ergo nauis huius dominus  ipse omnipotens Deus, gubernator uero sit Christus. Tum deinde prorete officium episcopus impleat, presbyteri nautarum, diaconi dispensatorum locum teneant; hi qui catechizant, naustologis conferantur; epibatis autem totius fraternitatis multitudo similis sit; ipsum quoque mare hic mundus habeatur; uentorum uero uarietates et turbinum, diuersis tentationibus conferantur; persecutiones tribulationes et pericula, fluctibus exequentur. Terreni uero spiritus, qui uel de torrentibus, uel de conuallibus spirant, pseudoprophetarum et seductorum, seu praue doctrine uerba  [g 1Kb] ducantur; promontoria uero et loca confragosa, hi qui in potestatibus seculi sunt iudices, et pericula minantur et mortes. [h 1Kb] Dithalassa uero loca, que duplicibus unde fallacis estibus uerberantur, dubiis  mente et de repromissionum ueritate nutantibus conferantur, atque his qui irrationabili fidem nostram ratione discutiunt. Hypocrite autem et dolosi, piratis similes habeantur. Iam uero rapidus uortex, et tartarea charybdis, et saxis illisa naufragia, ac mortifere submersiones, quid aliquid aliud estimanda sunt, quam peccata? Restat igitur ut hec nauis cursu prospero tuta possit portum desiderate urbis intrare, ita Deo precem fundere nauigantes, ut mereantur audiri. Audiri autem a Deo ita demum merebitur quis, si orationes [i 1Kb] ipse bonis moribus et bonis operibus adiuuentur. Sed ante omnia cum quiete et silentio, epibate  in suis unusquisque resideant locis, ne forte per inquietudinem et inconditos inutilesque discursus, si passim uagari ceperint, uel ab  officio suo nautas impediant, uel in alterum latus per inquietudinem eorum nauis pressa demergatur. Naustologi [i 1Kb] de mercedibus commoneant, et nichil omnino quod ad diligentiam uel ad disciplinam pertinet, diaconi negligant. Presbyteri, uelut naute aptent singula ad instructionem nauis diligenter, et instruant que in suo tempore requirenda sunt. Episcopus tanquam proreta uigilanter et sollicite gubernatoris uerba custodiat Christi. Saluator Dominus, gubernator Ecclesie sue, diligatur ab omnibus, et ipsius solius preceptis ac iussis credat et obediat omnis Ecclesia. Deo quoque indesinenter supplicetur a cunctis de prosperitate uentorum [k 1Kb] . Nauigantes omnem tribulationem et omne periculum superent, tanquam mare profundum mundi istius et uite humane pelagus nauigantes,  in quo esuriendum sit et sitiendum; 462 nuditatem quoque ferendam, morbos etiam corporis et egritudines tolerandas. Insuper et hominum insidiis ac dolo sepe laborandum, quippe qui dispergendos se nonnunquam nouerint, sed aliquando etiam congregandos; uomitus quoque et sugillationes ferendas, cum ex confusione peccatorum et reiectione criminum, uelut male congregati in uisceribus fellis, iactura facienda est, et abiicienda prorsus e corde omnis intrinsecus que latet amaritudo peccati, si qua forte ex desideriis iniquis, uelut ex cibis noxiis, congregata est. Quam utique cum euomuerit quis et abiecerit, ingentis egritudinis liberabitur morbo; si tamen post uomitum, que ad sanitatem pertinent sumat. uerumtamen scitote cuncti quod supra omnes uos laboret  episcopus; quia unusquisque uestrum suum proprium fert laborem, ille uero et suum et singulorum. Propter quod, o Clemens, tanquam qui omnibus preesse te noueris, singulos  iuua,  et singulos releua, qui et singulorum onus et sollicitudinem portas. Unde et ego nunc hanc tibi iniungens dispensationem, scio quia accipio gratiam magis quam presto. Sed esto confidens et fortiter ferens; certus quia laboris tui meritum recipies, cum ad portum quietis incolumem hanc prouexeris nauem. Ibi mercedes et premia pro omnium salute suscipies, si hic pro omnium incolumitate uigilaueris. Itaque si te multi e fratribus propter rigorem iustitie odio habuerint, ex hoc quidem non lederis, sed ex huiuscemodi odiis amor tibi conciliabitur Dei. Et ideo satage magis et refuge ne lauderis ab iniquis, et ne a pessime agentibus diligaris; sed potius propter [a 1Kb] iustam dispensationem et equissimam regulam discipline a Christo collaudari merearis. Hec cum dixisset, et  his similia quamplurima, rursum respiciens ad populum, dixit: Sed et uos, karissimi fratres et conserui mei, huic qui presidet uobis ad ueritatem docendam, in omnibus obedite; scientes quod si quis hunc contristauerit, Christum, qui ei [b 1Kb] docendi credidit cathedram, non recipit. Et tanquam qui Christum non susceperit, nec Deum Patrem suscepisse iudicabitur, et ideo nec ipse suscipietur in regno celorum. Propter quod satagite ad omnem collectam et congregationem semper conuenire, ut non uelut negligentes et desides a iudice Christo condemnemini. Conuenientes uero semper ad Clementem, date omnes operam pro ipso sentire, et summo studio fauorem uestrum erga ipsum [c 1Kb] ostendere; 463 scientes quia propter singulos uestrum, ipsi magis soli [d 1Kb] infestat inimicus, et in ipsum  maiora suscitat bella.

Oportet ergo uos summo studio niti ut, omni erga illum uinculo amoris innexi, plenissimo erga eum inhereatis affectu. Sed et uos quoque ipsi unanimes in omni concordia perdurate, quo facilius etiam illi obedire omnes pari et consensu et unanimitate possitis. Propter quod et uos salutem consequi, et ille possit, obtemperantibus sibi uobis, promptius impositi oneris pondus euehere.  Quedam etiam ex uobis ipsis intelligere debetis, si qua sunt que ipse propter insidias hominum malorum non potest euidentius et manifestius proloqui. uerbi gratia : Si inimicus est alicui pro actibus suis, uos nolite exspectare ut ipse uobis dicat: Cum illo nolite amici  esse; sed prudenter obseruare debetis, et uoluntati eius absque commonitione obsecundare et auertere uos ab eo cui ipsum sentitis [e 1Kb] aduersum; sed nec loqui his quibus ipse non loquitur, ut unusquisque qui in culpa est, dum cupit omnium uestrum amicitias  reparare, festinet citius reconciliari ei qui omnibus preest, et per hoc redeat ad salutem, cum obedire ceperit monitis presidentis. Si uero quis amicus fuerit his quibus ipse amicus non est, et locutus fuerit his quibus ipse non loquitur, unus est et ipse ex illis qui exterminare uolunt Ecclesiam Dei; et cum corpore uobiscum esse uideatur, mente et animo contra uos est. Et est multo nequior hostis hic quam illi qui foris sunt, et euidenter inimici sunt. Hic enim per amicitiarum speciem, que [f 1Kb] inimici sunt gerit, et Ecclesiam dispergit ac uastat. Et cum hec dixisset, in medio coram omnibus manus mihi imposuit, et in cathedra sua, ingenti uerecundia fatigatum, sedere me compulit. Cumque sedissem, hec ad me rursum locutus est: Deprecor te, o Clemens, coram omnibus  qui presentes sunt, ut posteaquam  uite presentis finem fecero, Iacobo fratri Domini, descripta breuiter, uel que ad initium fidei tue spectant, uel etiam quos ante fidem animos gesseris, sed et qualiter mihi ab initio usque ad finem comes itineris et actuum fueris, queque per singulas ciuitates  sollicitus auditor exceperis, quique in predicationibus meis uel uerborum fuerit ordo uel actuum, sed qui me finis in hac urbe repererit, sicut dixi, omnia, quam potes, breuiter comprehensa, 464 ad ipsum te destinare non pigeat. Nec uerearis, ne forte multum de meo exitu contristandus sit, cum id me pro pietate sustinere non ambigat. Erit autem ei grande solatium si didicerit quod post me non imperitus uir aliquis, aut indoctus, atque  ignorans diuini uerbi [h 1Kb] mysterium, et ecclesiastici ordinis disciplinam, uel doctrine regulam nesciens, susceperit cathedram meam; scit enim quia si indoctus et inscius officium doctoris accipiat, sine dubio discipuli et auditores ignorantie tenebris [i 1Kb] obuoluti, in interitum demergentur. Unde et ego, mi domine Iacobe, cum hec ab eo precepta susceperim, necesse habui implere quod iusserat, indicans tibi et de his ipsis, simul et de illis breuiter comprehendens, que per singulas quasque urbes digrediens, aut in predicationis sermones protulerit, aut in gestorum uirtute perfecerit; quamuis tibi de his plurima iam et plenius ante descripta, ipso iubente, transmiserim, sub eo ipso titulo quem ipse precepit affigi, id est, Clementis itinerarium [i 1Kb] predicationis Petri.

 Sed et nunc exponere iam que precepit, Domino opem ferente, incipiam.


[k 1Kb] Explicit epistola Clementis ad Iacobum fratrem Domini de obitu Petri et de ordinatione sua feliciter.



CAPITULUM LXu.


Domino sancto beatissimo Patri et apostolica sede dignissimo pape LEONI CERETIUS, SALONIUS et uERANUS.

Recensita epistola beatitudinis uestre, etc., uti habetur, tom. I huius editionis, inter Leonis litteras epist. 68.



465 CAPITULUM LXuI. [a 2Kb] Cyrillus Nestorio, ut rectum fidei dogma sequatur.

Comperi quosdam existimationi mee detrahentes, apud reuerentiam tuam multa garrire, et id crebro frequenterque agere, et maxime tunc cum uirorum illustrium atque prudentium presto esse plurimos uident; et fortasse opinantes tuas aures delectari, non adeo ex uoluntate, tales aduersum nos uoces  emittunt: homines nulla quidem in re [b 1Kb] prorsus offensi, nec lesi, sed modeste a nobis clementerque conuicti. Unus, quia cecis egentibusque uim faciebat; alter, quia super matrem suam erexit gladium; alius, quia cum ancilla aurum rapuit alienum, et hac semper existimatione uixit, quam nullus [c 1Kb] inimicissimo suo optet euenire. Ceterum talium hominum nullam omnino [d 1Kb] habeo curam, ne uidear supra Dominum aut magistrum, uel supra patres nostros mensuram mee mediocritatis extendere. Neque enim fieri potest ut aliquis maledicorum uirus et molestiam uitare possit, quamuis rectissime uiuat; sed illi maledictionis et amaritudinis os plenum habentes, rationem [e 1Kb] iudici omnium reddituri sunt. Ego autem me conuerto ad id, quod me maxime decet, et te  nunc quoque admoneo, quasi fratrem in Domino, ut doctrinam uerbi et sensum fidei caute et cum omni obseruatione facias semper ad populos; sciens plane quod si quis 466 ex his qui in Christum credunt, unum duntaxat scandalizauerit , indignationi subiacebit ingenti; si uero non unus sit, sed multitudo decepta; tunc omni nobis arte  [f 1Kb] nitendum est ut circumcidamus seandala, et illis qui querunt ueritatem, sanam rectamque fidei [g 1Kb] dirigamus rationem. Id autem facile fiet, si Patrum recensentes scripta sanctorum, eos plurimi faciamus; et nosmetipsos consulentes, si in fide consistimus, secundum quod scriptum est , tum demum rectis illorum atque irreprehensibilibus [h 1Kb] institutis sensus nostros animosque formemus.

[i 1Kb] Ait igitur sancta et magna synodus, ipsum qui est ex Deo Patre naturaliter natus, unigenitum Filium, Deum uerum de Deo [i 1Kb] uero, lumen de lumine, per quem et cum quo omnia fecerit Pater, hunc descendisse, incarnatum esse et hominem factum, passum esse, resurrexisse tertia die, et ascendisse rursus in celos. Hec nos sequi uerba debemus; his  nos conuenit obtemperare dogmatibus, considerantes quid sit incarnatum esse, et hominem factum Dei uerbum. Non enim dicimus quod Dei natura immutata uel conuersa facta sit caro; nec quod in totum hominem, qui est ex anima et corpore, transformata sit; sed illud magis quod carnem animatam anima rationali sibi copulauerit, [k 1Kb] et uerbum substantialiter, ineffabiliter et [l 1Kb] indeprehensibiliter factus sit homo et nuncupatus sit etiam filius hominis, non nuda tantummodo uoluntate, [m 1Kb] sed nec assumptione solummodo persone; sed quod diuerse quidem nature in unum tamen conuenerint, unus tamen ex ambabus Christus et Filius non euacuata aut sublata diuersitate naturarum perconiunctionem, sed quia nobis simul effecerunt 467 unum Dominum et Christum [n 1Kb] et Filium. Et cetera que  iam scripta sunt in capitulo XLI, De testimoniis sanctorum Patrum. Adiectum autem in fine. Hec igitur pro caritate in Christo scribo; querens tanquam fratrem, et contestans coram Christo et electis angelis [o 1Kb] , ut hec nobiscum et sentias, et doceas; ut Ecclesiarum pax salua seruetur, et concordie caritatisque uinculum indissolubile maneat sacerdotibus Dei.



[a 3Kb] CAPITULUM LXuII. Leo episcopus Leoni Augusto.


Promisisse me memini, etc., uti habetur, tom. I huius editionis, epist. 165.



CAPITULUM LXuIII. Item Leo episcopus Iuuenali episcopo Hierosolymitano.

Acceptis dilectionis tue litteris, etc., uti tom. I, epist. 139.



468 CAPITULUM LXIX. Leo episcopus Flauiano episcopo Constantinopolitano.

Lectis dilectionis tue litteris, etc., uti eodem tom. I, epist. 28.



CAPITULUM LXX. Epistola Leonis pape ad Theodorum episcopum.


Dilectissimo fratri THEODORO episcopo Foroiuliensi LEO episcopus.

Sollicitudinis quidem tue, etc., uti tom. I, epist. 108.



CAPITULUM LXXI. Dilectissimo fratri Turbio episcopo Asturicensi Leo episcopus.

Quam laudabiliter pro catholice fidei ueritate, etc., uti tom. I, epist. 15.



469 CAPITULUM LXXII. Incipit epistola sancti Leonis pape ad Rusticum Narbonensem episcopum, subditis responsionibus ad eiusdem consulta respondentibus.

 Epistolas fraternitatis tue, quas Hermes archidiaconus tuus detulit, etc., uti tom. I, epist. 167.



CAPITULUM LXXIII. Incipit epistola decretalis ad Anatolium  episcopum Thessalonicensem.

Quanta fraternitati tue a beatissimi Petri apostoli auctoritate, etc., uti tom. I, epist. 14.



CAPITULUM LXXIu. Incipit eiusdem ad Nicetam.


LEO NICETAE episcopo Aquileiensi.

Regressus ad nos filius meus Adeodatus, etc., uti tom. I, epist. 159.



CAPITULUM LXXu. Item incipit epistola pape Leonis ad Ianuarium de hereticis et schismaticis.

LEO episcopus IANUARIO episcopo Aquileiensi.

Lectis fraternitatis tue litteris, etc., uti tom. I, epist. 18.



CAPITULUM LXXuI. Leo uniuersis episcopis per Campaniam, Picenum, Tusciam et uniuersas prouincias constitutis, in Domino salutem.

 Ut nobis gratulationem facit, etc., uti tom. I, epist. 4.



CAPITULUM LXXuII. Item epistola Leonis de Manicheis.

LEO uniuersis episcopis per diuersas prouincias constitutis in Domino salutem.

In consortium uos nostre sollicitudinis, etc., uti tom. I, epist. 7.



470 CAPITULUM LXXuIII. Leo uniuersis episcopis per Siciliam constitutis in Domino salutem.

Diuinis preceptis, etc., uti tom. I, epist. 16.



CAPITULUM LXXIX. Epistola Leonis pape ad Pulcheriam Augustam.

 Quantum presidii Dominus Ecclesie sue, etc., uti tom. I, epist. 31.



CAPITULUM LXXX. Epistola Leonis ad Constantinopolitanos.

Licet de his, que in Concilio Sacerdotum, etc., uti tom. I, epist. 59.



CAPITULUM LXXXI. Item epistola Leonis pape ad Palestinos.


Sollicitudini mee, quam uniuersali Ecclesie omnibusque eius filiis debeo, etc., uti tom. I, epist. 124.



CAPITULUM LXXXII. Incipit epistola pape Leonis ad Aquileiensem episcopum.

Relatione sancti fratris et cepiscopi nostri Septimi, etc., uti tom. I, epist. 1.



CAPITULUM LXXXIII. Incipit epistola pape Leonis ad Septimum episcopum.

Lectis fraternitatis tue litteris, etc., uti tom. I, epist. 2.



CAPITULUM LXXXIu. Incipit epistola pape Leonis ad Mauros episcopos.

Cum in ordinationibus sacerdotum, etc., uti tom. I,  epist. 12.



471 CAPITULUM LXXXu. Leo sancte synodo que apud Ephesum conuenit.

Religiosa clementissimi principis fides, etc., uti tom. I, epist. 33.



CAPITULUM LXXXuI. Leo episcopus et sancta synodus que in urbe Roma conuenit, Theodosio Augusto.

Litteris clementie uestre, etc., uti tom. I, epist. 44.



CAPITULUM LXXXuII. Leo episcopus et sancta synodus que in urbe Roma conuenit, Pulcherie Auguste.

Si epistole que in fidei causa, etc., uti tom. I, epist. 45.



CAPITULUM LXXXuIII. Incipit epistola Leonis pape ad Iulianum episcopum.


Licet per nostros quos ab Urbe pro fidei causa direximus, etc., eodem tom. I, epist. 35.



CAPITULUM LXXXIX. Incipit epistola Leonis pape ad Theodosium Augustum.

Cesari THEODOSIO religiosissimo et piissimo Augusto LEO papa Ecclesie catholice urbis Rome.

Quantum rebus humanis consulere prouidentia diuina dignetur, etc., ibidem, epist. 29.



CAPITULUM XC. Leo episcopus Marciano Augusto per Lucianum episcopum et Basilium diaconem de ambitu Anatolii episcopi.


Magno munere misericordie Dei, etc., tom. I, epist. 104.



CAPITULUM XCI. Leo Anatolio episcopo.

Manifestato, sicut optauimus, per gratiam Dei lumine ueritatis, etc., uti tom. I, epist. 106.



472 CAPITULUM XCII. Leo episcopus sancte synodo apud Chalcedonem habite.

Omnem quidem fraternitatem uestram nosse non ambigo, etc., ibidem, epist. 114.



CAPITULUM XCIII. Leo episcopus Anatolio episcopo.

Diligentiam necessarie sollicitudinis quam fraternitas  tua in dirigendis ad nos litteris exsequitur, etc., tom. I, epist. 155.



CAPITULUM XCIu. Leo episcopus Leoni Augusto per Philoxenum agentem in rebus.

Multo gaudio mens mea exsultat, etc., ibidem, epist. 162.



CAPITULUM XCu. Leo Anatolio episcopo per Patricium diaconum.

Lectis dilectionis tue litteris, quas per filium nostrum Patricium, etc., tom. I, epist. 163.



CAPITULUM XCuI. Leo Anatolio episcopo per Nestarium agentem in rebus.

Si firmo incommutabilique proposito, etc., uti tom. I, epist. 135.



CAPITULUM XCuII. Leo episcopus sancte synodo apud Chalcedonem constitute.


Dilectissimis fratribus in Domino salutem.

Optaueram quidem dilectissimi pro nostri dignitato collegii, etc., eodem tom. I, epist. 93.



CAPITULUM XCuIII. Item ad Dorum Beneuentanum episcopum.

Dilectissimo fratri DORO LEO.

Iudicium nostrum, quod de te sperabamus, etc., uti tom. I, epist. 19.





PRISCA CANONUM EDITIO LATINA, COMPLECTENS CANONES CONCILIORUM ANCYRANI, NEOCAESARIENSIS, NICAENI, SARDICENSIS, GANGRENSIS, ANTIOCHENI, CONSTANTINOPOLITANI PRIMI ET CHALCEDONENSIS; Que primum in lucem prodiit ex antiquissimo codice ms. bibliothece Christophori Iustelli; nunc autem cum aliis peruetustis mss. collectionibus collata, integra et emendatior exhibetur. Additur uetustissima interpretatio Latina canonum Nicenorum ex prestantissimo ms. uat. Regine 1997.





ADMONITIO IN COLLECTIONEM SEQUENTEM.

477 1. Priscam canonum editionem Latinam ex antiquissimo ac prorsus singulari ms. exemplo, cui nullum aliud simile inuenire uspiam licuit, Gulielmus uellus et Henricus Iustellus Christophori filius Parisiis ediderunt anno 1661, tomo I Bibliothece Iuris canonici ueteris, pag. 277 et seqq. Cum uero hec editio ab ipso Dionysio Exiguo Prisce translationis nomine allegata, et ob eius antiquitatem uenerabilis, in hac sola Parisiensi editione inueniatur, que et rarissima et prohibita paucissimis usui esse potest; cumque preterea ex unico codice typis impressa, aliquot locis sit mutila, ac nonnullis etiam mendis uitiata; interesse non modicum credidimus si eam hoc loco integram, et, quoad fieri, poterit, emendatam recuderemus. Licet autem nullum codicem Iustelliano similem, in quo tota prisca editio continenter exhibeatur, nancisci potuimus, aliquot tamen manuscriptas collectiones diuerse originis et antiquas reperimus, in quibus, licet disiunctim ac separatim, omnia et singula eiusdem prisce editionis monumenta inserta fuerunt; ac ex his defectus supplere, et errores non paucos emendare feliciter obtigit. Tales sunt mss. collectiones uaticana Regine 1997, in qua preter Nicenos canones ceteri omnes ex Prisca sumpti fuere; Lucensis 88, in qua Antiocheni, Constantinopolitani, et Chalcedonenses canones eiusdem uersionis Prisce describuntur; Barberina 2888, et uat. 1342, ubi Niceni, Antiocheni, Constantinopolitani et Chalcedonenses ex Prisca inueniuntur decerpti; et codices precedentis collectionis Quesnelliane, que Chalcedonenses ex eadem interpretatione recepit. Sardicenses uero canones prisce editioni inserti, cum proficiscantur ex originali Latino, ut alibi demonstrauimus, ad manuscripta exemplaria Lucense 88 et uat. 1342 potissimum exegimus, emendauimus atque suppleuimus.

2. Nonnulli huius uersionis barbarie et difficultatibus offenduntur. At que remotiori euo Latinitate donata fuere, eodem plerumque uitio laborant, uti animaduertimus in prefatione ad epistolas S. Leonis num. 51, tomo I, neque propterea eruditi uiri eiusmodi interpretationes antiquas negligendas putarunt; sed  ipsas summo studio uulgantes non modicum ex iisdem fructum percipi posse opinati sunt. Ita uero obscura identidem et inuoluta hec Prisca interpretatio est, ut quamuis ex memoratis collectionibus non pauca emendarimus, plura tamen adhuc difficilia loca supersint, que non semper librariorum oscitantie, sed sepius interpretis imperitie tribuenda uidentur. Que si ex Greco, uel ex aliis uersionibus mutando quasdam uoces ad clariorem sensum reuocare conaremur, primigenium textum a nobis non exhiberi iure omnes conquererentur. Lectorum uero intelligentie consulemus uel in postillis margini appositis, uel in notationibus que ad calcem subiicientur. Quanto autem usui hec uersio apud antiquos fuerit, ex iisdem antiquis collectionibus liquet que ex hac canones deriuarunt. uide que de hac eadem uersione pluribus disseruimus in Tractatu premisso part. II, c. 2, § 3.

3. Nunc prefatiunculam a uello et Iustello huic interpretationi prefixam hic appendimus.





LECTORI.

»Ut nichil desiderares, erudite lector, quod ad antiquitatis canonice et ecclesiastice memoriam conseruandam posteris usui esse posset, huic operi nostro Priscam illam canonum editionem Latinam, a ceteris que hactenus edite sunt aliam atque diuersam, quam multi iique grauissimi uiri sepe laudarunt, inserendam esse duximus. Hanc ex uenerande antiquitatis codice ms. litteris maiusculis et bene quadratis descripto Bibliothece Christophori Iustelli tibi representamus. Continebat olim ille prestantissimus codex canones conciliorum Ancyrani, Neocesariensis, Niceni, Sardicensis, 479 Gangrensis, Antiocheni, Laodicensis, Constantinopolitani I et Chalcedonensis; sed, quod maxime dolendum, synodi Laodicene integri canones, et maxima pars Sardicensium, cum postrema parte subscriptionum concilii Niceni iniuria temporum periere. Que tamen supersunt concilii Sardicensis fragmenta, post Nicenam synodum collocauimus. Auctorem namque huiusce editionis non dignitatem conciliorum, sed ordinem temporis secutum fuisse in sua collectione uerosimile est. Nec obstat quod in eo codice Chalcedonensis synodus ordine prepostero ante Constantinopolitanam ponatur, et canon 28 Chalcedonensis inter Constantinopolitanos referatur; cum id potius allucinationi uel incogitantie amanuensis qui hunc codicem exscripsit, quam auctoris errori, uel imperitie tribuendum esse uideatur. Et quamuis alia non pauca deprauata, corrupta, et confusa in eodem libro passim occurrant, que non abs re amanuensis errata iudicari possent, nobis tamen in tam eleganti et tante uetustatis cimelio aliquid emendare aut immutare religio fuit; satis esse rati, si ad marginem scriptoris annotaremus.«

4. Tria in hanc prefatiunculam annotanda. Primo falsum est, quod aiunt, Laodicene synodi integros canones huius uersionis iniuria temporum intercidisse. Hos enim ab interprete in Greco codice quo usus est, haudquaquam inuentos, nec Latine redditos satis probabiliter ostendimus in Tractatu loco paulo ante laudato. Secundo quod affirmant in Sardicensibus canonibus codicem fuisse mutilum; qua de causa id acciderit, ibidem ex Stephano Baluzio exposuimus. Tandem quod allucinationi uel incogitantie amanuensis potius quam interpretis errori tribuitur, Constantinopolitanos canones post Chalcedonenses describi, iisdemque annecti canonem de primatu sedis Constantinopolitane, qui in Chalcedonensi synodo conditus fuit, falsum pariter credimus. Hanc nimirum preposteram huiusmodi canonum descriptionem et confusionem nec amanuensi, nec interpreti Latino, sed Greco alicui codici uertendam arbitramur, ut in eodem Tractatu et in annotationibus ad ipsos canones plenius dicetur.



481 [a 1Kb] INCIPIT [b 1Kb] CAPITULA Canonum Ancyrensium.


    I. De presbetyris qui immolauerunt in persecutione.
    II. De diaconis [c 1Kb] qui immolauerunt.
    III. De his qui per uim paganizauerunt.
    Iu. De his qui multifarie cum paganis conueniunt.
     u. De his [d 1Kb] qui timori lapsi sunt.
    uI. De his [e 1Kb] qui in idolorum loca [Lege locis] comederunt.
    uII. De his qui sepius immolauerunt.
    uIII. De his [f 1Kb] qui et alios suadent idolis immolarem [Lege immolare].
     IX. De his qui in ordinatione nuptias contestantur.
    X. De disponsatis [Lege desponsatis] puellis, et ab aliis corruptis.
    XI. De catechumenis lapsis.
    XII. Ut nullum liceat ordinare chorepiscopum.
    XIII. De his qui abstinent a carnibus.
    XIu. De distrahentibus res ecclesiasticas.
    Xu. De his qui in animalibus coierunt.
    XuI. Ut supra, aut in masculis uel corrupti sunt, aut corrumpunt.
    XuII. De ordinatis episcopis et non susceptis.
    XuIII. De his qui uirginitatem promittunt, et quasi sororibus [a 1Kb] fingunt commorari.
    482 XIX. [b 1Kb] Qui adulteras habent uxores.
    XX. De his qui ex fornicatione interficiunt natos.
     XXI. De homicidiis.
    XXII. De extra uoluntatem homicidio.
    XXIII. [c 1Kb] De diuinantibus uel maleficis.
    XXIu. De consciis corruptionis uirginum.




Explicit [Lege expliciunt] capitula canonum Ancyrensium.



INCIPIT [d 1Kb] CONSTITUTA eiusdem concilii.

[e 1Kb] Isti canones priores quidem sunt Nicenis canonibus expositis; sed tamen Niceni primo accepti sunt, propter auctoritatem sancti et magni concilii quod factum est in Niciam.



CANONES CONSTITUTI a SS. Patribus qui congregati sunt per sanctum Spiritum in ciuitate Ancyrense. Tit. XXIu.

De presbyteris qui immolauerunt in persecutione, [f 1Kb] reluctauerunt [Lege et reluctauerunt].

I. Presbyteri qui immolauerunt et iterum resipuerunt, et neque reluctauerunt 483 per remedium aliquem [Lege aliquod], sed ex ueritate; neque ante per compositum ea que egerunt firmantes, ut ostenderent se quasi suppliciis missos, ut uideantur et  credantur per schemate [g 1Kb] offerri eis; de istis placuit honorem quidem secundum cathedram eos habere; [h 1Kb] offerre autem eos, aut patere [Lege pascere], aut agere, aut sacro ministerio ministrare non liceat.


De diaconis qui immolauerunt.

II. Diaconi similiter qui immolauerunt et postea resipuerunt, dignitatem quidem suam habere, et cessare eos a sacro ministerio panis et calicis, non portare, [i 1Kb] neque predicare. Si autem aliqui episcoporum [i 1Kb] ipsorum scientes laborare eos, humilitatem mansuetudinis habere, uoluerint plus aliquid dare eis, uel minuere, in eorum esse potestate.


De his qui in fuga tenti per uim paganizauerunt.

III. Qui fugientes tenti sunt, aut a domesticis suis traditi [k 1Kb] , aut substantias suas perdiderunt; passos  autem supplicia, aut in carcerem missos clamantes Christianos se esse tentos adque in manibus ferro uiolenter mittentes, et escam cum paganis necessitate acceperunt, confitentes quia sunt Christiani, et luctum de hoc quod euenit semper ostendentes, cum omni humilitate et scemate bonitatis, et seculi huius humilitate istos, quasi foris a peccato factos, de communione non priuari. [l 1Kb] Sin autem priuati sunt ab aliquibus, ut possent plus probari, et ab aliquot mox suscipi. Hec autem similiter apud clericos uel laicos. Discussum est, ut si possibile et laici tale necessitate subiecti ad prouectionem honoris possunt [Lege possint] uenire. Placuit ergo et istos, quasi nichil peccantes, aut antea inueniatur recta 484 uita eorum, ad ordinationem uenire cleri.


 De his qui multifarie [m 1Kb] egerunt paganis [Lege cum paganis].

Iu. De his qui per uim immolauerunt, qui et aput idolis [Forte idola] cenauerunt, quanti et scemate [n 1Kb] inlustri ascenderunt, et ueste usi sunt pretiosa, et acceperunt ex preparata cena [o 1Kb] diuersi; placuit eos [p 1Kb] audire, et subiacere eos tres annos, orationi  simul communicare eos biennio, et sic ad perfectum uenire. Quanticunque uero ascenderunt cum ueste in luctu, et recumbentes comederunt cum tristitia et lacrymis, si compleuerunt subiectum triennium, sine oblatione recipiantur. Si autem [a 1Kb] non ederunt, biennio subiecti sint, et tertio anno communicent sine oblatione ut perfecti quarto anno accipiant. Episcopi autem habere potestatem, mores conuersionis eorum probantes, humaniter aut amplius addere tempus: [b 1Kb] obiens autem et uita qui antecedet et qui [Lege que antecessit et que] sequitur probatur [Lege probetur]. Et sic humanitas superadnumeretur.


De his qui timori paganizauerunt.

u. De his qui [c 1Kb] per minas et timorem paganizauerunt,  per supplicia et substantie perditionis [Lege perditionem] aut transmigrationis [Lege transmigrationem] immolauerunt, et usque ad presente tempore [Lege ad presens tempus] non penituerunt, neque conuersi sunt, et nunc extra tempore synodi supplicantes [d 1Kb] et in sensum conuersionis uenientes; placuit eos usque ad maiorem diem ad audientiam suscipi, et post maiorem diem subiacere triennio; et postea communicare sine oblatione, et sic uenire ad perfectum, ut tempus sex annorum compleant. Si autem aliqui ante synodum suscepti sunt ad penitentiam, ab illo tempore numerari eis principium annorum sex. Si autem [e 1Kb] aliqui periculum mortis, uel exspectatio ab 485 infirmitate, aut alterius [Lege alia aliqua] occasione, oportet istos sub hora  suscipi.


De his qui in idolorum locis comederunt.

uI. De his qui in festiuitate [f 1Kb] in locis abominandis Gentilium simul edunt, et suam escam defendentes [Lege deferentes] pollutam comederunt, placuit eos biennio subiacere, et sic suscipi, quia oportet post oblationem unumquemque episcopum eos probare, et uitam singulorum agnoscere.


De his qui [g 1Kb] sepius immolauerunt.

uII. Qui secundo et tertio immolauerunt per uim, quatuor annis subiaceant, et duo sine oblatione communicent, et septimo ad perfectum suscipiantur.


De his [h 1Kb] qui et alios suadent idolis immolare.

uIII. Quanti autem non solum apostatarunt, sed  et fratres sollicitauerunt, et rei fuerunt pro hoc quia [Subauditur fratres] sollicitati sunt, hi tribus annis locum audientie suscipiant, in aliis autem sex annis [i 1Kb] locum eo quo deciderunt uacent, alium autem annum communicent sine oblatione, ut decem annos complentes [i 1Kb] perfectum suscipiant locum: in hoc autem oportet eorum custodire uitam.


De diaconibus qui in ordinatione [k 1Kb] nubtias contestantur

IX. Diaconi qui sunt ordinandi, si contestati sun ante ordinationem, et dixerunt oportere se nubere, non posse eos sic manere, hi post hoc nubentes, sint in ministerio pro quod preceptum [Id est concessum] eis est ab episcopo. Si autem aliqui [l 1Kb] non contestati tacuerunt, et placuit eis in ordinatione perseuerare innupti, et postmodum uenerunt ad nuptias, cessare  eos omnino a ministerio diaconi.


486 De puellis que sponsate sunt, et [m 1Kb] ab aliis distipulate sunt.

X. Que sponsate sunt, et ab aliis sunt rapte, placuit post hoc eas reddi cui ante desponsate sunt, etiamsi [n 1Kb] et uim ab his aliquid perpesse sint.


De his qui cum catechumeni essent immolauerunt.

XI. Qui ante baptismum immolauerunt, postea autem baptizati, placuit eos ad officium uenire, [o 1Kb] sicut eos qui et baptizati sunt.


Ut non sine episcopo liceat [p 1Kb] quemquam ordinare ab iis qui dicuntur chorepiscopi.

XII. Chorepiscopis non licere presbyteros aut diaconos ordinare, sed neque presbyteris ciuitatis sine  iussione episcopi, [q 1Kb] sed cum eisdem litteris eundi ad singulas parochias.


[r 1Kb] De his qui abstinent a carnibus.

XIII. Qui in clero sunt presbyteri uel diaconi abstinentes a carnibus, placuit ut tangerent; [s 1Kb] et si non obaudierint canonem, placuit cessare eos de ordine.


[t 1Kb] De his qui temere res ecclesiasticas distrahunt.

XIu. De his que adpertinent Dominico, [u 1Kb] si qua, dum non esset episcopus, presbyteri uenundauerunt, reuocare, atque repetere Dominicum; et in arbitrio episcopi esse, si oportuerit, recipere pretium, siue [u 1Kb] reditus eorum que sunt uenundata, reddere in his ipsis pretium.


 487 De his qui in [Lege cum] animalibus [a 1Kb] coierunt.

Xu. Qui animaliter in animalibus tale aliquid committunt, [b 1Kb] qui amplius [Lege prius] quam uiginti annorum fuerint, et hoc commiserint, quindecim annis subiaceant, et sic communionem mereantur orationum, et in hoc perdurantes annis quinque tunc oblationes attingant. Requiratur autem eorum uita que sit adhuc subiacentibus, et sic mereantur humanitatem; si autem incessanter ad peccandum perseuerauerint, longam habeant penitentiam. Quanti superfuerint [Supple hanc] etatem, et si uxores habentes [c 1Kb] peccauerint in hoc delicto, uiginti quinque annis subiaceant, ita ut post quinquennium communionem orationis mereantur. Si autem et aliqui et uxores habentes, et amplius quinquaginta annorum hoc peccantes,  in exitum uite sue mereantur uiaticum accipere.


De his qui in animalibus aut masculis, aut aliquando corrupti sunt, aut corrumpunt libidini.

XuI. Pro his qui in animalibus, aut animalia fraciscunt [Lege fracescunt], uel in masculis [d 1Kb] leprosi efficiuntur, de his preceptum est, ut cum eis [e 1Kb] qui tempestatem patiuntur, orare.


De his qui in episcopatu sunt probati, et non suscepti.

XuII. Qui in episcopatum consecrati sunt, et non suscepti in parociis in quibus sunt nominati, [f 1Kb] et in aliis uoluerint ire parociis, et per uim obprimere ibidem constitutos, et lites contra eos mouere; [g 1Kb] ipsos perpelli et alienare [Lege alienari]. Si autem uoluerint in presbyterium [Lege in presbyterio] in quo  fuerunt primum sedere [h 1Kb] ut presbyteri, non eos pelli. Si enim uoluerint resultare eis qui ibidem sunt constituti episcopi, expelli eos censemus [i 1Kb] et de ordine presbyterorum, et fieri expredicatores.


488 De eis qui in uirginitate [i 1Kb] se permanere promittunt, et quasi sororibus fingunt commanere.

XuIII. Quanti uirginitati se promiserunt, [k 1Kb] et euacuantes promissum, bigami constitutionem sectantur. Cui [Lege que] uero conuenerint uirgines aliquibus sicut sorores, uetamus.


De his qui adulteras habent [l 1Kb] mulieres, at ipsi adulterant.

XIX. Si alicuius uxor adulterata fuerit, aut adulterium  [m 1Kb] uir suus commiserit, septem annis oportet eum subici, et postea perfectam communionem mereri, secundum gradus qui procedunt.


De eis que gemunt ex fornicatione et [n 1Kb] interficiunt natos.

XX. [o 1Kb] Que erunt fornicate, et interficiunt natos, et festinant abortiuum facere, primum constitutum usque ad exitum uetuit; et hoc definito humaniore [Lege ut et humanius] aliquid consequantur, constituimus eas decennio tempore, secundum gradus qui sunt constituti.


De homicidiis.

XXI. De uoluntarie homicidio admisso subiacent quidem omni tempore; et de perfecto ad finem uite mereantur uiaticum.


 De extra uoluntatem homicidio.

XXII. [p 1Kb] De homicidio extra uoluntatem admisso primum constitutum in septem annis precepit perfecti dignum esse; et ut fiat secundum gradus constitutos, quinquennium censemus perficere.


De his qui quoquo modo diuinant.

XXIII. Qui [q 1Kb] diuinant et consuetudines gentium sequentes, aut introducentes 489 aliquos in domibus suis [r 1Kb] ad requisitionem diuinando, qualibet causa maleficiorum, aut incantantium, si de clero sunt, abiciantur; si uero seculares, in canone iaceant quinquennii secundum gradus definitos.


De his qui conscii sunt corruptionis uirginum.

XXIu. Si desponsatus aliquis puellam, corrupit  sororem eius, ut grauet [Lege grauidam fecit] eam, nupserit [s 1Kb] autem quam desponsauit; postmodum que corrupta est laqueo se suspendit; hi qui conscii sunt precipiuntur undecim annis suspendi constanter, secundum gradus qui iam ordinati sunt.


[t 1Kb] Et subscripserunt:

    uitalis Antiocie.
    Marcellus Ancyre.
    Agricolaus Cesarie.
    Lupus [u 1Kb] Tarsi.
    Basilius Amesays [Lege Amasee].
    Philadelphus Iuliopolis.
    Eustolus Nicomedie.
     [a 1Kb] Heraclius Zenonie [Lege Zelonie].
    Petrus [b 1Kb] Iconii.
    Nunechius Laodicie.
    Sergianus Antiocie Pisid.
    Epidaurus Perges.
    Narcissus Merodiades [Lege Neroniadis].




Explicit constituta canonum Ancyrensium.



INCIPIT CAPITULA Canonum Neocesariensium.

    I. De presbyteris lapsis.
    II. [c 1Kb] De nubtias [Lege nubtiis] duorum fratrum.
    III. De his qui pluribus mulieribus nupserint.
    Iu. De his qui constituti sunt fornicariue [Lege constituunt fornicari], et uetantur.
    u. De catechumenis lapsis.
     490 uI. Mulieres pregnantes que sunt catechuminas [Lege catechumene] baptizandas.
    uII. In nuptiis bigami presbyteri orare non debent.
    uIII. De his qui adulteris mulieribus sociantur.
    IX. De his qui ante ordinem peccant, et postea confitentur.
    X. De diaconis similiter.
    XI. [d 1Kb] Qua etate debeant clerici in ordine promoueri.
    XII. De his qui in egritudine baptizantur.
    XIII. De presbyteris parocie.
    XIu. De numero diaconorum.


Expliciunt capitula Neocesariensium.



INCIPIT TEXTUS eiusdem concilii.

[e 1Kb] Isti canones secundi sunt Ancyrensium Neocesariam  [Lege Neocesarie] sunt expositi, et hi priores sunt Nicenis.


De presbyteris lapsis.

I. Presbyter si nubserit, deponi eum de ordine; si autem fornicatus fuerit, [f 1Kb] aut in quolibet adulterauerit, pelli eum a communione etiam, et ad penitentiam adduci censemus.


De nubtias [Lege nubliis] duorum fratrum.

II. Mulier si nubserit, et a duobus fratribus corrupta fuerit, expellatur usque ad mortem; tamen in hora mortis sui [Lege sue] uiaticum accipiat, si agnouerit errorem; et si iam corrupta uetauerit nubtias, et egerit penitentiam, perfectam mereatur communionem. Si uero moriatur mulier in talibus nubtiis posita, aut uir talis corruptor, difficilis eorum [Lege  eius] qui remanet, penitentie [Lege penitentia] remittatur.


491 De his qui multum nubserint.

III. [g 1Kb] De his qui pluribus nubtiis inciderunt, tempus quidem agnitus qui [Lege agnitum quod] institutum est; conuersatio autem et fides eorum perincidet [Id est abbreuiabit] tempus.


De his qui constituunt fornicari, et uetantur.

Iu. Si [h 1Kb] disponens aliquis et desiderans mulierem alienam, dormire cum ea et constituerit, et non ueniat ad dispositum suum, apparet quia gratia Dei liberatus est.


De catechumenis peccantibus.

u. Catechuminus si in Dominico [i 1Kb] catechuminum  stat in ordinem [Lege catechumenorum stat in ordine], iste autem si pareat peccans, genua flectat. [i 1Kb] Si autem genua flectens et audiens iam non peccauerit, consequatur gratiam; si autem audiens adhuc peccat, expellatur.


De pregnantibus mulieribus.

uI. Mulierem grauidam oportet baptizare quandoque uoluerit; nichil enim hoc communicat qui nascitur, quoniam singuli propriam uoluntatem ad confessionem ostendunt.


In nuptiis bigami presbyteros non orare.

uII. Presbyterum ad nuptias bigami non comedere; quia penitentiam petens bigamus, [k 1Kb] quis ausus est presbyter ut propter conuiuium componat nuptias.


 De his qui mulieribus adulteris sociantur.

uIII. Mulier cuiusque adulterata laico constituto [l 1Kb] si doceatur, talis ad ministerium uenire non potest. Si autem postquam ordinatus fuerit adulteretur, dimittere eam debet; si autem conuiuere cum ea uoluerit, non potest attingere quod ei creditum est ministerium.


492 De his qui ante ordinem peccant.

IX. Presbyter si ante peccauit corpore, probetur et confiteatur, quia peccauit antequam ordinaretur, non offerat, permanens in reliquis; [m 1Kb] pro reliqua festinantur migrare; quia reliqua peccata dixerunt multi per manus impositionis [Lege impositionem] posse dimitti. Si autem ipse non confiteatur, et argui palam non potuerit, insuper hoc facere potest.


 De diaconis similiter.

X. [a 1Kb] Si in hoc ipso peccato diaconus inciderit, ministerii locum non habeat.


[b 1Kb] Qua etate debeant ad ordines promoueri.

XI. Presbyter ante triginta annos non ordinetur: etsi forsitan sit homo dignus, [c 1Kb] tamen hoc in eo obseruari debere, quia Dominus in trincesimo anno baptizatus docere cepit.


De his qui in egritudine baptizantur.

XII. Si quis egrotus baptizatus fuerit, in ordinem presbyteri uenire non potest, quia non ex uoluntate fides [d 1Kb] ei accessit, sed ex necessitate. [e 1Kb] Si forte enim postmodum feruentiam fidei, aut hospitalitatem hominum erogata probetur.


De presbyteris [f 1Kb] diocensium.

 XIII. De aliquibus locis presbyteri in Dominico ciuitatis offerre non possunt, presente episcopo aut presbyteris ciuitatis; neque panem dare in oratione, neque calicem. Si autem absentes sint, et in oratione uocatus fuerit [g 1Kb] qui de eo loco est chorepiscopus, solus dat; quia chorepiscopi sunt quidem forma de septuaginta, et sicut comministrantes propter curam pauperum offerent, honorantes eos.


De numero diaconorum.

XIu. Diaconi septem debent esse secundum canonem. Et si fortiter [Lege forte] magna sit 493 ciuitas; sed ut credas inquire a uolumine Actuum Apostolorum.


Et subscripserunt qui conuenerant in synodo Neocesarie.

 uitalis, [h 1Kb] Lupus, Leontius, Basileus, Gregorius, Longinus, Heraclius, [i 1Kb] Amphition, [i 1Kb] Sebius, Erytrius, [k 1Kb] Xantulus, ualentinus, Narcissus, Dicasius, Alphion, Germanus, Gerontius, Stephanus, [l 1Kb] Salaminus, Leontius.


Expliciunt constituta canonum Neocesarie.



[m 2Kb] INCIPIUNT CONSTITUTA canonum sanctorum Patrum qui apud Niceam sunt congregati.


Incipiunt capitula Niceni concilii.

    I. De his qui se abscidunt uel eunicizant.
    II. De neophitis.
    III. De commanentibus.
    494 Iu. De ordinandis episcopis.
    u. De his qui excommunicantur per singulas prouincias.
    uI. De primatu Ecclesie Romane.
    uII. De honore Hierosolymitani episcopi.
    uIII. De his qui nominantur Catare .
    IX. De his qui inexaminati ordinantur.
    X. De his qui in persecutione negauerunt fidem.
     XI. De his qui preuaricati sunt preter necessitatem.
    XII. De reconciliatione danda.
    XIII. De catechumenis lapsis.
    XIu. De clericis ne de ciuitate ad aliam transeant.
    Xu. Ut nullus alienum suscipiat clericum et promoueat.
    XuI. Ut nullus alienum clericum ordinet.
    XuII. Ut nullus clericus feneret.
    XuIII. De diaconi [lege diaconis], ne supra presbyteros possint.
    XIX. De Paulianistis baptizandis.
    XX. De diaconissis.
    XXI. De flectendo genu.




Explicit capitula Niceni concilii.



INCIPIT PRAEFATIO NICAENI CONCILII.


[n 1Kb] Concilium sacrum uenerandi culmina iuris
   Condidit, et nobis congrua frena dedit,
Ut bene fundatus iusto moderamine possit
   Intemerata gerens clericus ordo regi:
Pontifices summi ueterum precepta sequentes,
   Planius hec monitis exposuere suis;
 Hinc fidei nostre se pandit semita, et omnes
   Errorum damnant dogmata sancta uias.
Quisque Dei famulus fuerit, Christique sacerdos,
   495 Hoc sale conditus dulcia mella fluet.


Explicit prefatio.



INCIPIT FIDES NICAENI CONCILII.

Cum conuenisset sanctum et magnum concilium aput Niciam [a 1Kb] metropolim Bythinie, statuta sunt que infra scripta sunt. Et placuit ut hec omnia mitterentur ad episcopum urbis Rome Siluestrum. Facta est autem synodus [b 1Kb] consulatu Constantini Aug. et Licinii XIII kal. Iul., qui est aput Grecos 18 dies, mensis eorum secundus, anno ab Alexandro 636.

Ab uniuersis episcopis dictum est.


Confessio fidei.

 Credimus in unum Deum Patrem omnipotentem, omnium uisibilium et inuisibilium factorem; et in unum Dominum Iesum Christum [c 1Kb] natum ex Patre unigenitum, hoc est ex substantia Patris; Deum uerum de Deo uero, natum, non factum, homousion, hoc est eiusdem cum Patris substantia [Lege cum Patre substantie], per quem omnia facta sunt que in celo et que in terra; qui propter nos homines et propter nostram salutem descendit, [d 1Kb] et incarnatus est, et homo factus, passus est, et resurrexit tertia die, ascendit in celum, unde uenturus est iudicare uiuos et mortuos; et in Spiritum sanctum. Eos autem qui dicunt: [e 1Kb] erat tempus quando non erat, et prius quam nasceretur non erat, et quia ex nullis subsistentibus factus est, aut ex alia substantia uel  essentia dicunt esse , hoc est conuertibilem aut mutabilem Filium Dei, hos anathematizat catholica et apostolica Ecclesia.


[f 1Kb] De his qui seipsos abscidunt, uel eununcizant, in totum ad clerum admitti non debere.

I. Si quis per languorem a medicis sectus est, aut barbaris abscissus, iste remaneat 496 in clero; si quis autem sanus se abscidit, etsi in clero [g 1Kb] positum, abici oportet, et ceterum nullum ex his debere promoueri. Sicut autem hoc manifestum est de his qui se audent abscidere, ita eos qui a barbaris aut a dominis castrati sunt, [h 1Kb] inuenientur etiam alias tales digni, ad clerum applicat canon.


 De neophitis qui post baptisma ad clerum adplicantur.

II. [i 1Kb] Plurima siue necessitate, aut aliter festinantibus hominibus facta sunt extra canonem ecclesiasticum, ut homines ex gentili uita nuper accedentes ad fidem, et pauco tempore catechizati, statim spiritale lauacrum accipiant, et cum baptizati fuerint, promoueantur ad episcopatum aut presbyterium, bene haberi placuit; de cetero nichil tale fieri. Nam et tempore opus est qui catechizatur, et post baptisma adprobatio amplius manifesta. Etenim est apostolica scribtura que dicit non neophytum , ne forte stupore ductus in iudicium incidat et laqueum diaboli. Si autem procedente tempore anime aliquid [Lege aliquod] peccatum inueniatur circa aliquam personam, et conuincatur a duobus uel tribus  testibus, cesset iste a clero. Si quis autem preter hec facit, quasi aduersus sanctum et magnum concilium superuiens, ipse se periclitans priuabitur a clero.


[i 1Kb] De commanentibus.

III. De mulieribus que cum episcopis uel presbyteris, uel diaconibus commorantur, siue uidue uel uirgines, interdixit omnimodo sanctum et magnum concilium, neque episcopo, neque presbytero, neque diacono, neque ex his qui in clero sunt, licere secum commanere, preter forte sororem, aut Tiam [In Greco , Italice Zia], aut solas personas que refugiunt omnem suspicionem.


497 De ordinandis episcopis.

Iu. Placuit autem ut ab omnibus episcopis qui  sunt in prouincia ordinari episcopum. Si autem difficile [k 1Kb] erit hoc propter urgentem necessitatem aut longitudinem itineris, omnimodo tres in unum conuenientes oportet constitui [Lege constituere] episcopum, consentientes [l 1Kb] et hi qui absentes fuerint, per scribta sua, tanquam si presentes; confirmationem autem eorum que fiunt habentes [m 1Kb] uniuscuiusque prouincie metropolitani.


[n 1Kb] De his qui excommunicantur per singulas prouincias.

u. Siue de clero sit [Lege sint], siue de laico agmine, ab episcopis per singulas prouincias obtineat sententia secundum canonem; eos uero qui ab aliis abiciuntur, ab aliis [o 1Kb] non suscipiendos aut admittendos.  Requirantur autem ne pusillanimitate, aut pertinacia, aut aliquo alio episcopi odio excommunicati sint. Ut autem hoc decentem adquisitionem accipiat, bene haberi placuit, [a 1Kb] et singulis annis per singulas prouincias bis in anno concilia fieri, ut omnes simul episcopi in unum congregati tales questiones inquirant; et si qui incunctanter offenderint episcopum suum, et rationabiliter excommunicati apud omnes esse probatum et omnium concilio innotescat, quandiu episcopo placeat humaniorem pro his ferre sententiam. Concilia autem fiant, unum quidem ante Quadragesimam, ut omnium animositate amputata, munus mundum offeratur Deo; secundum uero fiat circa autumnum tempus.


 498 De primatu Ecclesie Romane uel aliarum ciuitatum episcopis.

uI. [b 1Kb] Antiqui moris est ut urbis Rome episcopus habeat principatum, ut suburbicaria loca, et omnem prouinciam [c 1Kb] suam sollicitudine gubernet. Que uero apud Aegyptum sunt, Alexandrie episcopus omnium habeat sollicitudinem. Similiter autem et circa Antiochiam, et in ceteris prouinciis priuilegia propria seruentur metropolitanis Ecclesiis. Omnimodo autem manifestum est illud, ut si quis sine arbitrio eius qui est in metropolim constituerit episcopum, hunc censuit sanctum et magnum concilium non [d 1Kb] esse episcopum. Si uero communi omnium rationabili [Supple electioni], et secundum canonem ecclesiasticum, duo aut tres propter propinquas [Dion. melius, proprias] inimicitias contradixerint, obtineat sententia  plurimorum [e 1Kb] quia consuetudo obtinuit, et traditio antiqua apud Hierosolyma.


De honore Hierosolymitani episcopi.

uII. Quoniam consuetudo obtinuit, et traditio antiqua, ut qui in Helia est episcopus, id est Hierosolymis, honoretur, et habeat [f 1Kb] secundum ordinem suum honorem, metropolitani manente dignitate.


De his qui nominantur [g 9Kb] Cathares.

uIII. De his qui sepios [Lege seipsos] Catharos, id  est, mundos uocant. Si quis ex his ad Ecclesiam catholicam ueniat, placuit sancto et magno concilio huic, ut per manus impositionem sacerdotum maneat in clero. Ante omnia autem [h 1Kb] hoc manifestum sit, profiteri se quod consentiat et sequatur catholice et apostolice Ecclesie dogmata, 499 hoc est et cum bigamis communicare, et cum his qui in persecutione lapsi sunt, circa quos et tempus constitutum est, et dies definitus, ut sequantur in omnibus que placuerint catholice Ecclesie. Ubicunque [i 1Kb] uero fuerint siue in castellis, siue in uicis, siue in ciuitatibus, ueniam mereantur, ordinati uero in clero sint, et in eodem statu permaneant. [i 1Kb] Quod cum autem [Supple ad] catholice Ecclesie episcopos aut presbyteros accesserint, manifestum quia episcopus quidem  Ecclesie habebit dignitatem episcopatus; qui autem nominatur aput eos qui se mundos dicunt, in Ecclesia catholica presbyterii honorem habebit, nisi forte placuerit episcopo honoris sui eum frui; si uero non ei placuerit, prouidendum est locum ubi aut corepiscopatus, aut presbyterii sit, ut in clero omnino esse uideatur, ut non uideantur in [k 1Kb] una ciuitate duo episcopi esse.


[l 1Kb] De ordinandis episcopis et presbyteris.

IX. Si qui inexaminati promoti sunt episcopi uel presbyteri, et postea interrogati confessi sunt delicta sua, uel ab aliis conuincti, et preterea confitentibus citra ordinem et disciplinam moti homines manus eis temere imposuerunt; tales enim canon non suscipit: quod autem inreprehensibile est defendit catholica  et apostolica Ecclesia.


De his qui negauerunt in persecutione.

X. Quicunque ordinati sunt per ignorantiam de his qui lapsi sunt, aut dissimulantibus eis qui eos ordinauerunt, hoc non preiudicat canoni ecclesiastico; cogniti enim [m 1Kb] deiiciuntur.


500 De his qui preuaricati sunt preter necessitatem [n 1Kb] .

XI. Hi qui preuaricati sunt preter ablationem facultatum,  aut pericula, aut tale aliquid quod factum est sub tyrannide Licinii, placuit sancto concilio huic, licet indigni sint misericordia Dei, uerumtamen placuit misereri eis. Quotquot igitur dignam penitentiam egerint, triennio inter audientes sint, et septem anni prostrati iacebunt, biennio autem sine Eucaristia communicabunt plebis orationibus. [a 1Kb] Qui autem uocati sunt ad gratiam, et confessi, primos impetus suos ostendunt proicientes baltea, postea uero reuersi sunt ad uomitum suum, quidam enim [b 1Kb] et pecunias dederunt, et multa munera, ut rursus militiam reparent; hi decem annis prostrati iacebunt post triennii auditionis tempus. In omnibus autem his oportet discutere eorum uoluntatem et penitentiam; quotquot enim timore et lacrimis, et perseuerantia,  et bonis operibus conuersationis [Lege conuersionem] opere, non simulatione demonstrantes, isti adimplentes tempus constitutum auditionis, sine dubio communicabunt [c 1Kb] orationi; postea uero licebit episcopo humanitatis auxilium eis impertiri. [d 1Kb] Qui autem indiscrete tulerunt, uel neglegenter, et ingressu [Lege ingressum] Ecclesie sibi sufficere arbitrati sunt ad conuersationem [Lege conuersionem], omne compleant tempus.


De reconciliatione danda morientibus.

XII. uetus et [e 1Kb] canonica lex custodietur in eis, et nunc si qui mori speratur, nouissimo iubamine uiatico non priuetur; si uero disperatus Eucaristia promerita, si oblatione percepta iterum ad superstes  redeat, sit inter eos qui orationibus tantum communicant. Omnino autem cuilibet morituro petenti sibi dari gratiam, episcopus cum probatione [f 1Kb] oblationem tradat.


501 De cathecumenis lapsis [g 1Kb] .

XIII. De catechumenis lapsis, placuit sancto et magno concilio ut triennio audiant Scripturas tantum; postea uero communicent oratione cum catechumenis.


De clericis, ne de ciuitate ad aliam transeant.

XIu. Propter frequentem tumultum et seditiones que facte sunt, placuit omnimodis auferri consuetudo que est contra canonem, ut si inuenti fuerint in quibusdam partibus de ciuitate ad ciuitatem migrare,  nec episcopo, nec presbytero, nec diacono liceat. Si quis autem post sancti et magni concilii definitionem, tale aliquid temptauerit, aut sese dederit negotio, infirmabitur omnimodo huiusmodi machinatio, et restituetur  Ecclesie cuius episcopus, aut presbyter, aut diaconus fuerit ordinatus.


De non suscipiendis alterius Ecclesie clericis.

Xu. Si qui facile se periculo ingerentes, neque timorem Dei ante oculos habentes, neque ecclesiasticum canonem scientes, discedunt [h 1Kb] ab Ecclesia sua presbyteri, aut diaconi, aut quicunque in canone sunt constituti, isti nullo modo suscipi debent in alia Ecclesia, sed omnem eis necessitatem imponi debere reuerti ad suas Ecclesias; si uero permanserint in obstinatione sua, excommunicatos esse oportere.


De non ordinando quemquam qui ad alium pertinet.

XuI. Si quis autem ausus fuerit per subreptionem aut contumaciam hoc agere, ut qui ad alium pertinet,  sibi uindicando eum constituerit episcopum uel presbyterum, inrita fiat eius ordinatio.


Ut nullus clericus feneret.

XuII. Quoniam plures in canone constituti auaritiam et lucra turpia sectantes, obliti sunt sancte Scripture dicentis, qui pecuniam suam non dedit ad usuram , et fenerantes centesimas exigunt; iuste statuit sanctum 502 et magnum concilium, ut si quis inuentus fuerit post hanc definitionem usuras accipiens ex hoc contractu, aut quouis modo tale negotium gerens, aut dimidiam exigens, aut aliud quid excogitans turpis lucri gratia, abiciatur a clero, et alienus a communione et a canone ecclesiastico fiat.


 De diaconis ne supra presbyteros sint.

XuIII. Peruenit ad sanctum et magnum concilium quod in quibusdam locis et ciuitatibus episcopis et presbyteris Eucaristiam diaconi porrigant, quod neque canon, neque consuetudo tradidit, ut qui potestatem non habent offerendi hii [Lege ii] offerentibus corpus Christi [i 1Kb] porrigant; illud etiam cognitum est a nobis, quod quidam diaconi per usurpationem et temeritatem corpus Christi priores contingant. Omnia igitur hec amputentur, et maneant diaconi in priori ordinatione, scientes quoniam quidem episcoporum ministri sunt, presbyterorum autem inferiores sunt; accipiant autem secundum ordinem post presbyteros, dante eis aut episcopo aut presbytero;  [i 1Kb] etiam nec sedere eis permittitur in medio presbyterorum; extra canonem est enim, et extra ordinem quod fit. Si quis uero noluerit obedire post hec statuta, priuabitur [k 1Kb] de ordine diaconii.


 De Paulianistis [a 1Kb] .

XIX. De Paulianistis qui refugiunt ad catholicam et apostolicam Ecclesiam, decretum est hos omnino rebaptizari. Si quis autem eorum preterito tempore in clero fuerunt constituti, siquidem inlibati et inreprehensibiles fuerint inuenti, per manus impositionem episcopi Ecclesie catholice ordinandi erunt in ordine clericorum; si uero discussio eos minus idoneos inuenerit, [b 1Kb] deponi eos conuenit, et sint in ordine laicorum; similiter autem, et de eorum [c 1Kb] diaconissis, et de omnibus his qui in eodem canone uersantur, eadem forma seruabitur.


De diaconissis.

XX. Meminimus autem de diaconissis [d 1Kb] que in scismate sunt constitute, quoniam neque per manus  impositionem sunt 503 ordinate, omnino inter laicas oportet eas dinumerari.


De flectendo genu.

XXI. Quoniam quidam sunt qui die Dominico flectunt genu, et in Pentecostes diebus, placuit [e 1Kb]  sancto et magno synodo cunctos in omnibus locis constanter et consentienter stantes Dominum orare debere [f 3Kb] .


[g 1Kb] Et subscripserunt.

Osius episcopus ciuitatis Cortubensis prouincie Spanie dixit: Ita credo, sicut superius scriptum est.

uictor et uincentius presbyteri urbis Rome.


504 [h 1Kb] Alexandrie.
    Alexander Alexandrie magne.
    Alphocration [i 1Kb] Alphocratiensis.
    [i 1Kb] Adamantius Cinensis.
    Arbitio de Pharbeto.
    Philippus [k 1Kb] Panepynensis.
    Potamion Eracliensis [l 1Kb] .
    Secundus Ptolomaide.
    Dorotheus Pelusianus.
    Gaius [m 1Kb] de Thmueos.
    Antiochus Memphensis.
    Tiberius [n 1Kb] Tauthitanus.




505 Thebaidis.

    Atthas Schediensis.
    Tyrannus Antinensis.
    uolusianus de Lyco.




Libye superioris.
    [a 1Kb] Daches Berenicensis.
    Zofirus [b 1Kb] Barcensis.
    Serapion [c 1Kb] Antypirgensis.
    Secundus [d 1Kb] Tauchitanus.




Libyensis.
    Titus de Paratonio.




Palestine.
    Macarius Hierosolym.
    Germanus Neapolitan.
    Marinus Sebastenus.
     Gaianus Sebastensis.
    Eusebius Cesariensis,
    Sabinus Gadarensis.
    Longinus Ascalonitanus.
    Petrus Nicopolitanus.
    Macrinius Iamniensis.
    Maximus Eleutheropolitanus.
    Paulus Maximianopolit.
    Ianuarius Hiericunctius.
    Heliodorus [e 1Kb] Diabolinites.
    Aetius Lyddensis.
    Siluanus Azoti.
    Patrofilus [f 1Kb] Scythopolitanus.
    Asclepius Gazensis.
    Petrus Ailensis.
     Antiocus Capitoliensis.




506 Phenices.
    Zenon Tyrius.
    Aeneas [g 1Kb] a Ptolemaide.
    Magnus a Damasco.
    Theodorus Sidonius.
    Hellanicus Tripolitanus.
     Marinus Palmyrensis.
    [h 1Kb] Thadonius Alasie.
    Filocalus a Paneade.
    Gregorius [i 1Kb] Berastensis.
    Anatholius Emisenus.




Syrie Cele.
    Eustatius Antiochenus.
    Zenobius Seleucie.
    Theodorus Laodicensis.
    [i 1Kb] Alypius Appamenus.
    Asienus [k 1Kb] Rephaneotanus.
    Phyloxenus Hierapolitanus.
    [l 1Kb] Salamenses Germanicie.
    Piperius Samosatenus.
    Archelaus [m 1Kb] Dolenus.
     [n 1Kb] Euphration Balaneorum.
    Pallidius chorepiscopus.
    Zoilus Gabalitanus.
    Bassus Zeumatenus.
    Gerontius [o 1Kb] Larissenus.
    Manicius Epiphanie.
    Eustatius Aretuse.
    Paulus Neocesariensis.
    Syricius a Cyro.
    Seleucius chorepiscopus.
    [p 1Kb] Petrus Geddonensis.
    Pegasius Arbocadame.
    Bassunis Gabalensis.




507 Arabie.
    Nicomas Bostritanus.
     Cyrion Phyladelfie.
    Gennadius Ybutensis.
    Seuerus Sodomitanus.
    Sopater Berthanensis.
    Seuerus [q 1Kb] Adsodianensis.




Mesopotamie.
    [r 1Kb] Ethilaus Edessenus.
     Iacobus Nisibiensis.
    Antiocus Reymitanus.
    [a 1Kb] Macrias Macedoniopolitanus.




A Persida.
    [b 1Kb] Neopolitanus a Persida.
    Ioannes Persa.




Cilicie.
    Theodorus Tarsensis.
    Amphion Epiphaniensis.
    Narcisus Nerodianus.
    Moyses Cartabalitanus.
    Niceta [c 1Kb] Flauidensis.
    Eudemon corepiscopus.
    Paulinus Adanensis.
    Macedonius [d 1Kb] Mopsuestensis.
     [e 1Kb] Tarcodimantus Aegeitanus.
    Esicius Alexandrie Minoris.
    Narcissus Hieropolitanus.




Cappadocie.
    Leontius Cesariensis.
    Eupsicius Thianeus.
    Horitrius Choboniensis.
    508 Timotheus Eubistensis.
    [f 1Kb] Helpidius Comanensis.
    Gorgonius corepiscopus.
    [g 1Kb] Andronius corepiscopus.
    Theophanius corepiscopus.




Armenie Minoris.
    Eulalius Sebastenus.
    Euetius Satalitensis.




Armenie Maioris.

    [h 1Kb] Aristarces,
    et Acrites Armeni.




Diosponti.
    Euticius Amasie.
    Helpidius Comanensis.
     Eracleus Zolonensis.




Ponti Polemoniaci.
    Longinianus Nouacesariensis.
    Domnus Trapezeuntensis.
    Stratophilus [i 1Kb] Pithionita.




Paflagonie.
    Philadelphus Pompeiopolitan.
    Petronius [i 1Kb] Ienopolitanus.
    [k 1Kb] Eupsicius Amastrianensis.




Galatie.
    Marcellus Anquirensis.
    Dicasius Tabiensis.
    Erectius Gadauitanus.
    Gorgonius Cynonensis.
    Philadelphus Iuliopolitanus.




509 Asie.

    Theonas [l 1Kb] Cyzicenus.
    [m 1Kb] Nenofantus Ephesianus.
    Orion [n 2Kb] Heleniensis.
    Euticius Zmyrnensis.
    Mithres Popanensis.
    Narinus Liolypontianus.
    Paulus [o 1Kb] Andensis.




Lydie.
    Artemidorus [p 1Kb] Sardiensis.
    Seras [q 1Kb] Thiatyrensis.
    Ethemasius Philadelfensis.
    Polyon Barensis.
    Agogius Tripolitanus.
    Florentius Ancyre Ferree.
     Anthiocus Aureliopolitanus.
    Marcus Standitanus.




Phrygie.
    Nunccius Leodicie.
    [r 1Kb] Flaccus Sanabensis.
    Procopius Sinnadensis.
     [a 1Kb] Phristicus Azanensis.
    Athenodorus [b 1Kb] Doryleitanus.
    Paulus Appamenus.
    Eugenius Eucarpensis.
    Flaccus Hieropolitanus.




Pysidie.
    Eulalius [c 1Kb] Scomensis.
    Thelemacus [d 1Kb] Andrinopolitanus.
    Esicius Neapolitanus.
    510 Eutices Seleucie.
    [e 1Kb] Aramius Limenensis.
    Tharsicius Apamiensis.
    Patricius Ambladinitanus.
    Policarpus metropolitanus.
    Academius [f 1Kb] a Paro.
     [g 1Kb] Heraclius Bartensis.
    Theodorus Usensis.
    Adon Bycie.




Lycie.
    Eudemius [h 1Kb] Pacaritanus.




Pamphylie.
    Gallites Pergensis.
    Euresius Thermiensis.
    Zeuxius [i 1Kb] Siarbitanus.
    Domnus Aspendeuitanus.
    Quintianus Seleucie.
    Patricius Maximianopolitanus.
    Afrodisius Magedensis.




Insulani.
    Eufrosinus Rhodus.
     Melifroon a Coo.
    Stratigius a Lemno.
    Apollodorus [i 1Kb] Corquiritanus.




Carie.
    Eusebius Anthiocensis.
     [k 1Kb] Ammonius Afrodisitanus.
    Eugenius Apolliniades.
    Letodorus Cibritanus.
    Eusebius a Mileto.




511 Isaurie.
    Stefanus [l 1Kb] Barthensis.
    [m 1Kb] Antheneus Corpissitanus.
    Ethesius Claudiopolitanus.
    Agapius Seleucie.
    Siluanus Isaurie Metropolitan.
    Faustus phanemuticensis.
    [n 1Kb] Antoninus Anthiocie.
    Nestor [o 1Kb] Suedritanus.
    Isicius corepiscopus.
    Quirillus [p 1Kb] Comanadensis.
     Theodorus [q 1Kb] Utalbitanus.
    Anatholius corepiscopus.
    Paulus Larandensis.
    Quintus corepiscopus.
    Tiberius Alistrensis.
    Aquila corepiscopus.
    Eusebius [r 1Kb] diecesis Isaurie.




Cypri.
    Quirillus a Pafo.
    Gelasius Salamiensis.




Bithynie.
    Eusebius Nicomedie.
    Theogenus Nicenus.
    Maris Calcedonie.
    Quirillus a Cio.
     Esicius Prusensis.
    Gorgonius ab Apolloniade.
    Euetius Hadrianensis.
    Theophanes corepiscopus [s 1Kb] .
    Rufus Cesariensis.
     Eulalius corepiscopus.




Europe.
    Phederus Heraclie.
    Marcus Comeonsis.




512 Dacie.
    Protogenes Sardicensis.




Calabrie.
    Marcus Calabriensis.




Mesaie.
    Pistus Marcianopolitanus.




[a 1Kb] Ciuitates Aphrice, Macedonie, Dardanie minoris, Achaie.
    Cecilianus Carthaginensis.
    Alexander Thessalonicensis.
    Dacus Macedonie.
     Pistus Atheniensis.
    Marcus [b 1Kb] Be.
    Strategius Ephestiensis.




[c 1Kb] Alie ciuitates Thessalie, Dardanie, Pannonie, Galliarum, Gotthie, Bosphori.
    Claudianus Thessalie.
    Budius Stobiensis.
    Domnus Pannonie.
    Nicasius [d 1Kb] Douensis.
    Theophilus Gothie.
    [e 1Kb] Cathirius Bosphorensis.





513 [f 2Kb] INCIPIUNT CAPITULA Canonum Sardicensium.

 I. De episcopis etiam laica communione priuandis, qui [g 1Kb] ciuitates mutauerunt.

II. De episcopis alienam sedem precipiti temeritate petentibus.

III. Ut inter episcopos discordes comprouinciales audiant episcopi. Quod si damnandus [Forte damnatus]  appellauerit Romanum pontificem, id obseruandum quod ipse censuerit.

Iu. Ut nullus accusati sedem usurpet episcopus.

u. Quando liceat in aliena prouincia episcopis ordinare.

uI. De non faciendis episcopis per uicos et modicas ciuitates.

uII. [h 1Kb] De retractanda synodo prouinciali per uicarios episcopi urbis Rome si fuerit appellatum.

uIII. Quando episcopi, uel in quibus causis ad comitatum ire debeant.

IX. Diacones ad comitatum dirigendi.

X. De pupillis et uiduis.

XI. Qui in canali sunt constituti episcopi habeant potestatem discutiendi episcopos ad comitatum euntes.

 XII. De his qui ignorant synodi constituta.

XIII. De laicis cito non faciendis episcopis.

XIu. Quandiu episcopus in aliena ciuitate peregrinari debeat, excepta graui necessitate.

Xu. Ut non liceat episcopo pluribus hebdomadibus abesse [i 1Kb] .

514 XuI. De [i 1Kb] clericis excommunicatis ab aliis minime suscipiendis.

XuII. [k 1Kb] De excommunicatis apud uicinos episcopos audiendis.

XuIII. De non sollicitandis clericis alienis.

XIX. De non ordinandis clericis alienis sine consensu episcopi sui.

XX. De clericis qui Thessalonicam ueniunt.

XXI. De suscipiendis his qui propter periculum et  persecutionem fugiunt.



INCIP. CANONES SARDICENSES. De episcopis etiam laica communione priuandis, qui ciuitates mutauerunt.

I. Osius episcopus dixit. [l 1Kb] Tam mala consuetudo quam ipsa rerum perniciosa corruptela funditus eradicanda  est, [a 1Kb] ut non liceat episcopo de ciuitate sua ad aliam transire ciuitatem. Manifesta est enim causa qua hoc facere quis temptet; cum [b 1Kb] nullus in hac re inuentus sit episcopus qui de maiore ciuitate ad minorem transiret. Unde apparet auaritie ardore eos inflammari, et ambitioni seruire, et ut dominationem exerceant. Si omnibus [c 1Kb] hoc placet, ut huiusmodi pernicies seuissime et austerius uindicetur, ita ut nec laicam habeat communionem qui talis est. Responderunt uniuersi: Placet.


515 De episcopis alienam sedem precipiti temeritate petentibus.

II. Osius episcopus dixit: Etiamsi talis aliquis exstiterit furiosus uel temerarius [d 1Kb] ut fortassis talem excusationem attulerit, adseuerans quod populi litteras  acceperit; manifestum est autem illum [e 1Kb] potuisse premio paucos et mercede corrumpere, [f 1Kb] ut seditiosis clamoribus in Ecclesiis agant, qui sinceram fidem non habent, ut ipsum petere uideantur episcopum; omnino has fraudes remouendas esse et damnandas arbitror, ita ut nec in fine saltem laicam communionem [g 1Kb] talis accipiat siue episcopus, siue presbyter ista committens. [h 1Kb] Si ergo placet hec sententia, respondete. Responderunt: Que dicta sunt placet.


Ut inter episcopos discordes comprouinciales audiant episcopi. Quod si damnandus appellauerit Romanum pontificem, id obseruandum quod ipse censuerit.

III. Osius episcopus dixit: Illud quoque statuendum [i 1Kb] est, ut episcopi de prouincia ad aliam prouinciam  in qua sunt episcopi non transeant, nisi forte a fratribus suis fuerit inuitatus [Lege fuerint inuitati], ne uideamur ianuam caritatis [i 1Kb] claudere. Hoc tantum prouidendum est, ut si in una prouincia forte aliquis episcopus contra fratrem suum episcopum, quod absit, litem habuerit, [k 1Kb] nullus ex his de alia  prouincia aduocet episcopum ad iudicium. Quod si aliquis episcopus adiudicatus fuerit in aliqua causa, et putauerit bonam causam se habere, et petierit 516 ut iterum iudicium renouetur; si placet omnibus, ut sanctissimi apostoli Petri memoriam honoremus, [l 1Kb] scribatur uel ab his qui examinarunt iudicium, [m 1Kb] uel ab episcopis qui in proxima prouincia morantur, Romano episcopo; et si iudicauerit inouandum esse iudicium, renouetur, et det iudices. Si uero probauerit talem causam esse, ut ea non refricentur que acta sunt; que decreuerit [n 1Kb] Romanus episcopus confirmata erunt. Si hoc ergo omnibus placet, statuatur. Synodus respondit: Placet.


Ut nullus accusati sedem usurpet episcopus.

Iu. Gaudentius episcopus dixit: Addendum, si  placet, huic sententie quam [o 1Kb] plenam sanctitatis protulistis, ut cum aliquis episcopus depositus fuerit eorum episcoporum iudicio qui in uicinis locis commorantur, et proclamauerit agendum sibi negotium in urbe Roma, alter episcopus [p 1Kb] in eius cathedra post appellationem eius qui uidetur esse depositus, omnino non ordinetur, nisi causa fuerit in iudicio episcopi Romani determinata.


Quando liceat in aliena prouincia episcopis ordinare.

u. Osius episcopus dixit: Si contigerit in una prouincia in qua plurimi fuerint episcopi, unum forte remanere episcopum, [q 1Kb] ille uero per negligentiam noluerit ordinare [r 1Kb] episcopum, et populi confugerint ad uicinos prouincie episcopos, [s 1Kb] [Supple hos per  litteras] debere illum prius conuenire episcopum 517 qui in eadem prouincia moratur, et ostendere quod populi petant sibi rectorem; et hoc iustum esse, ut ipse ueniat, et cum eo ordinent episcopum. Quod si conuentus litteris tacuerit, et dissimulauerit, nichilque rescripserit, tunc satisfaciendum esse populis,  ut conueniant ex uicina prouincia episcopi, et ordinent eis episcopum.


De non faciendis episcopis per uicos et modicas ciuitates.

uI. [a 1Kb] Licentia uero danda non est ordinandi episcopum, si aut uicus aliquis, aut modica ciuitas, cui satis fuerit unus presbyter, uoluerit [b 1Kb] petere episcopum sibi ordinari, ad hoc ut uilescat [c 1Kb] nomen episcopatus; nullo modo permittitur eis qui ex alia prouincia fuerint inuitati, facere episcopum, nisi aut in his ciuitatibus que semper episcopos habuerunt, aut si qua talis que tam [Lege et tam] populosa est ciuitas, ut mereatur habere episcopum. [d 1Kb] Si hoc omnibus placet. Synodus respondit: Placet.


De retractanda synodo prouinciali per uicarios episcopi urbis Rome, si fuerit appellatum.

 uII. Osius episcopus dixit: [e 1Kb] Placuit autem, ut si episcopus accusatus fuerit, et iudicauerint congregati episcopi regionis ipsius, et de gradu suo deiecerint eum, si appellasse uideatur qui deiectus est, et confugerit ad beatissimum Urbis [f 1Kb] episcopum, et uoluerit se audiri; si iustum putauerit ut renouetur examen, scribere his episcopis [g 1Kb] dignetur qui in finitima et propinqua prouincia sunt, ut ipsi diligenter omnia exquirant, et iuxta fidem ueritatis 518 definiant. Quod si is qui rogat iterum causam suam audiri deprecatione sua mouerit episcopum Romane Ecclesie, ut ex latere suo presbyterum mittat, erit in eius potestate [h 1Kb] episcopi quid uelit et quid estimet; et si decreuerit mittendos esse qui presentes cum episcopis  iudicent [i 1Kb] habentes eius auctoritatem a quo destinati sunt, erit in suo arbitrio. Si uero crediderit sufficere episcopos prouinciales ut negotio terminum imponant, faciet quod sapientissimo consilio suo iudicauerit.


Quando episcopi, uel in quibus causis ad Comitatum ire debeant.

uIII. Osius episcopus dixit: [i 1Kb] Importunitas nimia  et iniuste frequenter petitiones fecerunt nos non tantum habere gratiam, nec fiduciam, dum quidam non cessant ad comitatum ire episcopi et maxime Afri, qui, sicut cognouimus, sanctissimi fratris et cepiscopi nostri Grati salutaria consilia spernunt atque contemnunt; et non solum ad comitatum multas et diuersas Ecclesie [k 1Kb] profuturas non perferant causas, nec, ut fieri solet aut oportet, ut pauperibus, aut uiduis, aut pupillis subueniatur, [l 1Kb] sed et dignitates seculares et administrationes quibusdam postulant. Hec itaque prauitas olim non solum murmurationes, sed et scandala excitat. Honestum est autem ut [m 1Kb] episcopus intercessionem suam his prestet qui aliqua iniqua ui opprimuntur, aut si uidua affligatur, aut pupillus exspolietur, [n 1Kb] tamen ista omnia si iustam  habeant causam aut petitionem. Si uobis ergo, fratres karissimi, placet, decernite [o 1Kb] ut nullus episcopus ad comitatum accedat, nisi forte hi qui religiosissimi [p 1Kb] imperatoris litteris uel inuitati fuerint, 519 uel euocati. Sed quoniam sepe contigit ut ad misericordiam Ecclesie confugiant qui iniuriam patiuntur, et qui peccantes in exsilium uel insulas damnantur, aut certe quamcunque sententiam suscipiunt; [q 1Kb] ideoque subueniendum est, et sine dubitatione eis petenda per Ecclesiam indulgentia. Si ergo et hoc uobis placet, decernite. Uniuersi dixerunt: Placet, et constituatur.


Diacones ad comitatum dirigendi.

IX. Osius episcopus dixit: Hoc quoque [r 1Kb] prouidentia  uestra tractare debet, ut quia decreuistis, ne episcoporum importunitas deprauetur ad comitatum pergendo. Quicunque uero, quales superius commemorauimus, preces habuerint uel acceperint, per diaconum suum mittant; quia persona ministri non erit inuidiosa, [s 1Kb] et que impetrauerit, celerius poterit referre. Et hoc consequens esse uidetur, [t 2Kb] ut de qualibet  prouincia episcopi ad fratrem et cepiscopum nostrum preces mittant qui in metropoli consistit, ut ille per diaconum suum supplicationes mittat, tribuens commendatitias epistolas pari ratione ad fratres et cepiscopos nostros qui illo tempore in his regionibus morantur in quibus felix [a 1Kb] et beatus Augustus rempublicam gubernat. Si uero habet quis episcopus amicos in palatio, et aliquid cupiat quod tamen honestum sit impetrare per eos ab imperatore, non prohibeatur per diaconum suum rogare, et significare [b 1Kb] eis quos scit benigna 520 intercessione sibi absenti posse prestare.


De pupillis et uiduis.

X. Qui uero Romam [c 1Kb] uenerint, sicut dictum est, sanctissimo fratri et cepiscopo nostro Romane Ecclesie  preces quas habent contradant, ut et ipse prius examinet si honeste et iuste sunt, et prestet diligentiam atque sollicitudinem ut ad comitatum perferantur. Uniuersi responderunt placere sibi et honestum esse consilium. Alypius episcopus dixit: Si [d 1Kb] enim propter pupillos et uiduas uel laborantes qui causas non iniquas habent, susceperint peregrinationis incommoda, habebunt aliquid iuste rationis. Nunc uero cum ea postulent [e 1Kb] precipue que sine inuidia omnium et sine reprehensione esse non possunt, non necesse est ipsos ire ad comitatum.


Qui in canali constituti sunt episcopi habeant potestatem discutiendi episcopos ad comitatum euntes.

XI. Gaudentius episcopus dixit: [f 1Kb] Salubriter prouidendum est ex consensu omnium sacerdotum, et  Deo placitura, et hominibus probabilia tenere hactenus et firmari oportere si metus huic sententie coniungatur. Scimus enim etiam ipsi sepissime propter paucorum [g 1Kb] imprudentiam sacrum et religiosum sacerdotale nomen fuisse reprehensum. Si igitur aliquis  contra omnium 521 sententiam nisus, uoluerit ambitioni magis quam Deo, debet etiam scire se causas esse dicturum, et honorem atque dignitatem amissurum. Hoc autem tunc scire et compleri [h 1Kb] oportebit, si unusquisque nostrum, qui in canali est constitutus, cum progredientem uiderit episcopum, inquirat transitum eius, causas uideat, quo tendat agnoscat. Et siquidem eum inuenerit ad comitatum uelle transire, requirere eum debere [Lege debebit] conditione superius comprehensa, si inuitatus est, ut ei facultas eundi permittatur. Si uero, ut superius meminit sanctitas uestra, propter desideria et ambitiones ad comitatum ire temptauerit; neque litteris eius subscribatur neque in communionem [i 1Kb] recipiatur. Si uobis placet, debet omnium sententia confirmari. Uniuersi dixerunt:  Hoc honestum est, et placere sibi constitutionem.


De his qui ignorant synodi constituta.

XII. Osius episcopus dixit: Sed et moderatio necessaria est, dilectissimi fratres, ne subito adhuc quidam non scientes quid decretum sit in synodo, uenerint subito ad ciuitates que in canali sunt. Debet episcopus ciuitatis ipsius admonere et instruere illum; [i 1Kb] et ex eo loco ille pro eo ad comitatum suum diaconum mittat; admonitus tamen ipse redeat in parrochiam suam.


De laicis cito non faciendis episcopis.

XIII. Osius episcopus dixit: Et hoc necessarium arbitror, ut diligentissime tractetis, ut si forte aut diues, aut scholasticus de foro aut [k 1Kb] de administratione fuerit postulatus episcopus, non prius ordinetur,  nisi ante lectoris munere, et officio diaconi, 522 et ministerio presbyteri per ordinem fuerit perfunctus, [l 1Kb] et per singulos gradus, si dignus fuerit, promoueatur ad episcopatus honorem. Potest enim per hos gradus, qui habent utique prolixum  tempus, probari qua fide sit, [a 1Kb] qua modestia, grauitate et uerecundia. Et si dignus fuerit inuentus, diuino sacerdotio illustretur? Nam nec conueniens est, nec ratio uel disciplina patitur, ut temere ac leuiter ordinetur episcopus, aut presbyter, aut diaconus, maxime qui sit neophytus: [b 1Kb] quod beatissimus apostolus magister gentium, ne hoc fiat, prohibuisse uidetur; sed hi, qui [Lege longo tempore] longi temporis examinati sunt, quorum merita, et uita probatur. Uniuersi dixerunt placere sibi hec omnia.


Quandiu episcopus in aliena ciuitate peregrinari debeat, excepta graui necessitate.

XIu. Osius episcopus dixit: Et hoc quoque statuere debetis, ut episcopus ex alia ciuitate cum uenerit ad aliam ciuitatem, uel ex prouincia sua ad  aliam prouinciam, ambitioni magis [c 1Kb] seruiens quam deuotioni, et uoluerit in alia ciuitate multo tempore residere, et contigerit, ut episcopus ciuitatis ipsius non facile instructus sit, nec tam doctus; is uero qui aduenerit, incipiat contemnere eum, [d 1Kb] et frequenter facere sermonem, ut dehonestet et infirmet illius personam; ita ut ex hac occasione non dubitet relinquere assignatam sibi Ecclesiam, et transire ad alienam. Definite ergo tempus, quia et non suscipere episcopum cepiscopum suum inhumanum est, et perniciosum, si diutius resideat. Ne fiat ergo prouidendum est: [e 1Kb] nemini autem amplius liceat, quam superiori tempore quod 523 fratres nostri constituerunt, remorari, ut si quis laicus in ea, in qua commanet ciuitate, tres dominicas, id est tres septimanas  non celebrasset conuentum, communione priuaretur. Si ergo hec circa laicos constituta sunt,  [f 1Kb] quanto magis nec licet, nec decet episcopum, si nullam grauem habeat necessitatem, nec tam difficilem rationem, diutius abesse ab Ecclesia sua, ut populum contristet. Uniuersi dixerunt placere sibi.


Ut non liceat episcopo pluribus hebdomadibus abesse.

Xu. Osius episcopus dixit: Quia nichil pretermitti oportet, sunt quidam fratres et cepiscopi nostri, qui non in ea ciuitate [g 1Kb] possident, in qua ordinati sunt episcopi, uel certe paruam rem illic [h 1Kb] habent; alibi autem idonea predia habere noscuntur, uel affectiones proximorum, quibus indulgeant. [i 1Kb] Hactenus igitur permitti eis oportet, ut accedant ad suas possessiones, et disponant, uel ordinent fructum laboris sui, ita tamen ut post tres dominicas, id est,  post tres hebdomadas, si morari necesse sit, in suis potius fundis morentur; et si est proxima ciuitas, in qua presbyter est, ne sine ecclesia facere uideantur diem dominicum, ueniant, ut nec res eius domestice per eius absentiam detrimentum sustineant, [i 1Kb] et non frequenter ueniendo ad aliam ciuitatem, in qua est constitutus episcopus [Forte careant] careat suspicione ambitionis atque iactantie. Uniuersi dixerunt placere sibi.


524 De clericis excommunicatis ab aliis minime suscipiendis.

XuI. Osius episcopus dixit: Hoc quoque omnibus [k 1Kb] placet, ut siue presbyter, siue diaconus, siue quis clericorum ab episcopo suo communione fuerit priuatus, et ad alterum perrexerit episcopum, et sciuerit  ille, ad quem confugit, eum ab episcopo suo fuisse abiectum, non oportet ut ei communionem indulgeat.  Quod si quis fecerit, [a 1Kb] sciat se apud congregatos episcopos pro eo causam esse dicturum. Uniuersi dixerunt: Hoc statutum, et pacem seruabit, et concordiam custodiet.


De excommunicatis apud uicinos episcopos audiendis.

XuII. Osius episcopus dixit: [b 1Kb] Quid me adhuc moueat, reticere non debeo. Si episcopus quis forte iracundus  cito [c 1Kb] et aspere commouetur aduersus presbyterum, siue diaconum suum, et exterminare eum de Ecclesia uoluerit; prouidendum est, ne innocens damnetur, aut perdat communionem: [d 1Kb] et ideo habeat potestatem eiectus finitimos rogare episcopos ut eius causam audiant, et diligentius tractent; quia non oportet negari audientiam roganti; et ille episcopus, [e 1Kb] qui iuste aut  iniuste eum abiecit, patienter accipiat, ut negotium discutiatur, et aut probetur eius temeritas, aut emendetur sententia. Prius tamen quam omnia diligenter 525 et fideliter [f 1Kb] fuerint examinata, eum, qui fuerat a communione separatus, ante cognitionem nullus alius debet presumere, ut recipiat, et communioni societ. [g 1Kb] Hi uero qui conuenerint ad audiendum, si uiderint clericorum esse fastidium et superbiam, quod non decet ut episcopus iniuriam, aut contumeliam patiatur; [h 1Kb] seuerioribus eos uerbis castigent, ut obediant honesta precipienti episcopo; quia sicut ille ministris sincerum exhibere debet amorem caritatis, ita quoque ministri infucata debent episcopo suo exhibere obsequia.


De non sollicitandis clericis alienis.

 XuIII. Ianuarius episcopus dixit: [i 1Kb] Illud preterea  statuat sanctitas uestra, ut nulli episcopo liceat alterius ciuitatis clericum sollicitare, et in suis parochiis ordinare. Uniuersi dixerunt: Quia ex his contentionibus solent nasci discordie, prohibet omnium sententia, ne quis hoc facere audeat.


De non ordinandis clericis alienis sine consensu episcopi sui.

XIX. Osius episcopus dixit: Et hoc uniuersi constituimus, ut quicumque ex alia [i 1Kb] parochia alienum ministrum sine conscientia uel uoluntate sui episcopi uoluerit [k 1Kb] in ordine promouere, non sit rata eius ordinatio. Quicunque autem hoc usurpare 526 temptauerit, [l 1Kb] a fratribus et cepiscopis nostris et admoneri debet et corrigi.


De clericis qui Thessalonicam ueniunt [m 1Kb] .

 XX. Aetius episcopus dixit: Non ignoratis, [n 1Kb] fratres karissimi, quanta et qualis sit Thessalonicensium ciuitas, [o 1Kb] quod sepe ad eam ueniant ex aliis regionibus presbyteri et diaconi, et non sunt contenti, ut breui tempore morentur, aut resideant ibi, [p 1Kb] et nisi per uim post longa spatia ad sua redire cogantur. Uniuersi dixerunt: Ea tempora, que constituta sunt circa episcopos, et [q 1Kb] ad omnium clericorum personas obseruari debent.


De suscipiendis his qui propter periculum et persecutionem fugiunt.

XXI. Osius episcopus dixit: Suggerente fratre et cepiscopo nostro Olympio etiam hoc placuit, ut si aliquis uim perpessus est, et inique [r 1Kb] expulsus propter doctrinam uel catholicam confessionem, uel  defensionem ueritatis, effugiens pericula, innocens et  deuolutus ad aliam uenerit ciuitatem [a 1Kb] , non prohibeatur demorari, quandiu aut redire potuerit, aut iniuria eius remedium accipiat; quia durum est eum qui persecutionem patitur, non recipi, sed etiam et larga beneuolentia et humanitas est ei exhibenda.

527 [b 1Kb] Omnis synodus dixerunt: Uniuersa que constituta sunt, catholica Ecclesia in uniuerso orbe diffusa custodiet.

Et subscripserunt qui conuenerant

Osius ab Spania Cordubensis [c 2Kb] .



INCIPIUNT CAPITULA canonum Gangrensium.

    I. De his qui abominantur nubtias.
    II. De his [d 1Kb] qui carnes abominantur.
    III. De seruis qui [e 1Kb] dominos contemnunt.
     Iu. De presbyteris nuptis.
    u. De his qui [f 1Kb] ecclesie congregationes humiliant.
    uI. De his qui extra ecclesiam congregant.
    uII. De oblationibus Ecclesie [g 1Kb] .
    uIII. [h 1Kb] De his que pauperibus conferuntur.
    IX. De uirginitate et abstinentia.
    X. [i 1Kb] De elatis propter nomen uirginitatis.
    XI. De his qui agapes inrident.
    XII. De his qui in pallio gloriantur.
    XIII. De [Lege mulieribus] mulieres que uirili ueste utuntur.
    XIu. De his que de nuptiis [i 1Kb] recedunt.
    Xu. De his qui excusatione religionis filios relinquunt.
    528 XuI. De his qui occasione religionis despiciunt  parentes.
     XuII. De mulieribus que se tondent.
    XuIII. De his qui ieiunia ecclesiastica contemnunt.
    XIX. De his qui dominico die ieiunant
    XX. De his qui abominantur martyrum congregationes.





CANONES GANGRENSES.

Dominis honorabilibus in Armenia constitutis sanctis et comministris.

Eusebius, Elianus, Eugenius, Olympius, [k 1Kb] Bythinicus, Gregorius, [l 1Kb] Feliculus, Papus, Eulalius, Hypatius, [m 1Kb] Preresius, Basilius, Bassus, Eugenius, Heraclius, qui conuenerunt in sanctam synodum in ciuitatem Gangrensem.

Quoniam congregata est sancta synodus episcoporum aput Gangrensem [Lege Ecclesiam sanctam] Ecclesie  sancte [n 1Kb] propter aliquas que opus sunt, Ecclesie necessitates, discutientes que secundum Eustatium inueniantur aliqua indisposita [o 1Kb] plurima facta, omnino necessarie disposuit, et omnibus manifestum facere celerius festinauit, ut auferantur omnia que ab eis male fiunt; quia in eo quod uetant nubtias, et dicunt, quia nullus qui nubtiarum coniugia sit sortitus, spem possit ad Deum habere, multe mulieres maritate seducte recesserunt a suis uiris, et uiri a suis mulieribus, [p 1Kb] et postmodum, cum 529 non possent sufferre, adulterate sunt, et propter hanc causam opprobriate sunt. Inueniebantur enim et [q 1Kb] secedentes a domo Dei et ab Ecclesia, et contemnendo uidebantur contra Ecclesiam proprias congregationes facientes, et conuocationes et doctrinas  [r 1Kb] alias contra ecclesiasticam doctrinam, ita ut  docerent peregrina [Lege ueste] uestimenta uti ad ruinam [Lege communionis] communionem pertinere, congregantes fructus Ecclesie, et oblationes que ab initio tradite sunt Ecclesie, ad semetipsos tollentes, et suis rationibus et eorum, qui cum ipsis sunt, sicut sanctis [a 1Kb] et rogata facientibus: et serui a dominis secedentes, et in peregrino uestimento contemnentes suos dominos, et mulieres [b 1Kb] extra consuetudinem pro muliebri uestimento uirile induentes, et in hoc iudicantes se iustificari. Multe autem tondentes se, [c 1Kb] occasione uenerabili natura capillorum mulierum: ieiunia autem in dominico facientes, et libertatem sancti diei contemnentes; et ieiunia que in Ecclesia sunt constituta contemnentes, et ex eis quidam accipere carnes timentes, et [Lege in domibus, quarum] in domos,  cuius domini nubserint, orare nolentes, [d 1Kb] et dum fiunt orationes, contemnunt, et multotiens oblationes, que fiunt in domos qui nubserunt non recipientes, et [e 1Kb] presbyteros qui nubserint reprobantes, et de sacrosancto quod ab eis ministratur, non contingentes, et loca ubi martyres positi sunt, contemnentes, et qui ibi conueniunt et agunt, reprehendunt: et diuites qui ab omne substantia diuitiarum non recedunt, spem [f 1Kb] aput Dominum non habere dicunt, et quanta alia que numerare nemo possit. Singuli enim eorum qui 530 a canone ecclesiastico [Lege exierunt, et habuere] exiit, sicut leges proprias habuit. Quia nec [Lege communis] communicare [g 1Kb] iam uoluntas eis fuit: sed unusquisque quod uoluit hoc addit, et hoc ei placuit, [h 1Kb]  ad incusationem Ecclesie, et suam lesionem.

[i 1Kb] Propter hoc coacta et ueniens in Gangra sancta synodus condemnare eos, et terminos exponere, et foris eos esse Ecclesia. Si autem peniteantur et anathematizent singula, que male dixerunt, suscipi eos.  [i 1Kb] Et propter hoc exposuit sancta synodus singula que anathematizare [Supple debent], et sic suscipi eos. Si autem aliquis non consenserit ad ea que sunt disposita, sicut hereticum eum anathema esse feriendum, et esse excommunicatum, et separatum ab Ecclesia. Oportet etiam episcopos aput omnes, [k 1Kb] qui inuenti fuerint tales, hec custodire.

Hi canones post sanctam synodum Nicenam expositi sunt in Gangram [Lege titulis] [l 1Kb] titulos XX.


De his qui abominantur nubtias.

I. [m 1Kb] Si quis nubtias abominatur, uel queritur, et eam que cum marito suo dormierit, cum sit fidelis et uenerabilis, abominatur, aut queritur, dicens eos ad regnum non posse uenire, anathema sit.


De his qui abominantur edere carnes.

 II. [n 1Kb] Si quis [Lege edat et supple carnes] edens absque sanguine et idololatria, et suffocato, sed cum ueneratione et fide qui eum condemnat pro hoc 531 quod accepit [Lege et] ei dixerit eum spem minime habere, anathema sit.


De seruis qui dominos contemnunt.

III. Si quis seruus [o 1Kb] excusatione uenerandi Deum contemnere doceat dominum, et recedere ab eius ministerio, et non cum obedientia et [Lege tota festinatione suo domino] totius festinationis sue domino seruire, sit anathema.


De nubtis presbyteris.

Iu. Si quis dubitet [Lege de presbytero] a presbytero, qui nubsit, quasi [p 1Kb] non oportere ab eo consecrante oblationem accipere, sit anathema.


 De his qui ecclesie congregationes humiliant.

u. Si quis docet domum Dei contemni, et que in ea sunt congregationes, anathema sit.


[q 1Kb] De his qui extra ecclesiam congregant.

uI. Si quis preter ecclesiam [Lege propriam] proprie congregat [r 1Kb] et contemnens Ecclesiam uoluerit  extra agere non consentiente episcopo aut presbytero, sit anathema.


De oblationibus ecclesie.

uII. Si quis ea que conferuntur ecclesie, uoluerit foris ecclesia accipere, aut dare, [a 1Kb] sine consensu episcopi, aut eius cui ista iniuncta sunt, et non cum conscientia eius uoluerit aliquid agere, anathema sit.


De iis que pauperibus conferuntur.

uIII. [b 1Kb] Si quis dat aut accipit de hoc quod offertur, extra episcopum, aut eum qui ordinatus est ad dispensandam misericordiam pauperibus, et qui dat et qui accipit, sit anathema.


532 De uirginitate et abstinentia

IX. Si qui [c 1Kb] uirginitate aut [Forte abstinentia] abstinentie gloriantur, et quasi abominandis nubtiis recedunt,  et non secundum fidem hoc ipsum bonum, et sanctum uirginitatis nomen custodiunt, anathema sit.


De his qui [d 1Kb] propter uirginitatem elati sunt.

X. Si quis uirginitatem custodiens exaltat se ab his qui nubunt, sit anathema.


De his qui pauperum agapes inrident.

XI. Si quis contemnit fidelium agapes facientes, et propter honorem Domini conuocant fratres, et [e 1Kb] noluerint communicare cum eis inridentes, ut adnichilent hoc quod fit, anathema sit.


De his qui in pallio elati gloriantur.

XII. Si quis uirorum [f 1Kb] pro estimatione [Lege religiose] religionis uite et uenerabili pallio utatur, et estimet se ab eo posse iustificari, et reprobet eos qui  uenerabiliter [Lege ueste consueta] uestem consuetam utuntur, et [Lege et communem que in consuetudine est uestem] communia que in consuetudinis est uestis, anathema sit


De [Lege mulieribus] mulieres que uirile ueste utuntur.

XIII. Si qua mulier arripuerit scemate uestem, pro consueta muliebre, uirilem accipiat, anathema sit.


De his que de nubtiis recedunt.

XIu. Si qua mulier derelinquens uirum suum recedere ab eo uoluerit, quasi abominans nubtias, sit anathema.


 De his qui excusatione religionis natos relinquunt.

Xu. Si quis [g 1Kb] dereliquerit filios suos, et non eos enutriat: sed quantum ad se quasi pro Dei cultu deserat, quemlibet occasione [h 1Kb] asceseos neglegat, anathema sit.
533

De his qui occasione Christi nominis despiciunt parentes.

XuI. Si [Lege qui] quis fidelium filii despiciant parentes occasione Dei uenerationis [i 1Kb] , et non debitum honorem parentibus reddant honorificantes eos, quia in hoc Dei ueneratio est, sit anathema.


De mulieribus que se tondent.

XuII. Si qua mulier [i 1Kb] existimet Dei ueneratione [Lege tondere] tondent caput suum, quod Dominus ad commemorationem precepit ei, ut sit subdita uiro,  et soluerit preceptum, anathema sit.


De his qui ecclesiastica ieiunia contemnunt.

XuIII. Quicunque religiosus sine corporis necessitate [k 1Kb] superuiens, et que traduntur ieiunia, [Supple queque] in commune ab omnibus seruantur in Ecclesia, contempserit, et suo sensu dicat non esse perfecta, sit anathema.


De his qui dominico die ieiunant.

XIX. Si quis ea, que arbitratur [l 1Kb] ascensem, [m 1Kb] aut dissimulatione et diem dominicum ieiunat, sit anathema.


De his qui abominantur martyrum congregationes.

XX. Si quis [n 1Kb] superuiens dispositioni et abominauerit congregationes sanctorum martyrum, et que in eis fiunt celebritates, [o 1Kb] et derogauerit memorie  eorum, sit anathema.

[p 1Kb] Hec scripsimus non recedentes ab his, [q 1Kb] qui sunt in Ecclesia secundum scribturas custodire secundum uoluntatem Dei. Eos uero, qui accipient dispositionem [Lege superbient uel superbiunt, et antea accipiunt] ascesis, et qui [r 1Kb] superbiant contra eos qui simpliciter uiuunt et elatos contra scribturas et 534 ecclesiasticos canones, et nouitatem introducentes aliquam [s 1Kb] abicit catholica et apostolica Ecclesia. Nos autem uirginitatem cum humilitate miramur et abstinentiam cum pudicitia, et nubtias cum  habitatione pudica honorificauimus, et cum ueneratione fienda suscipimus, et recedere a seculi rebus cum humilitate suscipimus, et diuitias cum iustitia et misericordia non reprobamus, et paucitatem [Lege et uilitatem] et multitudinem uestimentorum pro [Lege diligentia] diligentiam corporis non curiosam laudamus; solutas autem et [a 1Kb] conteritas in uestibus processiones non suscipimus, et domum [b 1Kb] Dei nostri honorificamus, et que in ea fiunt orationes sacras, et [Ex Grec. utiles] sanandas accipimus, non concludentes pietatem domibus: sed omnem locum in nomine Dei edificatum honoramus, et que [c 1Kb] in eo congregatio [Supple fit] communem Ecclesiam ad salutem nostram, et omnium [Lege utilitatem] diuersitatem suscipimus, et plurimas misericordias  fratrum, que secundum traditionem per Ecclesias pauperibus fient beatas dicimus, et omnia, que secundum diuinas Scribturas tradita sunt, et apostolorum traditiones, in sancta Ecclesia fieri exoramus. Amen. Ita subscripsimus feliciter.



[d 1Kb] INCIPIUNT CAPITULA Canonum Anthiociensium.

I. De his qui [e 1Kb] contradicunt Nicenis canonibus, et de [Lege sancto] sanctum Pascha.

II. De his qui se ab [Lege ecclesiis] Ecclesia separant, et in domibus communicant.

III. [f 1Kb] De [Lege inuadentibus] inuadentes parocias alienas.

Iu. De [Lege communicatis] excommunicatos qui presumunt agere.

 u. De his qui occulte ab Ecclesia segregant.

uI. De excommunicatis clericis uel laicis.

uII. De dandis epistulis.

uIII. De non suscipiendis peregrinis.

IX. De metropolitanis.

535 X. De his qui uocantur corepiscopi.

XI. De his qui [g 1Kb] imperatoribus supplicant.

XII. [h 1Kb] De his qui degradati imperatori supplicant.

XIII. De episcopis qui in aliena parocia ordinant.

XIu. [i 1Kb] Si accusatus episcopus inter prouinciales minime iudicium conueniat.

 Xu. De conemnatis episcopis.

XuI. [i 1Kb] De episcopis uagantibus.

XuII. [k 1Kb] De his qui ad episcopatum uocantur, et contemnunt

XuIII. De ordinatio et non suscepto episcopo.

XIX. De episcopis ordinandis.

XX. Ut secundo in anno synodus fiat.

XXI. Ut nullus episcopus de propria migret Ecclesia.

XXII. [l 1Kb] De his qui in aliena parocia ordinant quemquam.

XXIII. Ut nulli episcoporum liceat [Lege post se] posse successorem eligere.

XXIu. De rebus Ecclesie, et que sunt episcopi.

XXu. Et ut episcopus potestatem habeat res Ecclesie  gubernare


Expliciunt capitula.



INCIPIUNT CONSTITUTA Canonum Anthiociensium in Dedicatione.

Sancta et pacissima synodus, [Lege que] qui a Deo congregata est Anthiocie, his qui secundum prouincias unanimes sanctis et comministris in Domino salutem. Gratia et ueritas Domini saluatoris nostri Iesu Christi, uisitans sanctam [m 1Kb] Anthiocensem Ecclesiam, et in unum nos congregans, communi et uno sensu in spiritu pacis [n 1Kb] multa quidem alia corrigit: in omnibus autem et corrigit, ex precepto sancti et pacifici Spiritus bene haberi placuit, cum multo tractatu, 536 et iudicio simul omnium  nostrum in hoc ipso congregatis episcopis apud Anthiocenam ciuitatem ex diuersis prouinciis ad notitiam uestram suggerimus, credentes Domini nostri gratia et pacis in Spiritu sancto, [o 1Kb] quia et ipsi consentiatis per uirtutem eius, sicut nobiscum presentes, et orationibus cooperantes, magis autem confirmati, et sancto Spiritu coagentes, hec ipsa nobiscum consentientes et constituentes, et hec ipsa que placuerunt assignantes et firmantes per sanctum Spiritum consonanter. Sunt enim qui instituti sunt canones ecclesiastici, [p 1Kb] qui subditi sunt a sancta  et pacissima synodo, que in Anthiocia congregata est.



TITULI XXu.


De his qui contraria temptant Nicenis canonibus, et de sancto Pascha.

I. Omnes qui temptant soluere terminos [a 1Kb] sancte et magne synodi, [Lege qui . . . constituti] que in Nicea constituta sunt sub presentia piissimi imperatoris Constantini [b 1Kb] de sacratissima festiuitate sancte Pasche saluatoris Domini nostri, excommunicatos et expulsos esse a sancta Ecclesia, si permanserint in eo stantes et contendentes contra ea, que bene sunt constituta: et hoc [c 1Kb] si de laicis. Si autem de his, qui presunt Ecclesie, episcopis, aut presbyteris, uel diaconis post hoc constitutum [d 1Kb] presumpserint ad  euertendum populum, et conturbationem ecclesiarum, et singuli cum Iudeis, uel ante Iudeos celebrare Pascha uoluerint: hunc sancta synodus abs se et ab Ecclesia alienum esse censuit; quia non solum sibi facit peccatum; sed et multis [Lege preuaricationis et destructionis] preuaricationem et distructionem esse [e 1Kb] auctorem: et non solum tales deici de ministerio; sed etiam et eos, qui temptant communicare cum 537 eis, [f 1Kb] postea degradandum eos. Etiam degradati fraudari oportet [Lege honore, quem] honores que sanctus canon, et Dei sacerdotium accipit.


De his qui se auertunt ab Ecclesia, et in domibus communicant.

II. Omnes, qui ingrediuntur domum Dei, et sacras  Scribturas audiunt, et non communicant [g 1Kb] eucaristia cum populo; sed auertunt se a [Lege sancto munere per] sanctum munus pre nescio quam inquietudinem, et in suis domibus communicant; de his [h 1Kb] censuimus proici ab Ecclesia, quandiu confessi fructum ostendant conuersionis, et supplicantes tunc possunt mereri indulgentiam. Nam non licere eis, cum excommunicati  fuerint, [i 1Kb] communicare, neque in domo conuenientes simul orare, quia Ecclesie sancte non condeprecantur, neque eos in alia Ecclesia suscipi, [i 1Kb] qui in alia non congregantur. Si autem uisus fuerit aliquis episcoporum, aut presbyterorum, aut diaconorum, aut quicunque de canone Ecclesie excommunicatis communicare, nunc et [k 1Kb] ipsum excommunicatum esse, pro eo quod nisus est confusionem facere canoni Ecclesie.


De his qui [Lege de aliis parrociis in alias] de alias parrocias in aliis se immergunt.

III. Si quis presbyter, aut diaconus, uel aliquis ex [Lege sacro ministerio] sacri ministerii derelinquens suam parrociam ad aliam uadat, etiam omnino post tarditatem [l 1Kb] in alienam parrociam temptat multo  tempore, non ministrare. Si forte euocatus a proprio episcopo, ut 538 reuertatur [m 1Kb] ad propriam, et correptus non audiat, et permanserit [Lege in inquietudine] inquietudine, omnino degradari eum a ministerio, et nullam eum spem habere ad reuertendum. Si autem degradatum pro hac culpa suscipiat eum [n 1Kb] alius episcopus, [o 1Kb] et ille [Lege culpetur a communi] culpatur a communione synodo, eo quod destruat dispositiones ecclesiasticas.


De his qui degradati presumunt sacrosanctum agere.

Iu. Si quis episcopus a synodo depositus, aut presbyter, aut diaconus a proprio episcopo excommunicatus presumpserit aliquid ministerii agere, ipse in se damnationem firmauit. Si episcopus [p 1Kb] sit, similiter  secundum morem consuetudinis, nunquam eis licere in alia synodo spem ad restituendos habere, neque satisfactionis locus eis datur: sed et qui eis communicauerint, omnes abicit sancta Ecclesia: [Legendum est maxime si] preterea si agnoscentes sententiam contra memoratos datam, temere uoluerint eis communicare.


 De his qui se ab Ecclesia retrahunt et occulte congregantur.

u. Si quis presbyter, aut diaconus contemnens suum episcopum separauerit se ab Ecclesia, et secretius congregans [a 1Kb] [Lege altare et euocanti] altarem statuat, et euocante eum episcopo non obaudierit, [b 1Kb] eum et primo et secundo uocantem contempserit, nouerit se omnino degradari, et medicinam non mereri, neque suam dignitatem habere posse. Si autem permanserit conturbans et resultans Ecclesie, [c 1Kb] [Supple debent, et lege que] qui a foris sunt potestates, sicut rebellem eum corrigere.


539 De his qui excommunicantur clerici uel laici.

uI. Si quis a proprio episcopo excommunicatus fuerit, non eum debere ab alio suscipi in communione,  si non primo eum reuocauerit proprius episcopus, aut in synodo occurrens satisfaciat, et agnouerit synodus, causa eius suscipiatur, aut [d 1Kb] si de eo secundam sententiam dixerint. Definitum est [e 1Kb] in eo institutum de laicis, presbyteris, et diaconibus, [Lege et omnibus] et omnes, qui sunt in canone, ita iudicandos.


De dandis epistulis.

uII. Ut non liceat presbytero, qui [Lege in loco, ex Greco in pagis] in locum est, canonicas epistulas dare, nisi solum ad uicinos episcopos epistulas dirigere. Inreprehensibiles autem corepiscopos dare pacificas.


De non suscipiendis peregrinis [f 1Kb] .

uIII. Nullum sine formata suscipere peregrinum.


 De metropolitanis uniuscuiusque prouincie.

IX. [g 1Kb] Uniuscuiusque prouincie debemus agnoscere metropolitanos, et preesse episcopis, et sollicitudinem suscipere totius prouincie, pro eo quod in metropolim undique concurrunt omnes, qui causas habent: unde placuit ut honore preponantur, et nichil agere plus aliquid liceat ceteris episcopis sine ipso [h 1Kb] secundum antiquum a Patribus nostris manentem canonem, nisi hoc solum quantum cuiusque pertinet  parrociam, et que sub ipsa pertinent loca. [i 1Kb] Singulos autem et unumquemque episcopum potestatem habere [Lege gubernande, et supple sue parochie] gubernandam secundum uniuscuiusque uenerationem, et prouisionem facere totius loci, [i 1Kb] qui est sub eius ciuitate, 540 ut ordinet presbyteros, et diaconos, et cum iudicio singula perspicere, et [k 1Kb] nichil aliud agere, aut presumere sine metropolitano episcopo, [l 1Kb] et nec ipsi liceat sine ceteris in concilio.


De his qui uocantur corepiscopi

X. Qui in locis aut uicis sunt constituti corepiscopi, non audeant manus imponere ordini cuique: sed placuit [m 1Kb] sancte synodo circa eos suam mensuram [Supple tenere, et] gubernare [Lege que] qui subiacent eis, Ecclesias, et eorum sufficere sollicitudini  et iubamini. Constituere autem subdiaconos, et exorcistas, et lectores, et eorum sufficere prouectioni, et neque presbyterum aut diaconum ordinare presumant sine ciuitatis episcopo, cui subiacet ipse, et loca ipsa. Si uero temptauerit aliquis transgredi Patrum constituta, degradari eum ab honore quo fungitur, et excorepiscopum fieri, et a ciuitate, in qua fuerat, [n 1Kb] abici.


De his qui apud imperatorem supplicant.

XI. Si quis episcopus, aut presbyter, aut si qui de canone sine conscientia aut [Lege litteris] litteras, qui in prouincia sunt episcopi, et maxime metropolitani, pergat ad imperatorem; hunc diffamari et expelli non solum a communione, sed etiam [o 1Kb] dignitatem qua fungitur amittat, propter quod molestus  exstitit piissimis imperatoribus nostris extra dispositionem Ecclesie. Si autem necessario euocatus ad imperatorem, [Supple facultatem habeat, uel aliquid simile] eundi, et hoc cum tractatu et conscientia metropolitani prouincie episcopi, [p 1Kb] et eorum qui in ea sunt, et eorum scribtis instrui debeat.


De his qui degradati imperatori supplicant.

XII. Si quis a proprio episcopo degradatus presbyter aut diaconus, aut si episcopus [q 1Kb] a synodo, et molesti  fuerint ad 541 aures imperatoris: oportet etiam in uniuersali synodo conueniri eos, et [Lege qui] que dicunt se iustitiam habere, [a 1Kb] allegare apud plurimos episcopos, et ab eorum discussione, et [Lege iudicio] iudicium exspectare spem. Si autem in hoc anxiati, molesti fuerint imperatori; censemus hoc in nulla uenia peruenire, neque locum satisfactionis habere, neque spem future restitutionis exspectare.


De episcopis qui in aliena parrocia ordinant.

XIII. Placuit, ut nullus episcopus audeat [b 1Kb] ab alia prouincia in aliam ingredi, et ordinare in Ecclesiis aliquos ad prouectum sacri ministerii, neque si comitari secum fecerit socios; nisi rogatus abierit per litteras metropolitam, et qui cum eo sunt, episcoporum,  et sic ad ordinandum transeat. Si autem nullo uocante comitetur inquiete ad ordinationem aliquorum, et dispositionem ecclesiasticarum rerum non ad eum pertinentium; inaniter quidem ab eo acta sunt, et ipsum non suscipi, propter [Lege inquietudinem suam et inrationabilem temeritatem] inquietudinis sue, et inrationabilis temeritatis sue, de qua oportet iudicium ferre, deinde et [Lege depositus] depositum abiciatur a sancta synodo


De episcopis qui adpetuntur, et inter prouinciales [c 1Kb] iudices non consonant.

XIu. Si quis episcopus in aliquibus criminibus accusatus [d 1Kb] iudicatur, et postmodum eueniat [Abundat et] et pro eo dissonare inter eos qui sunt in prouincia episcopi, [Lege aliquibus innocentem . . . asserentibus,  aliis autem] aliquorum innocens qui iudicatur asserentes, [e 1Kb] aliorum autem reum; pro elimatione discussionis totius cause placuit sancte synodo, ut metropolitanus episcopus, [Lege eos] et qui ex uicina prouincia [Lege conuocet] conuocentur, et collegas aliquos, qui iudicent, et dubietatem dissoluant, et per hos firmare [Lege comprouincialibus] cum comprouinciales, que eis uidentur.


542 De condemnatis episcopis.

Xu. Si quis episcopus in aliquibus criminibus accusatus iudicetur ab omnibus qui sunt in prouincia episcopis, [Lege et uel ita ut] ut omnes uno consensu unam contra eum proferant sententiam; hunc nullo modo [f 1Kb] ab aliis iudicari: sed permanere firmam et consonantem, que a prouincialibus episcopis data  sententia est.


 De episcopis uacantibus.

XuI. Si quis episcopus uacans, [g 1Kb] suam relinquens Ecclesiam, et adripuerit alienam sedem sine perfecta synodo; hunc esse omnino deiectum, etiamsi contigerit, ut omnis populus, quem subrepsit, desiderent eum: perfectam autem esse eam [Lege synodum] synodus censuit, maxime ubi [h 1Kb] et metropolitanus preest.


De his qui uocati ad episcopatum, contemnunt [i 1Kb] .

XuII. Si quis episcopus ordinatus, preesse [i 1Kb] populo noluerit, et ministeria non suscipiens, non adsentiat pergere in commissam sibi Ecclesiam; hunc esse alienum a communione, quousque [k 1Kb] coactus suscipiat, aut postremo disponat de ipso perfecta synodus, qui sunt in prouincia, episcoporum.


 De ordinato episcopo et non suscepto.

XuIII. Si quis episcopus ordinatus, et in parociam, in qua ordinatus est, non eat, non suo uitio, sed populo uetante, aut pro alia culpa non ab eo facta: hunc autem censemus habere dignitatem et ministerium solum, quod causa non uideatur habere in rebus ipsius Ecclesie, in qua est ordinatus: sed [l 1Kb] exspectare eum oportere, quousque prouincie synodus de eo que eis uidentur ordinet.


543 De ordinandis episcopis

XIX. Episcopum non ordinari absque synodo uel presentia metropolitani prouincie, quia ipso presente melius, et cum eodem omnes [Supple aderunt], qui sunt intra prouinciam episcopi, quos etiam oportet  per epistulam metropolitanum postulare. Et si omnes occurrerint, melius; si autem minime, hoc tantum plures esse presentes oportet, [Lege aliis.. consentientibus] alii per litteras suas consentientes et sic cum consensu plurimorum siue presentia, siue electione fieri oportere ordinationem. Si autem aliter extra que ordinata sunt fiant, non ualere ordinationem. Si autem secundum ordinatum canonem fiant, et aliqui contradicant per propriam intentionem, obtinere multorum electionem [Hec uerba redundant] omnino non ualeant.


Ut [Secundo pro bis] secundo in anno synodus fiat.

XX. Propter ecclesiasticas necessitates, et [m 1Kb] querelarum perfinitiones optime habere placuit [Lege sancte synodo] sancta synodus, [n 1Kb] per singulas prouincias  episcoporum fieri concilia [Id est bis in anno] secundo  in anno: [a 1Kb] semel post tertiam hebdomadem festiuitatis Pasche, ut quarta hebdomada Pentecosten celebrari synodus possit, et [Lege commonere] commemorare metropolitanos prouinciarum episcopos. Secundam autem synodum idus Octobr. que est decima [b 1Kb] Yperberethei, et in ea synodo presbyteros supplicare, et diacones, et omnes qui lesi sunt, et a synodo iudicatum mereri: et nunquam liceat aliquibus inter semetipsos synodum facere absque [Lege eis] eos, qui [c 1Kb] creditas habent metropolitanas ciuitates.


Ut nullus episcoporum de propria migret Ecclesia.

XXI. Ut episcopo non liceat a parocia in aliam parociam transire, neque per uoluntatem 544 suam, neque a populis uim passum, neque ab aliquibus episcopis coactum: permanere autem eum [d 1Kb] oportere in  qua ordinatus est a Domino in principio Ecclesia, et non eum transire, sicut iam dudum de hoc terminum prolatum est.


De his qui ordinatur [Lege ab aliarum prociarum] ab aliorum parociis episcopis.

XXII. Episcopum non subintrare alienam ciuitatem, que non ei subiacet, neque [Lege in loca] in locis, que ad eum non pertinent, [e 1Kb] neque ad ordinationem alicuius, neque consecrare presbyterum uel diaconem in locis [f 1Kb] alieni episcopi, nisi forte postulatus cum consensu proprii episcopi. Si quis autem hoc temptauerit, infirma [Lege sit, uel supple debet ut can. seq.] esse manus impositio ordinis eius, et ipse confusionem [g 1Kb] a synodo patiatur, quia quod uindicare non potest, ordinare non debet.


 Ut nullus episcopus post se successorem eligat.

XXIII. [h 1Kb] Nulli episcoporum licere sibi constituere successorem in exitum uite sue. Et si aliquid tale factum fuerit, infirma esse debet [i 1Kb] ordinatio eius. Illud autem obseruari dispositionem ecclesiasticam instituentem non aliter fieri, nisi [i 1Kb] cum synodo et iudicio episcoporum, ut post transitum quiescentis potestatem habeant ordinare eum qui dignus est.


 De substantia Ecclesie, et que sunt episcopi.

XXIu. [k 1Kb] Ut que sunt ecclesiastica, optime et diligenter debeant custodiri, sicut oportet, cum bona conscientia et timore [Lege et fide] fidei, scientes quia apud eum sunt, qui omnia respicit Dominus; que et gubernare oportet cum iudicio et potestate episcopi, qui creditum habet populum [l 1Kb] et omnia, 545 que intra ecclesiam congregantur. Probata autem et certa esse que sunt Ecclesie, cum notitia presbyterorum et diaconorum, et omnia eos scire et non ignorare, que sunt propria [m 1Kb] Ecclesie, et nichil eos lateat, ut cum uenerit episcopus exire de seculo, scientes ea que sunt Ecclesie, rerum per negligentiam perire minime [n 1Kb] patiantur, ut neque propria episcopi pulsentur occasione ecclesiasticarum rerum.  Iustum enim et beneplacitum est Deo et hominibus, ut propria sua episcopus, quibus ipse uoluerit, derelinquat; ita tamen, ut que Ecclesie sunt, ipse in uita sua [Lege custodiat] custodire, et non patiatur aliquid Ecclesia detrimentum. Et [o 1Kb] neque episcopus occasione Ecclesie [Lege proscribatur, et . . . cadant] prescribi, et in causas cadere, qui ad eum pertinent heredes, ut et ipsi post mortem de eo [Lege blasphemiis non detrahant] blasphemie non detrahi.


Ut episcopus potestatem habeat res Ecclesie gubernare.

XXu. Episcopus habeat rerum Ecclesie gubernationem ad omnes, qui expetunt cum omni ueneratione et timore Dei accipere, et ea que opus sunt ad necessaria eius, [p 1Kb] et [Subauditur ad eorum] qui  apud eum suscipiuntur, fratrum necessaria, ut nullo impedimento occasionis [Lege fraudentur aliqui] fraudari aliquos secundum Apostolum dicentem: Habentes autem escas et tegumentum, his contenti sumus . Si enim [q 1Kb] in his non sufficit, et conuertat res Ecclesie [r 1Kb] in proprias et domesticas necessitates, et lucra Ecclesie et possessionum fruges non cum notitia presbyterorum et diaconorum tractet, sed [Redundat  cum] cum domesticis suis et affinibus, aut fratribus, aut filiis prestet potestatem, ut per eos tales absconse [Lege ledantur certe res] ledere certas res Ecclesie, hunc autem conuinctum 546 subiacere synodo prouincie. Si autem et aliter incusetur episcopus, [a 1Kb] aut ii, qui cum eo sunt presbyteri, eo quod de agris, siue ex aliqua substantia Ecclesie in semetipsos [Lege usurpent, ut pauperes] que pertinent ad Ecclesiam, siue usurpantes, et pauperes tribulentur, [b 1Kb] accusationem autem et blasphemiam fieri rationibus, qui sic eum gubernauerint: hos per correctionem lucrare apud sanctam synodum [c 1Kb] . Et subscripserunt.

Eusebius presens omnibus subscripsi, Theodorus omnibus constitutis in sancta synodo presens subscripsi, [d 1Kb] Tharcudamantes, [e 1Kb] Mauricius, Machedonius,  Eutherius, Alphion, Bassus, Paulus, Theodotus, Niceta, Anatholius, Narcissus, Archelaus, [f 1Kb] Siricius, Hisichius, Manicius, Moses, [g 1Kb] Agapius, [h 1Kb] Theodotus, [i 1Kb] Mocimus, [i 1Kb] Eustatius.

Ordinauimus subscribentes, Amen.


Explicit concilium Anthiocensium.



547 [k 1Kb] INCIPIUNT CAPITULA CALCIDONENSIS.

I. [l 1Kb] De his qui premio ordines adipiscuntur.

II. [m 1Kb] De accusatoribus episcoporum.

III. Ut clerici conductores non sint.

Iu. [n 1Kb] De his qui uitam solitariam sectantur, et quo honore fungantur.

u. [o 1Kb] Ut nullus clericus de Ecclesia sua in aliam transeat.

 uI. [p 1Kb] Ut nullum absolute liceat ordinare.

uII. [q 1Kb] De his qui profitentur se clerici esse, uel monaci.

uIII. De dispensatoribus Ecclesie.

IX. [r 1Kb] De causis clericorum.

X. [s 1Kb] Ut nulli clericorum liceat de Ecclesia sua discedere.

XI. De non temere dandis epistulis synodicis.

XII. In una prouincia unum debere esse metropolitanum episcopum.

XIII. [t 1Kb] Nulli clericorum liceat in alterius ciuitate ministrare.

XIu. [u 1Kb] Ut nullus clericus uxorem hereticam uel paganam accipiat.

Xu. [u 1Kb] [Lege Quot] Quod annorum uelari debeant ancille  Dei.

XuI. De uirginibus et monacis.

XuII. De [Lege parrociis rusticis] parrocias rusticias.

XuIII. De coniuratis.

XIX. Ut [secundo pro bis] secundo in anno concilia faint.

XX. [x 1Kb] De non suscipiendis alterius Ecclesie clericis, et de susceptoribus eorum.

548 XXI. De [Lege accusatoribus] accusatores episcoporum.

XXII. Ut nullus clericus aliena diripiat.

XXIII. De clericis et monacis excommunicatis.

XXIu. De [Lege sacratis monasteriis] sacrata monasteria.

 XXu. [a 1Kb] De ordinandis episcopis, et de [Lege reditibus] reditus Ecclesiarum.

XXuI. De [Lege dispensatoribus] dispensatores Ecclesiarum.

XXuII. De [Lege corruptoribus] corruptores mulierum.


Expliciunt capitula.



[b 1Kb] INCIPIT CONCILIUM CALCIDONENSE quingentesimo anno sub imperatore piissimo Marciano.

Statuta, que per singulas synodos a sanctis Patribus constituta sunt, hactenus habere firmitatem censuerunt dicentes.


De his qui premio ordines adipiscuntur.

I. Si quis episcopus ordinationem pro pecunia fecerit,  etc., uti capite XXu collectionis precedentis, ubi canones huius uersionis cum nostrorum mss. uariantibus descriptos inuenies. Solum tituli singulis canonibus prefixi, qui ibidem desiderantur, et a Iustello proferuntur, ex premissa tabula repetendi sunt. Post ultimum canonem ibidem descriptum hec ex prisca uersione sequuntur.


549 Et subscripserunt.

[c 1Kb] Paschasinus episcopus statui et subscripsi.

[d 1Kb] Luculensis episcopus statui et subscripsi.

Bonifacius presbyter legatus sancte Ecclesie Romane statui et subscripsi, et ceteri episcopi infra scripti.

    Anatolius Constantinopolitanus.
    Iulianus legatus.
     Thalasius Cesaree Cappadocie.
    Eusebius Anquirensis.
    Lucianus [e 1Kb] Byze Eracl.
    [f 1Kb] Diogenes metrop. Cizic.
    Calogerus Claudiopol.
    Seleucus metrop. Amasie.
    [g 1Kb] Meltius Syrie.
    Florentius Sardensis.
    Onesiforus Iconie.
    Pergamius [h 1Kb] Anthi.
    Anastasius Nicenus.
    Marianus Sinadensis.
     [i 1Kb] Constantinus Bostrenus.
    [Lege Critonianus] Petronianus Afrodisiade.
    Romanus Mirensium.
    Eunomius Nicomedie.
    Francio [i 1Kb] Afrodienus.
    Petrus Gangrensis.
    Heleuterius Calcidonie.
    Theodorus [Lege Damasci] Lamasci
    [Lege Nunechius] Nunecius Laodicie.
    Fotius Tyri.
    Basilius [Lege Seleucie] Seleuci metrop
    Ioannes Sebastie.
    Cyrus Anazarbi.
    [k 1Kb] Constantius Meleti insul.
    Callinicus [Lege Apamee Bithynie] Pamenee.
     Patricius [Lege Thyanensis] Tyensis.
    Stephanus Ieropolita.
    Cecropius Sebastiopol.
    Theoctistus Posinunt.
    550 Lucianus Byze Arcadiopol.
    Trifon [Lege Chiensis] Diensis.
    Iulianus Thabie.
    Amphilocius Sydensis.
    [Lege Ibas Edesse] Libas Aedisse.
    Acacius [Lege Ariarathie] Ariathie.
    Antiochus [Lege Sinopensis] Synensis.
    Fronto [l 1Kb] Faseliensis Lycie.
    Philippus [m 1Kb] pro u. c. Balburen.
    Patricius [Lege Acrasitane] Acasitane Lycie.
    Gemellus Stratonice.
     Stephanus Pemanensis.
    [n 1Kb] Consensius Ierocesarie.
    Eulalius [Lege Pioniensis] Phyoniensis
    Hermias [Lege Abydi] Abide Helesp.
    Cyriacus Trocnadensis.
    Acyllas Eudoxiade.
    Danihel [Lege Cadensis] Caldensis.
    Fonteianus [Lege Sagalassensis] Sallagassiensis.
    Helias Blandi.
    Policarpus [Lege Gabalensis] Alensis.
    Leucius [o 14Kb] Irensis.
    [Lege Amachius Setensis] Amachis Seggensis.
     Andreas [a 7Kb] Aualensis.
    Eusebius Dorilensis.
    [Lege Alchimedes Silandicus] Alchimedissi Landipus.
    Dionysius Atthalie.
    Andreas Achaie.
    Olympius Sozopolitanus.
    Paulus [Lege Philomeliensis] Flomeliensis.
    Modestus Sebastenus.
    Euandrus Dioclie.
    Iohannes [b 1Kb] Brauclensis.
    Eulalius [Lege Siblie] Fiblie.
    Helpidius Thermensis.
    Theodorus Heraclie.
    Olympius [Lege Paneadis] Phaniodos.
     Thomas [Lege Porphyrionensis] Phorfireonensis.
    Mysterius [Lege Amoriensis] Anoriensis.
    Longinus Orcisti.
    Manasses [Lege Theodosiopolis] Theodopol.
    Nicolaus [c 1Kb] Acarasseon.
    Romanus [Lege Bubonensis] Bubbensis.
    Musonius [Lege Nisse] Nisie.
    551 [d 1Kb] Acacius Ariaratie.
    Atticus [e 1Kb] Zelohensis.
    Menecrates [Lege Ceracensis] Ciras.
    Helias Blandi.
    Eusthocius Docimiensis [f 1Kb] .
    Mirus Eulandrensis.
    Philippus [Lege Lysiadensis] Lygiadensis.
    Cyriacus Eucarpie.
     [g 1Kb] Abircius Ieropolitanus.
    Messalinus Laodicie.
    Gerontius Basilinopol.
    Apragmonius [h 1Kb] Tii.
    [i 1Kb] Danihel Caldonensis.
    Matthias [i 1Kb] Thimenutii.
    Thoman Theodosiopol.
    Dauid Hadrianie.
    Zenodotus Thelmeseon.
    Meliphtongus Iuliopol.
    Basilius [k 1Kb] Nacolie.
    Danihel Lampsaci.
    [Lege Themistius] Themistrius Amastridos.
    Alfius [Lege Myndi] Myli.
     Renus Ionopolitanus.
    [l 1Kb] Fontianus Salagassene.
    [m 1Kb] Nicolaus Carasseon.
    Eupitius Stratonice.
    Iohannis [Lege Amyzonis] Amozonis.
    Theodoritus Alauandon.
    Florentius [Lege Hadrianopol.] Hadriapol
    Nephtolemus [n 1Kb] Cormonopol.
    Paulus Deruensis.
    Plutarcus Lystron
    Eugenius [Lege Cannensis Lycie] Canoniensis.
    Rufinus [o 1Kb] Ydesienus.
    Acholius Larandon.
    [Lege Pionius] Plonius Throados.
    Ioannes Tripolitanus.
     Rusticianus corepiscopus.
    Basilius Ocyrensis.
    Iacobus [p 1Kb] Pipminensis.
    Epiphanius [q 1Kb] Medalu.
    [Lege Acilas Aurocrorum] Acilius Aurocen.
    Gennadius Hacmonensis.
    Acarius [r 1Kb] Aennensis.
    Cyrinus [Lege Pataron] Potaron.
    552 Marcianus [Lege Corallitanus] Caralitanus.
    Eugenius [s 1Kb] Cotoniensis.
    Obrimus [t 1Kb] Coracesii.
    Theodoritus Cirritanus.
    Iohannes Germanitie.
    Uranius Emisse.
    Damyanus [Lege Sidonis] Ildonis.
     Ioseph Eliopolitanus.
    Iulianus [Id est Rosiensis] Rosuensis.
    [u 1Kb] Olympius Peneades.
    Theodorus Claudiopolit.
    Tyrannus Germanicopolit.
    Paulus [Lege Aradiensis] Radiensis.
    Rufinus [Forte Samosaten.] Amorathion.
    Sabinianus [Lege Perrhenut.] Pirrenus.
    Patricius Neocesari.
    Philippus Adane.
    Indimus Ieropolitan.
    Saba Palti.
    Theodorus [Lege Tripolitanus] Pentapolit.
    Nes [Lege Cepha castelli] Chefrenus.
     [Lege Zebenus Martyropolitanus] Zebenneus Marthiopolit.
    [a 1Kb] Maragentus Enzitinensis
    [b 1Kb] ualens Laod. Fen.
    Paternus corepiscopus.
    Eulogius Philadelfie.
    Proculus Adraonensis.
    Theodosius Canotasenus.
    Hormisda Philippopolitanus.
    Ioannis Flauiados.
    Euolcius [Lege Zeugmatenus] Zeumatenus.
    Abramius Circensis
    Romulus [Lege Chalcidensis] Alchidensis.
    Timotheus [Lege Balaneensis] Balensis.
    Eusebius [Lege Seleucobeli] Eleucobilo.
     Paulus [Lege Mariamnensis] Mariansis.
    Euthycianus Epiphaniensis.
    Marcus Aretuse.
    Iohannes [Lege Carrhensis] Carroniensis.
    Bassianus corepiscopus.




Expliciunt canon. Calcidonensis.



553 [c 1Kb] INCIPIUNT TITULI Canonum Constantinopolitanorum.

I. Ut permaneant que in Nicia sunt legitime, et immobiliter constituta.

II. De anathemate Arianorum, Eunomianorum, Machedonianorum,  Sabellii, [d 1Kb] Photini, Marcellini, et Apollinaris.

III. De singulis parrociis ordinandis et de primatu [e 1Kb] episcoporum metropolitanorum.

Iu. De Maximi indisposita ordinatione. De primatu Ecclesie [f 1Kb] Constantinopolitane.


Expliciunt.



INCIPIUNT CANONES.

[g 2Kb] Hi canones expositi sunt ab episcopis CL [Lege congregatis] congregati in unum Constantinopoli, quando ordinatus est beatus Nectarius episcopus, consulatu piissimi, atque amatoris Christi imperatoris nostri Fl. Marciani Aug. [h 1Kb] III kalend. Nouembres per gratiam Dei, et constitutione piissimorum, et fidelium imperatorum una cum sancta synodo, 554  in basilica sancte et uictricis martyris Euphemie coniubante eos precibus suis. Sancta synodus dixit.

I. Non transgredi fidem [i 1Kb] sanctorum Patrum 318, qui in Nicea Bithynie conuenerunt: sed permanere eam firmam, et dominam censemus.


[i 1Kb] Anathema esse omnem heresem.

II. Id est Eunomianorum [k 1Kb] similium Arrianorum, [l 1Kb] Eudoxianorum, et Semiarrianorum Spiritui sancto [Lege aduersorum] aduersi et Sabellii, et Marcellianorum [m 1Kb] , et [Lege Apollinariorum] Apollianorum.


Que debeantur Aegypto, Antiocie, et Constantinopoli.

III. Ut extra terminos [n 1Kb] non ingredere alienos,  neque confusionem facere Ecclesiis; sed secundum canones obseruare.

Ut Alexandrinum quidem episcopum, que in Aegypto sunt, gubernare, seruatis que in Nicenis [a 1Kb] canonibus primatus Anthiocene Ecclesie: et Asie gubernationis 555 episcopi, que per Asiam sunt, parrocias solum gubernare: qui uero sunt Ponto, Pontice tantum; qui sunt Tracie, Traciarum solum.

Non uocatos autem episcopos super parrociam alienam non debere ingredi ad ordinandum, aut pro aliquibus aliis gubernationibus ecclesiasticis, seruato quod scriptum est de parrociis canone et constitutum, et ut per singulas prouincias, prouincie synodus gubernet, secundum ea que in Nicia constituta sunt.

Que autem in barbaricis gentibus sunt Ecclesie  Dei, ita gubernari oportet, secundum quod obtinuit a Patribus consuetudo. Constantinopolitanum autem episcopum habere primatum honoris post Romanum episcopum, [b 1Kb] pro quod eam esse censemus iuniorem Romam.


De Maximo Cynico, et aduersum eius iniquitates, et delubra eius, que Constantinopolim [c 1Kb] facta sunt.

Iu. In omnibus placuit, ut neque Maximum episcopum fuisse, aut esse, neque ipsos qui ab eo ordinati sunt in quocunque gradu clericorum, uel quelibet facta sunt, infirmata esse censemus.


De primatu [d 1Kb] Ecclesie Constantinopolitane.

Sancta synodus dixit. Ubique sanctorum Patrum terminis subiacentes, et quem nunc legimus canonem  CL reuerentissimorum episcoporum, qui congregati sunt in hanc regiam ciuitatem, cognoscentes, hec censuimus [e 1Kb] de primatu sancte Ecclesie Constantinopolitane ciuitatis iunioris Rome, quia [Lege sedi] sedis magne Rome, pro eo quod regnaret, sancti Patres statuerunt [Dele ei] ei primatum; ita nunc et nos in hoc constitutum firmantes uenerabiles CL, primatum reddimus 556 iuniori Rome, rationabiliter iudicantes, ut que regno et senatu honorificatur ciuitas, obtineat et firmitatem primatus secundum  magnam Romam, et in ecclesiasticis causis magnificam eam esse, sicut et Romam, et [f 1Kb] secundam post eam esse censemus.

Et ut Ponticam, et Asiam, et Traciam gubernationem metropolitani [g 1Kb] habeant. Etiam qui in barbaricis sunt episcopi, a sede suprascribta [h 1Kb] parrocias eis ordinentur. Et ut [Lege singuli metropolitani per memoratas] singulum metropolitanum memoratas parrocias cum prouinciarum episcopis ordinent episcopum, sicut diuini canones censuerunt.

Manus impositionem autem, sicut superius dictum est, a metropolitanis episcopis fieri debere; electionem autem facere secundum consuetudinem, ad eos referre oportet.


Et subscripserunt.

 Nectarius Constantinopolitanus episcopus statui et subscripsi.

[i 1Kb] Paschasinus episcopus legatus sancte Ecclesie Rom. statui et subscripsi.

[i 1Kb] Lucentinus presbyter legatus Ecclesie Rom. subscripsi.

Bonifacius presbyter legatus Ecclesie suprascripte SS. subscripsi. Et ceteri subscripserunt.


Aegypti.
    Timotheus Alexandrinus.
    Dorotheus Oxyrinco.




Palestini.
    Cyrillus Hierosolymitanus.
    Gelasius Cesariensis.
    Macer [Lege Hiericuntis] Hierocontis.
     557 Dionysius Diospolitanus.
    Priscianus Nicopolitanus.
    Saturninus Sebastenus.
    [k 1Kb] Rufus Scythopolitanus.
    Auxentius Ascalonis.
    Aelianus Iamnensis.




Phenices.
    Zenon Tyri.
    Paulus Sidonis.
    [l 1Kb] Nestatius Ptolomaide.
     Philippus Damascenus.
    [a 1Kb] Bracchus Paneadensis
    Timotheus [Lege Berytensis] Brittamensis.
    [b 1Kb] Basilides Bybli.
    Mucimus Aradi.
    Alexander Archis [c 1Kb] per Theodo.




Syrie Celes.
    [Lege Meletius] Mellitus Antiocie.
    Pelagius Laodicensis.
    Acacius Beree.
    Iohannes Apamenus.
    [d 6Kb] Bizas Seleucie.
    Eusebius Epiphanie.
    Marcianus Seleucobili.
    Patrophilus Larissenus.
     Seberus Palti.
    Flauianus et Helpidius presbyteri Antioceni.
    Eusebius Chalcidis.
    Domnus Gabale.
    Basilius Rafaneu.




Arabie.
    [e 1Kb] Asapius et Balapus Betrum.
    Helpidius Dionisiadis.
    Uranius [f 1Kb] Adarensis.
    Cilum Constantines.
    Seuerus [Lege Neapoleos] Nespoleos.




558 Osrenis.
    [g 1Kb] Eulalius Edisse.
    uitus Carru.
    Habramius [h 1Kb] Batumum.




Mesopotamie.

    Maras Amidis.
    Batenus [i 1Kb] Constantines.
    Iobinus [i 1Kb] Etmarias.




Auguste Eufratesie.
    Teodotus Hierapoleos.
    Antiochus [Lege Samosate] Samastheos.
    Isidorus Cyro.
    Iouinus [Lege Perrhensis] Perriensis.
    [k 1Kb] Maris Lolliensis.




Cilicie.

    Diodorus Tharso.
    Cyriacus Adanu.
    Ysicius Epiphanie.
    Germanus Corici.
    [l 1Kb] Aerius Zephiriensis.
    [m 1Kb] Filomusus Pompeiopolitanus.
    Olympius [Lege Mopsuestias] Monsiestias.
    Theophilus Alexandrie per Alipium presbyterum.




Cappadocie.
    Helladius [Lege Cesarias] Carias.
    Gregorius [Lege Nyssenus] Nisius.
    Aetherius Tiano.
    Bosphorius Colonie.
     Olympius Parnasi.
    Gregorius Nazancenus.




[n 1Kb] Isaurie.
    Sympesius Seleucie.
    Montanus Claudiopol. per 559 Paulimpium presbyterum.
    Filotheus Hierapolitanus.
    [o 1Kb] Pistus Philadelphie.
    Musonius [p 1Kb] Celenderum.
    Marinus Dalisandi.
    Theodosius Antiocie.
    Artemius Titiopolitanus.
    [q 1Kb] Neu Selinuntos.
    Montanus Neocesarie.
    Eusebius Olbis.




Cypri.

    Iulius Paphu.
    [r 1Kb] Theopropus Trimitountus.
    Ticon [Lege Tamassanus] Tamastanus.
    [s 1Kb] Nemius Cethius.




Pamphylie
    Troilus [t 1Kb] Aegeon.
    Gaius [u 1Kb] Libris.
    Longinus [u 1Kb] Colibarsu.
    Theodulus Coracisii.
     Isicius [a 1Kb] Cotenu.
    Tuisianus Casso.
    Midos [Lege Panemutichi] Panentu.
    Heraclides Thicusitanus.
    Theodulus [b 1Kb] Sialitanus.
    Pammenius [Lege Ariasso] Ariasto.




Lycaonie.
    Amphilochius Iconii.
    Cyrillus [c 1Kb] Eumanadi.
    560 Aristophanes [Lege Sabatre] Supatru.
    Paulus Listro.
    [d 1Kb] Ininius Corinun.
    [e 1Kb] Darius Mistie.
    Leontius [f 1Kb] Pertun.
    Theodosius [g 1Kb] Idisenus.
     [h 1Kb] Eustracius Cannuensis.
    [i 1Kb] Dafenes Deruis.
    Eugenius [Forte Pasalonensis] Posadum.
    Illyrius [i 1Kb] Isauron.
    Seuerus [k 1Kb] Ambladum.




Pisidie.
    Optimus Anthiocie.
    Theumistius Hadrianapolit.
    Attalus [l 1Kb] Postadun.
    Amantius [Forte Odadun ab Odada] Adadun.
    Faustus Limenun.
    [m 1Kb] Iohannes Salagessitanus.
    Calenicus [n 1Kb] Thymadun.
    Eustathius metropolitanus.
    Patricius [o 1Kb] Parlaxit.
     Lucius [Lege Neapoleos] Narpoleos.
    [p 1Kb] Lollianus Sozopoltit per Simplicium presbyterum.
    [q 1Kb] Tyrannus presbyter Amuranus.
    [r 1Kb] Auxanius presbyter Apamensis.
     [s 1Kb] Helladius presbyter Cunamen.
    Theosebius [t 1Kb] Philominas per Bassum presbyterum.




561 Lycie.
    [u 1Kb] Tatianus Meronensis.
    Pionius Comatis.
    Eudimus Pataronensis.
    Patricius [u 1Kb] Inomandum.
    Lupicinus Lymerun.
    Macedo [x 1Kb] Scindun.
    Romanus [Lege Phaselidum a Phaseli] Pasilidun.
    Hermeus [Lege Bubonensis] Bubuteun.
    [y 1Kb] Thantianus Araxitanus.




Phrygie Salutaris.
     uitus [Lege Primnesie] Primisie.
    Eusanius Eucarpie.




Phrygie Pacantiane.
    Nectarius Appias.
    Theodorus Eumenie per Profuturum presbyterum.




Carie.
    [z 1Kb] Hecdicius Afrodisiade.
    Leontius [Lege Cibyre] Cimirun.




Bithynie.
    Eufrasius Nicomedie.
    Dorotheus Nicee.
    Olympius Neocesarie.
    Theodolus Calcidonensis.
    Eustatius Prusenus.




562 [aa 1Kb] Ponti Amasie.

    Pansopius [Lege Berorum] Hibero.




Mysie.
    Martyrius [Lege Marcianopolitanus] Marciopolitanus.




Scythie.

    Terentius Tomeun.
    Aetherius Cersonissi.
    [a 1Kb] Sebastenus Anchialis.




Spanie.
    Agrius [b 1Kb] Ymimontu.




[c 1Kb] Ponti Polemoniaci.
    Atarbius per Cyrillum lectorem.
    [d 1Kb] Expliciunt canones concilii
    Constantinopolitanorum.





563 [e 1Kb] INCIPIT PRAEFATIO.

[f 1Kb] Placitum est in concilio habito, in quo credimus posse placere omnibus catholicis, ut a Synodo accepto recedi omnino non debere, quod in conlatione  aput omnes integrum recognouimus, nec a fide non recessuros, [g 1Kb] que per prophetas a Domino Deo Patre per Christum Dominum docente Spiritu sancto in Euangelio, et apostolis omnibus suscepimus [h 1Kb] per traditionem 564 Patrum, secundum [i 1Kb] traditionem apostolorum, que aput Niciam tractata sunt contra hereses, que eo tempore surrexerunt [i 1Kb] prepositum est nunc usque permanet. Quibus a nobis omnibus nec addendum aliquid credimus, nec [k 1Kb] minuere posse manifestum est. Placuit ergo nichil fieri nouum: [l 1Kb] substantia, quod Greci dicunt usiam, nomen quidem in multis sanctis Scribturis insinuatum mentibus nostris obtinere sui debere [m 1Kb] firmitatem. Quam rem cum suo nomine Ecclesia catholica cum doctrina deifica semper confiteri et profiteri consueuit [n 1Kb] .





ANTIQUISSIMA INTERPRETATIO LATINA CANONUM NICAENORUM, Que nunc primum prodit e ms. uaticano Regine 1997.





ADMONITIO IN COLLECTIONEM SEQUENTEM.


Prisce canonum editioni uetustissimam ineditamque Latinam uersionem subiicimus canonum Nicenorum, quam reperimus in ms. codice uat. Regine 1997. In hoc ceteri Grecorum conciliorum canones ex interpretatione prisca sumpti fuerunt. Soli Niceni aliam hactenus ignotam uersionem exhibent, que prisca translatione antiquior, in Ecclesia Theatina, ad quam ille codex olim pertinebat, recepta fuisse uidetur. Initio quidem suspicabamur, hanc uersionem eam esse, qua utebatur Romana Ecclesia, cui Theatina suberat. Cur uero hanc suspicionem deposuerimus, intelliges ex premisso tractatu, part. II, c. 2, § 1, n. 2 et seqq. Ex hac uersione auctor Quesnelliane collectionis, quam recusimus, in Nicenis canonibus describendis nonnulla deriuasse animaduertimus annot. 1 in canones Nicenos eiusdem collectionis. Canones Sardicenses cum Nicenis iuncti, et Nicenorum titulo inscripti in eodem quidem codice uat. Regine proferuntur. Solos autem Nicenos hic appendimus; quippe qui tantummodo Latine redditi nouam translationem exhibent. Sardicenses enim ex originali Latino, ut alibi monuimus, ibidem descripti cum uulgatis conueniunt, aliquot uariantibus lectionibus exceptis, quas ex eodem ms. codice in notationibus ad Sardicenses canones prisce editionis diligenter expressimus. Canonibus Nicenis in eodem ms. premittitur tabula canonum cum hac epigraphe: Incipit capitula Niceni concilii. Sunt autem capitula 46, eo quod in his Sardicensia capitula sine ullo discrimine comprehendantur. Hec capitulorum canonumque diuisio collectoris arbitrio tribuenda. Duo prima capitula designant ea que canonibus premittuntur. Hinc primus canon Nicenus notatur numero tertio, secundus quarto, et sic deinceps. Omittitur Nicenus canon ultimus de non flectendo genu die Dominica, et a Pascha usque ad Pentecosten, uti omittitur in collectione quam ex Quesnello edidimus. Quoad Sardicenses autem canones duo in unum ceunt, nimirum 29 et 30 collectionis Quesnelliane: cumque in hac unicum tantum capitulum assignetur prefatiuncule Cum conuenisset, et Niceno symbolo que in nostro codice dispertiuntur in duo; copulatis in unum duobus Sardicensibus collectionis laudate, idem canonum numerus 46 utrobique tandem resultat. Hec prenotasse sufficiat. Nunc ipsam uersionem proferimus, que, etsi incondita et obscura est, ut antique fere omnes uersiones deprehenduntur; plura tamen errata imperiti librarii uitio et oscitantie tribuenda sunt.



567 INCIPIT FIDES


Niceni concilii AMHN.

I. Cum conuenisset sanctum et magnum concilium, etc., uti habetur supra in Nicenis canonibus editionis prisce.

II. Credimus in unum Deum Patrem omnipotentem, omnium uisibilium et inuisibilium factorem, et in unum Dominum nostrum Iesum Christum natum ex Patre unigenitum, hoc est de substantia Patris, etc., uti supra cap. 1 collectionis Quesnelliane.


De his qui se ipsos abscidunt, uel eunicizant, in totum ad clerum admitti non debere.

III. Si quis autem incurrerit [Lege in ualetudinem] in ualetudine, et necessitate cogente a medicis fuerit  sectus, aut dominis suis, aut a barbaris eunuchizatus; hic [Lege maneat] manet in clero. Si quis autem sanus ipse se absciderit, et inuentus fuerit in clero; oportet eum a loco abiici, et de cetero nullum huiusmodi oportere suscipi. Sicut autem de his manifestum est, ut si quis ausus fuerit abscidere se, abiiciatur. Sic itaque si qui aut a barbaris aut a dominis suis castrati sunt, prouata uita eorum suscipiendos esse in clerum censemus.


De neophitis neque episcopos, neque presbyteros ordinari.

Iu. Plurima siue necessitate cogente, siue alias [Lege cogentibus hominibus] coacti ab hominibus commissa sunt contra disciplinam, et regulam ecclesiasticam, ut quosdam homines a conuersatione gentili  repente accedentes ad credulitatem, modico tempore cathacizatos statim ad spiritale lauacrum cogant accedere: et mox baptizatos multos ad episcopatum, uel presbyterium uenire cogant, bene habere placuit. De cetero nichil tale committi uel fieri. Tempus enim debet probare catechuminum, et post baptismum experimentis multis probari. Manifesta etenim Apostoli scribtura dicentis: Non neophytum, ne forte elatus in iudicium incidat diaboli. Quidem si precedente tempore tale aliquid delictum admiserit, hec eadem persona et accusetur a duobus, uel tribus, huiusmodi priuabitur a loco.


De uindicta eorum, qui contra canones fecerint.

u. Si quis autem contraria his egerit, resistens huic magno et sancto concilio, ipse se in periculo  mittens priuabitur a clero.


 De mulieribus quas [Lege synesactas] synectas uocant.

uI. Quecunque [Supple cum] episcopis, uel presbyteris, et diaconibus commorantur, siue uidue, siue uirgines; hec in totum censuit hoc sanctum, et magnum concilium nullum 568 sibi presumere hoc uel licitum esse eis maxime qui in clero sunt constituti: nisi forte aut soror sit, aut germanicia [Lege uel he] hec persone tantum que fugiant suspicionem. Alie uero persone fugiende sunt, que maximam afferunt suspicionem.


De episcopis a conprouincialibus ordinandis.

uII. Episcopum oportet ab omnibus episcopis qui sunt in prouincia, sub qua agitur, ordinari. Si autem difficillimum est, aut urgens necessitas fuerit, aut  per longinquitatem itineris, omnino tamen tribus episcopis presentibus oportet constitui episcopum consentientibus et his, qui absentes fuerint per scribta sua ordinationem fieri tanquam se presentes.


De potestate metropolitani.

uIII. [Lege Habeat potestatem is et subauditur in prouincia] Habentem potestatem cum qui in ampliore ciuitate prouincie uidetur esse constitutus, id est in Metropolim.


De his qui excommunicati sunt ab episcopis suis.

IX. De his qui excommunicati fiunt, siue qui in clero, siue qui in laico ordine ab his, qui in prouincia sunt, episcopi teneat sententia: [Lege ut qui] aut qui ab aliis incommunicati facti fuerint, ab aliis non suscipiantur. Perrogentur autem, ne forte propter  contentionem, aut inimicitiam, aut aliquam animositatem episcopi facti sunt incommunicati. [a 1Kb] Ut ergo de omnibus congruens interrogatio fieri uideatur.


De synodo bis in anno per unamquamque prouinciam celebranda.

X. Placuit per singulos annos in singulas prouincias duo concilia fieri, ut simul omnibus episcopis conuenientibus totius prouincie he omnes questiones interrogentur, ut qui manifesti inuenti fuerint deliquisse, uel offendisse episcopum suum, aut certe grauiter deliquisse aput eos constet, eos esse incommunicatos, donec omnium consilio, uel episcopo eorum placeat humaniorem aduersus eum proferre sententiam. Concilia autem fiant unum ante [Lege tessaracosten ex Greco, id est, Quadragesimam] tessera  constent, ut omnium animositate amputata purum  et immaculatum sacrificium offeratur Deo. Secundum uero fiat post autumnum.


De primatu Ecclesie Romane.

XI. Ecclesia Romana semper habuit primatum. Teneat autem et Egyptus, ut episcopus Alexandrie omnium habeat potestatem: quoniam et Romano episcopo hec est consuetudo. Similiter autem et qui Antiocia constitutus est, et in ceteris prouinciis, primatus habeant Ecclesie ciuitatum ampliorum.


569 De infirmanda ordinatione, que sine metropolitani consensu fit.

XII. Ante omnia manifestum sit illud, quod si quis sine arbitrio eius, qui est in metropolim, constituerit episcopum; hunc concilium hoc sanctum et magnum censuit non esse episcopum.


 De sequendo maiori numero, cum [Supple de] ordinatione contenditur.

XIII. Si uero una omnium maneat sententia firma secundum regulam ecclesiasticam; duo uero, uel tres animositate ducti per contentionem contradicunt; teneat plurimorum sententia.


De honore Gerosolymitani episcopi.

XIu. Quoniam consuetudo tenuit [Supple et] traditio antiqua, ut qui in [Lege Aelia] Ecclesia est episcopus, id est, Gerosolymis honoretur, habeat secundum ordinem suum honorem, metropolitani manente dignitate.


De his qui Mundi dicuntur quo genere recipiendi sunt.

Xu. De his qui se ipsos Catharos, id est mundos uocant, si quis ueniat ad Ecclesiam catholicam, placuit  sancto, et magno concilio huic, ut per manus impositionem Ecclesie catholice maneat in clero. Ante omnia autem hoc manifestum sit, quoniam oporteat eos in omnibus consentire traditionibus sancte catholice Ecclesie, hoc est ut et secundis nuptiis communicent, et [Supple iis] qui in tempestate persecutionis lapsi sunt, super quos et tempora [Subaudi penitentie] statuta sunt et anni. Oportet igitur sequi eos omnia, que censuit sancta catholica, et apostolica Ecclesia. Igitur si quis eorum siue in uicis, siue in ciuitatibus soli inuenti fuerint episcopi, uel presbyteri; [a 16Kb] reordinati ab episcopo Ecclesie catholice manebunt in eodem honore. Is autem, qui habuit nomen episcopi [Lege apud eos] ad eos qui dicunt se esse mundos, in Ecclesia catholica habebit honorem  presbyterii. Si autem hoc illi non placuerit, prouidebit ei locum in parrocia, ut non uideantur in ciuitate duo episcopi esse.


De his qui inexaminati ordinantur.

XuI. Si qui sine inquisitione facti sunt presbyteri, aut interrogati confessi sunt delicta sua, et confessis eis citra ordinem, et 570 disciplinam moti homines manus eis temere imposuerunt; hos canon, et ecclesiastica  disciplina non suscipit: quod irreprehensibile est enim, uindicat catholica.


[Lege De lapsis ordinatis] De preuaricatis recipiendis per penitentiam.

XuII. Si qui ordinati sunt ex his, qui lapsi sunt, per ignorantiam, aut dissimulantibus eis, qui eos ordinauerunt; hoc non preiudicat regule ecclesiastice: cogniti enim et detecti deponentur.


De preuaricatis per penitentiam recipiendis.

XuIII. De his qui preuaricauerunt sine ulla ui, nemine cogente, sine amissione rerum, sine ullo periculo, quod factum est in nouissimis temporibus tyranni Licinii, placuit sancto concilio huic, licet indigni sint misericordia Dei, uerumtamen placuit miserere eis. [Lege Quotquot] Quodquod igitur condignam  penitentiam egerint, triennio inter uerbo audientes, et septem annis prostrati iacebunt; biennio autem sine eucaristia communicabunt plebis orationibus.


De penitentia corum, qui post baptismum ad secularem militiam reuertuntur.

XIX. Qui autem uocati sunt ad gratiam, et confessi, primos impetos suos ostenderunt proiicientes baltea, post uero conuersi sunt ad uomitum suum , hi decem annis prostrati iacebunt post triennii temporis auditionem uerbi. Super omnes autem hec erit interrogatio, et inquisitio satisfactionis. [Lege Quotquot] Quodquod enim et timore, et fide, et conuersatione, et lacrymis, et  instantia, et bonis operibus misericordiam Dei flexerunt non facta simulatione; hi complentes tempus statutum, sine dubio communicabunt orationi: cum liceat episcopo etiam humanitatis auxilium eis impertiri. Quodquod autem segnius egerint, uel negligentius se tractauerint raro apparentes in domo Dei; hos oportet tempora complere.


De reconciliatione danda morientibus.

XX. De his autem, qui in exitu sunt constituti, uetus et canonica lex in eis seruabitur et nunc. Itaque si quis in exitu fuerit constitutus [Lege nouissimo et necessario uiatico] nouissimi et necessarii uiatici non fraudabitur. Si autem [Lege desperatus] dispectus communionem fuerit consecutus, et eucaristiam  sumpserit; postea uero inter uiuos fuerit 571 inuentus; erit communicans orationi soli. Similiter et super omnes, qui in exitu sunt constituti, [Lege petentibus] penitentibus communionem episcopus cum deliberatione impertiatur eucaristiam.


De diaconibus ne super presbyteros sint.

XXI. Peruenit in aurem sancti et magni concilii huius, quod in quibusdam locis, et ciuitatibus episcopis  et presbyteris eucaristiam diacones diuidant, quod neque canones, neque ecclesiastica regula tradit, ut qui potestatem non habent offerendi, ii offerentibus corpus Christi diuidant. Illud etiam cognitum est nobis, quod quidam ex diaconibus per usurpationem et temeritatem corpus Christi priores contingunt. Omnia igitur hec amputentur, et maneant diacones in priori ordinatione et mensura, scientes quoniam quidem episcopi ministri sunt. Accipiant autem secundum ordinem post presbyteros, dante eis aut episcopo, aut presbytero. Sed nec sedere eis permittitur in medio presbyterorum: extra canonem est enim, et extra ordinem quod fit. Si quis autem noluerit obedire post hec statuta, priuabitur et a loco diaconii.


 De catechumenis labsis.

XXII. De catechumenis labsis autem placuit sancto et magno concilio huic, ut triennio audiant Scribturas; postea uero communicent orationi catechuminorum.


De his qui Ecclesias suas deserunt, et ad alias transeunt.

XXIII. Propter frequentes tumultus, et seditiones, que fiunt in plebes, placuit omnino amputari hanc consuetudinem, que extra disciplinam et canonem fit, ut si quis inuentus fuerit de ciuitate in ciuitatem transiens episcopus, uel presbyter, siue diaconus, amoueatur. Si quis autem post huius sancti et magni concilii decreta aliquid huiusmodi usurpauerit, aut consenserit huic rei, inritum fiet, et deliberabitur, an  oporteat eum regredi ad parrociam suam, in qua episcopus, aut presbyter fuerit ordinatus.


De non suscipiendis alterius Ecclesie clericis.

XXIu. [Lege Quotquot precipitanter et . . . . . non habentes] Quodquod precipite sunt, et timorem Dei ante oculos non habens episcopus, uel presbyter, seu diaconus, nec disciplinam, aut regulam ecclesiasticam tenentes, discedent de Ecclesiis suis in canone constituti; ii nusquam suscipiendi sunt in Ecclesia, sed oportet eos necessitate cogi, ut reuertantur ad parrocias suas. Si autem permanserint in obstinatione sua, oportet eos incommunicatos fieri.


572 De non ordinandum quempiam, qui ad alium pertinet.

 XXu. Si quis autem ausus fuerit per subreptionem,  aut contumaciam agere, ut qui ad alium pertinet sibi uincando eum constituerit [a 1Kb] episcopum, uel presbyterum, inrita fiat eius ordinatio.


De feneratoribus clericis.

XXuI. Quoniam plurimi in ordinem ecclesiasticum constituti, auaritiam et turpe lucrum sectantes, obliti sunt sancte Scribture dicentis: Qui pecuniam suam non dedit ad usuram: [Supple et] fenerantes centesimas expetunt; censuit sanctum et magnum concilium, ut quisquis inuentus fuerit post hec statuta usuras accipiens, [Lege aut quoquomodo negotium agens, aut sescupla expetens] aut quomodo, aut extra legatione agens rem, aut res quam expetens, aut aliud quid adinueniens turpis lucri causa, deponatur a clero, et alienus erit a canone ecclesiastico.


 De Paulianistis.

XXuII. De Paulianistis, qui refugiunt ad catholicam et apostolicam Ecclesiam, decretum positum est, hos omnino rebaptizari. Si qui autem in preterito tempore in clero fuerunt constituti, siquidem inlibati et inreprehensibiles fuerunt inuenti, per manus impositionem episcopi Ecclesie catholice, ordinandi erunt in ordine cleri. Si autem inquisiti, inutiles fuerint; degradati erunt in ordine laicorum.


De diaconissis.

XXuIII. Similiter autem et [Lege de diaconissis et de iis qui] diaconissas, et qui in canone uidentur esse constituti, simile erit statutum. Memores autem sumus et de diaconissis, que in scismate sunt constitute,  quoniam nec per manuum impositionem sunt ordinate, omnino inter laicas eas oportere dinumerari.

Hic desinunt canones Niceni, omisso illo de non flectendo genu die Dominico, etc., ut in collectione Quesnelliana pariter desideratur: qua de re uide que ibidem notauimus. Porro continuata numerorum serie sine ulla distinctione subiiciuntur canones Sardicenses eadem diuisione, quam in laudata collectione inuenies, nisi quod duo canones 29 et 30 hic in unum copulantur: ac proinde numeri canonum prosequuntur usque ad XLuI. Horum canonum uariantes indicauimus in notis ad editionem priscam. Tandem canonibus Nicenorum Patrum catalogus subnectitur eodem ordine, ac in collectione Quesnelliana, ubi huius codicis lectiones,  sicubi discrepant, protulimus.





uETUS INTERPRETATIO LATINA CANONUM NICAENORUM, SARDICENSIUM ET CHALCEDONENSIUM, aliorumque documentorum ad Nicenam, et Sardicensem synodum pertinentium: nunc primum edita ex perantiquo ms. codice Lu capituli ueronensis. 





ADMONITIO IN COLLECTIONEM SEQUENTEM.


577 1. Socrates lib. I Historie ecclesiastice, c. 20, de Patribus Sardicensibus scribens: Et confirmata Nicene fidei formula quidem uocabulum reiecerunt; consubstantialis autem uocem apertius promulgarunt, scriptasque ea de re litteras quoquouersum etiam ipsi miserunt: expositionem fidei indicat, quam Synodice Sardicensi in suo codice adiectam nactus, ab ipsa synodo editam credidit. Hanc quidem expositionem uti uere Sardicensem habuit etiam Theodoretus; ac propterea ipsam Synodicam cum hoc additamento inseruit Historie ecclesiastice lib. III, c. 12 . Quid quod eamdem quoque uti sinceram allegarunt Patres Chalcedonenses in allocutione ad imperatorem Marcianum, dum a Patribus Sardicensibus contra reliquias Arii ad Orientales directa tradiderunt sui constituta iudicii: que constituta paulo ante appellauerant decretum de fide. Legitima enim Synodica decretum continet de personis; sola uero expositio  fidei addititia, est decretum de fide. Tandem Sozomenus, lib. III, c. 12, non solum hanc expositionem laudat, sed etiam Osii et Protogenis litteras ad Iulium pontificem. Ceterum  et ipsi  aliam conscriptionem fidei tunc temporis ediderunt, prolixiorem quidem Nicena, eamdem tamen continentem sententiam, nec multum ab illius uerbis discrepantem. Denique Osius et Protogenes, qui tunc inter episcopos Occidentis, qui Sardice conuenerant, principem locum obtinebant, ueriti fortasse ne quibusdam uiderentur derogasse Niceni concilii decretis, litteras Iulio scripserunt, testatique sunt, se illa quidem ratihabere, sed maioris perspicuitatis causa eamdem sententiam fusius exposuisse, ne Arianis breuitate conscriptionis illius abutentibus, occasio daretur imperitos huiusmodi disputationum in absurdum sensum pertrahendi. Hec quoque Osii et Protogenis epistola, cum expositionem addititiam respiciat, inter apocrypha referri solet.

2. Qui uero fieri potuerit, ut hec expositio fidei, et he Osii ac Protogenis littere a genuinis Sardicensibus gestis ablegande  non ita multo post scriptoribus tam eruditis, ac ipsis Patribus Chalcedonensibus ueluti sincere obrepserint, explicauimus in tractatu de Collectionibus, part. I, c. 6, n. 5, ubi has expositionem et litteras Sardice quidem paratas, et in concilio propositas, at ab eo reiectas ostendimus, ne hinc Nicene fidei aliquid preiudicii afferretur. Exinde nichilominus a nonnullis relate in codicem cum aliis genuinis Sardicensibus documentis, sensimque multiplicatis eiusmodi exemplaribus, sincere eque ac cetera laudatis scriptoribus et Patribus uideri potuerunt.

3. Quenam uero essent eiusmodi exemplaria, hactenus ignotum fuit. Nunc uero in antiquissimo ms. codice 55 capituli ueronensis Sardicensium documentorum uetustam collectionem et uersionem nacti, que inter genuina Sardicensia monumenta eam expositionem fidei cum Osii et Protogenis litteris exhibet, Grecum exemplum, ex quo hec uersio prodiit, unum ex illis fuisse suspicamur, que laudatis scriptoribus ac Patribus usui fuere. Hinc ergo quanti sit hanc uersionem proferre, deficiente Greco textu, nemo non uidet.

4. Quid quod alie utilitates ex hac editione dimanant? Grecum codicem, quem interpres adhibuit, ad Alexandrinam Ecclesiam, saltem ab origine, pertinuisse non leuibus indiciis coniecimus in tractatu part. II, cap. 9. n. 3. Hec autem Greca collectio iamdiu ante Chalcedonense, ut uidimus, lucubrata, nullos aliarum Grecarum synodorum canones continebat preter Nicenos et Sardicenses, quibus postea soli Chalcedonenses adiecti fuerunt. Si enim alios canones recepisset Grecum exemplum, quo interpres usus est, nichil ambigendum uidetur, quin eque omnes Latine reddidisset. Id autem tria nos docet: 1o non omnes Grecos codices canonum similes fuisse uulgatis, qui aliorum conciliorum canones adiiciunt; 2o Sardicenses canones in antiquioribus Grecis exemplaribus fuisse recensitos; 3o idcirco hos tantum recensitos uideri cum Nicenis et Chalcedonensibus, quod alie synodi, que canones apud Grecos ediderunt, non fuerunt 579 generales; he autem tres, Nicena, Sardicensis, et Chalcedonensis, uniuersim apud Grecos ecumenice haberentur. Constantinopolitanum enim concilium diutius neque apud Grecos generale habitum in cit. tract. probauimus. Ephesinum uero licet apud omnes esset ecumenicum, cum tamen nullos canones ad generalem disciplinam pertinentes sanxerit, in antiquis Grecis collectionibus canonum locum non habuit, sicut nec in ueteri Grecorum codice, quem Latinitate donarunt auctores uersionum Isidoriane, prisce, et Dionysiane. Solum circa medium sextum seculum partim ex Ephesina Synodica sex canones ad Nestorianam causam spectantes, et alii duo ex actionibus 6 et 7 excerpti et collecti, canonum codicibus inseri ceperunt: que nostre collectionis antiquitatem confirmant.

5. Ad hec, tria insignia documenta Sardicensia hac sola uersione et codice nobis conseruata fuerunt, nimirum Synodica ad Ecclesias Mareoticas, et due epistole S. Athanasii ex synodo scripte. He uero, licet ex eodem manuscripto antea edite a u. C. Scipione Maffeio, typis dantibus ipsam collectionem atque uersionem omittende non fuere; cum presertim subscriptiones, quibus duo eiusmodi documenta muniuntur, usui nobis fuerint in premisso tractatu, ubi de Patrum Sardicensium numero et subscriptionibus disseruimus. Accedit Osii et Protogenis epistolam nunc apparere in lucem, que hactenus a Sozomeno indicata tantum, desiderabatur. Adde quod canonum Sardicensium originale quidem Latinum prodiit, nunquam autem antiqua uersio ex Greco textu, quem pariter originale fuisse, et a Latino aliquot in locis dissimilem, in tractatu probauimus. Nostra autem uetus interpretatio, que nunc e tenebris educitur, preter quam quod aliquot loca in uulgato Greco corrupta manifestat, emendationesque suppeditat, quibus difficultates ex eodem Greco exorte submouentur; tum uero unum canonem adiicit, qui etsi inueniatur in omnibus exemplaribus Latinis, in Grecis tamen hactenus inuentus non fuit. Alie utilitates in notis indicabuntur.



581 SYNODUS NICAENA



[a 1Kb] SUB ALEXANDRO EPISCOPO ALEXANDRIAE IMPERATORE CONSTANTINO.

Multa igitur seditione facta beato Alexandro cum  suis de mala mente Arii uictoriosissimus imperator Constantinus scripsit illi, et omnibus episcopis occurrere, colligens concilium omnium episcoporum in Nicena ciuitate, et conuenerunt uniuersi statuto die.

 Expositio fidei a sancta synodo habita apud Nicenam ciuitatem metropolim Bithynie prouincie consulatu Paulini, et Iuliani uu. CC. consulum anno ab Alexandro [a 1Kb] millesimo trigesimo sexto, mense Iulio, XIu kal. Iulias.

Credimus in unum Deum Patrem omnipotentem, omnium uisibilium inuisibiliumque factorem; et in unum Dominum nostrum Iesum Christum Filium Dei, natum de Patre unigenitum, hoc est de substantia Patris, Deum de Deo, lumen de lumine, uerum Deum de Deo uero, natum, non factum, omousion Patri, hoc est eiusdem cum Patre substantie, per quem omnia facta sunt, que in celo sunt, et que in terra: qui propter nos homines, et nostram salutem descendit, et incarnatus est, et homo factus est, et  passus est, et resurrexit tertia die, et ascendit in celos, [b 1Kb] unde uenturus est iudicare uiuos et mortuos; et in Spiritum sanctum.

Eos autem, qui [c 1Kb] dicent: Erat aliquando quando non erat, et quoniam de non existentibus factus est, uel alterius substantie, dicentes, [d 1Kb] aut conuertibilem, aut mutabilem Filium Dei, anathematizat catholica et apostolica Ecclesia.

Hec est fides, quam exposuerunt primum quidem aduersus Arium blasphemantem, et dicentem creaturam Filium Dei, et aduersum omnem heresem extollentem se, et insurgentem contra catholicam et apostolicam Ecclesiam, quas cum auctoribus suis damnauerunt apud Nicenam ciuitatem [Lege supradictam] supradicti 318 episcopi in unum congregati,  quorum nomina cum prouinciis, et ciuitatibus in exemplaribus 582 continentur: sed studiosi serui Dei magis curauerunt Orientalium nomina episcoporum conscribere, propterea quod Occidentales non similiter questionem de heresibus habuissent.

Osius Cordubensis episcopus dixit: Sic credo, quemadmodum superius dictum est. Similiter et [e 1Kb] Auitus, et uincentius presbyteri urbis Rome dixerunt, et subscripserunt.



INCIPIT CANON PRIMUS SYNODI NICAENAE.


I. Ubi qui se ipsos castrauerunt, ad ordinationem uenire non licere.

Si quis egritudine faciente a medicis ita forte curetur, et nato in locis uulnere opus sit testiculos  amputari, aut si cuiquam uiolenter a barbaris fiat, maneat in clero. Sin uero sanus aliquis se ipsum exciderit, hunc in clero manere non oportere. Sicut enim hoc manifestum, abscidentes se [f 1Kb] manifestos esse; ita si qui a barbaris, aut a dominis castrantur, inueniantur autem alio modo digni, admittantur ad clerum.


 II. De neophytis, [g 1Kb] utrum admittantur ad clerum.

[Lege Quoniam] Quam multa sepe siue necessitate, siue cogentibus quibusdam facta sunt extra ecclesiasticum canonem, ut homines uenientes [h 1Kb] de gentili uita, simul accesserint ad fidem, et in breui tempore, postquam baptismum fuerint consecuti, ad sacerdotium presbyterii, uel episcopatus promoueantur: placuit nichil fieri tale de cetero, quia longiore tempore, ut diutius catechizentur, est opus ante quam baptizentur; et postquam fuerint baptizati, diu sunt comprobandi. Manifestum enim est apostolicum dictum: Non neophytum, ne inflatus in iudicium cadat, et laqueum diaboli . Quod si procedente tempore peccatum aliquod, quod animo  noceat, inueniatur circa personas huiusmodi, et a duobus, uel tribus testibus arguantur; recedant de clero. Qui autem extra hec fecerit, uelut audacter contrarius magne synodo ipse clericatus periculum sustinebit.


583 III. De non cohabitando mulieribus nisi certis.

Abnuit ex toto, atque prohibuit magna synodus, neque episcopo, neque presbytero, neque diacono, neque prorsus cuiquam clerico licitum esse cum mulieribus conuersari, preter matrem, sororem, germanam, et amitam, aut eas solas personas, de quibus nulla possit esse suspicio.


Iu. De constituendis episcopis.

Episcopum conuenit maxime quidem ab episcopis,  qui sunt inter prouinciam, omnibus ordinari. Si autem difficile sit hoc ipsum propter cogentem necessitatem, que fieri expetat sacerdotem, aut propter itineris longitudinem, de omnibus tres in unum congregati, consentientibus per epistolas ceteris, qui absentes fuerint, electioni, de quo habuerint, ordinare debebunt. Confirmationem sane ordinati in unaquaque prouincia metropolitano episcopo reseruandam.


u. De iis, qui ab episcopo suo excommunicantur.

De excommunicatis siue in clero, siue in populo in unaquaque prouincia sententia synodalis obtineat, ut qui ab aliis excommunicati episcopis fuerint, non admittantur ab aliis. Requirendum tamen, examinandumque  est diligentius, ne leuitate quadam, aut pusillanimitate episcopi sui sit a communione remotus. Itaque ut [Lege harum] allium causarum decenter examinatio uentiletur, bene placuit singulis annis in unaquaque prouincia bis in anno synodum fieri, ut omnium de eadem prouincia episcoporum congregatione facta, inquisitiones huiusmodi peragantur.  Atque ita si offendisse episcopum manifeste fuerint deprehensi, rationabiliter ab omnibus communione priuentur, donec aut simul cum omnibus, aut ipse solus episcopus, cuius uel clericus, uel laicus excommunicatus fuerit, humaniorem de eo ferat forte sententiam. Synodi autem fiant, una quidem ante Quadragesimam, ut omnis fatigationis excusatione sublata purissimum munus offeratur Altissimo: altera uero circa tempus autumni.


uI. De primatibus.

Antiquam per Aegyptum, ac Libyam, atque Pentapolim consuetudo seruetur, ut Alexandrinus episcopus horum habeat potestatem, quoniam et urbis Rome similis mos est, nec non et Antiochie; itaque et in aliis prouinciis propria iura seruentur Ecclesiis.  Sit autem manifestum omnibus, quod si quis citra arbitrium metropolitani 584 episcopi fuerit ordinatus, constituit magna synodus ita factum esse episcopum non oportere. Et ideo si communi omnium [Lege sententie et supple que] sententia rationabiliter habita, et secundum ecclesiasticum canonem fuerit, duo, aut tres propter contentiones quamproprias contradicant, obtineat sententia plurimorum.


uII. De episcopo Aelie [a 1Kb] Ierosolyme.

Quoniam consuetudo preualuit, et antiqua traditio, ut honoraretur episcopus Aelie; habeat honorem, metropolitane ciuitatis dignitate seruata.


uIII. De iis qui dicuntur Cathari.

De his, qui se dicunt Catharos, si ueniant ad Ecclesiam  catholicam et apostolicam, placuit sancte et magne synodo, ut manus eis impositio fiat, et in clero maneant, ante omnia autem scripto eos conuenit profiteri, quod consentiant, et sequantur omnia dogmata catholice Ecclesie, et communicare se bigamis, et iis, qui in persecutione lapsi sunt de quibus constitutum, et prefinitum est tempus, uel de ceteris statutis. Unde omnes, siue in uicis, siue in ciuitatibus inueniantur, impositis manibus reconciliationis [b 1Kb] chemate maneant clericorum. Ergo qui fuerit episcopus talium, presbyteri honorem in catholica habeat Ecclesia: nisi forte maluerit episcopus catholicus loci, in quo id agitur, in solo nomine episcopatus ei dare consortium. Si uero id noluerit, prouidebit  locum, ubi aut chorepiscopus, id est, uicem ad consuetudinem episcopi, aut presbyter sit, si placebit, ut eum in clero retineat. Hoc autem idcirco, ne in una ciuitate duo episcopi esse uideantur.


IX. De iis, qui sine examinatione ad presbyterium promouentur.

Si qui inexaminati promoueantur ad presbyterium, aut examinati confiteantur peccata sua, et post confessionem eorum incitati quidam non circumspecte manus [Lege eis] eius imponant, huiusmodi canon respuit, nec admittit. Inreprehensibilem requirit presbyterum catholica Ecclesia.


 X. De his, qui in persecutione negauerunt, et postea ad clericatum promoti sunt.

Quicunque ordinati sunt per ignorantiam, aut dissimulationem ordinantium, de his, qui in persecutione sunt lapsi; nullum ecclesiastico canoni preiudicium faciunt. Cogniti enim cum fuerint, deponuntur.


585 XI. De his, qui negauerunt, et habentur inter laicos.

Qui preuaricati sunt absque necessitate aliqua, et absque ablatione facultatum suarum, uel sine periculo fuerunt, uel sine aliqua tali re, que facta est sub tyrannide Licinii, placuit synodo, etsi digni non essent, humanitate tamen utendum in eos. Si ergo ex corde peniteant, triennio inter audientes sint qui  lapsi fuerint baptizati, septem annis [c 1Kb] sub manibus, duobus autem annis non offerant oblationes, sed solum communicent orationibus populi.


XII. De his, qui abrenuntiauerunt, et iterum ad seculum sunt conuersi.

Quicunque uocati sunt ad gratiam, et [Lege primum] plurimum impetum fecerunt, uel calorem fidei ostenderunt in militie cingulis deponendis, postea uero ad uomitum proprium reuersi sunt dando pecunias, opesque fundendo, et plurima commoda conferendo, ut militiam repeterent; ii decem annis subiecti sint manibus sacerdotum, post triennii scilicet tempus [Lege quo] quod inter audientes fuerint. In his autem annis omnibus oportet examinare uoluntatem, et propositum, et qualitatem penitentie eorum.  Igitur qui timore et lacrymis, uel penitentia, atque bonis operibus conuersionem suam non specie, sed opere fecerint manifestam: ii [Legendum tempore impleto triennii] tempus impleto trienii inter audientes poterunt merito nobiscum [Lege orationes] ortationes habere communes ad Dominum, ut liceat episcopo de illis aliquid humanius cogitare. Qui autem indiscrete id egerint, speciem sibi solam ingrediendi Ecclesiam iudicantes ad conuersionem posse sufficere, omne compleant tempus ascriptum.


XIII. De his, qui in exitu positi communionem requirunt.

Circa eos, qui incipiunt exire de seculo, lex synodalis et antiqua seruabitur, ut si quis in ultimo constitutus communionem quesierit, non eum tali uiatico debere fraudari. Si autem desperatus a medicis,  et oblationis, uel communionis sacre particeps factus sanitatem perceperit, et post hec [Lege uixerit] dixerit, sit orans tantummodo cum his qui communicant, abstinens a communione se ipsum, donec compleat tempus a magna synodo constitutum. Postulantibus uero quibuslibet in fine suo communionem, probabiliter episcopus dare debebit.


586 XIu. De catechumenis lapsis.

De catechumenis [Supple lapsis] placuit magne et sancte synodo, ut tribus annis ipsi soli sint audientes, atque ita orare postea cum catechumenis.


 Xu. Ut transire non liceat clericis, uel mutare Ecclesias.

Propter perturbationes et seditiones, quas excitant sepe nonnulli, omnimodo consuetudinem, que est extra canonem, placuit amputari: ut si quis fuerit in partibus aliquibus inuentus transiens de ciuitate in aliam ciuitatem animo propriam Ecclesiam deserendi, siue episcopus, siue presbyter, siue diaconus sit, illicite facere; et [Supple si] post hoc preceptum definitionemque synodi tentauerit quispiam ausus, quod prohibetur efficere, uacuabitur sine dubio [Lege presumentis] presumptis inceptum, et restituetur Ecclesie sue, quam reliquit, in qua scilicet episcopus, aut presbyter, aut diaconus fuerit ordinatus.


XuI. De his, qui in Ecclesiis suis, in quibus promoti sunt, non morantur.

 Quicunque nec periculum, nec timorem Dei habentes pre oculis neque ecclesiasticum canonem scientes, discedunt ab Ecclesia sua presbyteri, uel diacones, uel de quibus canon statuit; huiusmodi nequaquam sunt ab alia Ecclesia recipiendi, sed omni eos necessitate debere compelli, ut ad proprias redeant parochias; aut, si redire noluerint, communione priuari. Si uero audet aliquis alterius clericum in sua Ecclesia promouere, fratre cuius fuerat non prebente consensum, [a 1Kb] secundum canones ordinatio existat infirma.


XuII. De clericis, qui usuras accipiunt.

Quoniam multi [b 1Kb] in canonica examinatione reperti sunt auaritiam et lucrum turpe sectantes, oblitique diuini sermonis, qui [Lege dicit, uel quo dictum est]  dictum est: Et pecuniam suam non dedit ad usuram: centesimas exigentes; iuste constituit sancta, et magna synodus, ut si inuentus fuerit aliquis post definitionem hanc synodi usuras accipere, uel aliquid tale, quod turpis lucri gratia factum uideatur, deponendus de clero est canonum statuta contemnens.


587 XuIII. De primatu presbyterorum.

Delatum est sancte et maxime synodo, quod in quibusdam locis, et ciuitatibus presbyteris eucaristia a diaconibus detur, quod nec canon tradidit, nec antiqua consuetudo, ut qui potestatem non habent immolandi, dent illis, quibus faciendi eucaristiam facultas est data. Sed et illud est cognitum, quod etiam quidam diaconorum et ante episcopos eucaristiam contingant. Hec omnia igitur auferantur, et maneant  diacones in sua mensura, scientes quoniam episcoporum quidem ministri sunt, presbyteris uero minores sunt. Communicent itaque secundum ordinem post presbyteros, aut episcopo eis dante, aut presbytero. Nec sedeant in medio [c 1Kb] seniorum diacones: est enim  extra ordinem canonum, si hec fiant. Si quis autem noluerit his definitionibus obedire, quiescat ministrare.


XIX. De his qui a doctrina Pauli Samosateni confugiunt [Supple ad Ecclesiam].

Si qui de Pauli Samosateni confugiunt ad catholicam Ecclesiam, difinitum est eos omnimodo rebaptizari debere. Si autem quidam antecedenti tempore uel preterito in clero [Corrige recensitis] examinati, inuenti sunt sine querela, et post baptismum inreprehensibiles, ordinentur ab episcopo catholice Ecclesie. Quod si [d 1Kb] non inquisitio inutiles eos inuenerit, secundo deponi oportere, uel abiici. Similiter, et de diaconibus. [e 1Kb] Si autem in specie diaconorum constituuntur, nam per impositionem manus non sint, et  omnimodo inter laicos debent computari.


XX. De flectendo genua.

Quoniam sunt quidam, qui in die Dominico flectunt genua, et in Pentecoste diebus, placuit de hoc sancte, et magne synodo, cunctos in omnibus consonanter et consentienter stantes Dominum orare debere.



[f 1Kb] EPISTOLA SYNODI NICAENAE AD ECCLESIAM ALEXANDRINAM, ET EPISCOPOS AEGYPTI, LIBYAE, ET PENTAPOLIS.

Sancta, et magna synodus per Dei gratiam Ecclesie Alexandrie dilectissimis fratribus per Aegyptum, Libyam, et Pentapolim 588 [Supple episcopi] apud Niceam ciuitatem collecti [Supple qui] sanctum, et magnum concilium constituerunt, in Deo salutem.

Quoniam per gratiam Dei piissimo imperatore Constantino  nos congregante ex diuersis ac multis prouinciis, sancta et magna synodus apud Niceam conuenit; omnimodis necessarium uisum est a sacro concilio etiam ad uos litteras dare, ut cognoscatis, que sunt mota, que uentilata, que uero placita. Primum quidem examinatum est de impietate ac scelere Arii, et eius sociorum sub presentia piissimi imperatoris Constantini: et ex omnium sententia definimus anathematizare [g 6Kb] glorificationem eius impiam, et uerba male dicta ac sensus, quibus utebatur blasphemans Dei Filium, et dicens ex nichilo esse, et antequam nasceretur non fuisse, et fuisse tempus, quando non erat, et propria potestate uirtutis, ac malitie esse capacem, Filium Dei asserens creaturam esse, et facturam.  [Lege His omnibus] Hec omnia posuit anathema sanctum concilium; sed nec audire [Lege opinionem] glorificationem impiam, et immanitatem, ac maledica uerba sustinuit. Et ille quidem quem exitum, uel finem habuerit meritorum, forsitan audistis, uel audietis, ne insultare homini uideamur opprobrium  peccato dignum perpesso. Tantum preualuit eius impietas, ut etiam cum eo pateretur Theonas de Marmarica, et Secundus de Ptolemaide: nam et ipsi quoque eadem meruerunt. Sed quoniam Dei gratia illa mala [Legeopinione] glorificatione, et blasphemiis, ac personis presumentibus sibi separationem, et heresim facere, [Lege pacifico] pacifica ab initio populo, Aegyptum liberauit; de temeritate Meletii, et ordinatorum ab eo, que statuta sunt, [Lege uobis] quouis indicamus, dilectissimi fratres.

Placuit igitur cum Meletio quidem humanius agere, sancto concilio benignius commoto , manere in ciuitate sua, nullamque habere potestatem neque prouehendi, nec ordinandi episcopos, siue in territoriis,  siue in aliqua ciuitate huius rei causa [Lege apparendi] apparere. Ordinatos sane ab ipso, [a 1Kb] in arcano ordinatione firmata, communicare, sub hac uidelicet conditione, ut teneant quidem, et administrent; secundos autem esse sine dubio omnium, qui sunt in parochiis et in Ecclesiis sub carissimo et comministro Alexandro: quibus ne liceat, quos uoluerint, ordinare [Lege aut nomina] aut pro nomine alicuius suggerere, uel omnino quid facere sine uoluntate episcopi catholice, et apostolice Ecclesie. Qui uero sub Alexandro sunt, qui per Dei gratiam, et uestras orationes 589 in nullo delicto reperti sunt, sed sunt immaculati in catholica et apostolica Ecclesia constituti, habeant potestatem prouehendi, nominandi et eligendi dignos clero, omnia denique [Lege faciendi]  facere secundum legem, et ordinem ecclesiasticum. Si autem euenerit quosdam quiescere in Ecclesiis, tunc ad honorem accedere mortui nunc susceptos tantum, si quis dignus uideatur, et populus uoluerit, consentiente, et confirmante catholice, et apostolice episcopo Alexandrie Ecclesie. Hoc autem omnibus aliis concessum est. Nam in Meletii persona non placuit propter insitam eius insaniam, et morum procacitatem atque temeritatem, quo nulla potestas auctoritatis concedatur homini preualenti ad easdem insolentias [Lege repedare, seu redire] repelare. Hec sunt precipua, et pertinentia ad Aegyptum, et sanctam Ecclesiam Alexandrie.

 Si quid uero aliud est redactum ad regulam, ue decretum presentibus nobis cum carissimo, et comministro nostro Alexandro, presens ipse referet [b 1Kb] utpote dominus ac socius [c 1Kb] actorum, que tunc temporis ingerebantur [d 1Kb] .



[e 1Kb] CANONES SYNODI SARDICENSIS.

I. Osius episcopus dixit: Quanto magis mala consuetudo nocentissima est rerum corruptione, ab ipsis fundamentis eradicanda est: ut nulli episcopo liceat de ciuitate ad aliam ciuitatem transferri: huius enim cause occasio manifesta est, per quam [Lege talia] tales tentantur. Nunquam enim potest episcopus reperiri, qui de maiore ciuitate ad minorem transferri studeat. Unde apparet, appetionis flagrante modo  peruri 590 huiusmodi, et superbie potius seruire, ut uideantur maiorem possidere potestatem. Si igitur omnibus hoc placet de talibus euitare, seuerius uindicari existimo, nec laicorum oportere tales habere communionem. Omnes episcopi dixerunt: Placet.

II. Osius episcopus dixit: Si autem quis repertus fuerit uesanus, uel temerarius, qui pro talibus afferat excusationem [f 1Kb] perseuerans ab eius populo litteras adportando, certum enim est potuisse [g 1Kb] eum paucos quosdam mercede et pretio corruptos in Ecclesiis seditiones [Lege mouere] mouisse, non habentes fidem sinceram, tanquam rogantes eumdem habere episcopum. Pariter igitur uersutias et artes huiusmodi amputandas puto, et tales ne in fine quidem laicam merere communionem. Si igitur placet hec  sententia, respondete. Et dixerunt: Recte dicta placent.

[h 1Kb] III. Osius episcopus dixit: Et hoc addi necessarium est: ne quis episcopus de prouincia sua [i 1Kb] interpellante episcopo ad aliam transeat prouinciam, nisi forte a fratribus suis uocatus; ne uideamur portas dilectionis clausisse.

Iu. Et huic similiter prouidendum, ut si in aliqua prouincia episcopus quis aduersus suum fratrem, et cepiscopum habeat causam, nullus de alia prouincia arbiter requiratur.

u. Si autem quis episcopus, in aliquo damnatur negotio, et estimat se firmam causam habere, ut iudicium  renouetur, si placet uestre dilectioni, apostoli Petri honorate memoriam, et scribatur ab his, qui iudicauerunt [ [a 1Kb] et canonem damnati episcopi] Iulio episcopo Rome [b 1Kb] per uicinos episcopos prouincie, et si oportet innouari iudicium, renouetur, et iudicem ipse prebebit. Et si non potuerit ibi adesse, et tale fuerit eius negotium, ut iterum renouetur 591 iudicium, semel iudicata non dissolui, que autem sunt, maneant firma.

[c 1Kb] uI. Gaudentius episcopus dixit: Si placet, necessarium esse huic addi sententie, quam ueram et caritate plenam tulisti; ut si quis episcopus fuerit depositus [Ex Greco iudicio] presentia episcoporum, qui uicini sunt, et [Lege dixerit] dixerunt se negotium excusationis habere; non prius in eius cathedra  alium ordinari, nisi prius Rome episcopus de hoc cognoscens terminum imposuerit.

[d 1Kb] uII. Osius episcopus dixit: Placet, ut si quis episcopus appetitus, uel accusatus fuerit, et collecti episcopi finium suorum eum gradu deiecerint, et confugerit ad prouocationem beati episcopi Romane Ecclesie, [Lege et] uel acquieuerit eum audiri, et iustum putauerit renouari iudicium rei, scribere episcopis dignabitur [Lege propinquis] prouidentibus prouincie, quo ipsi diligentius cum scrupulositate singula scrutentur, et secundum ueritatis fidem de negotio proferant sententiam. Si uero quis iterum petierit denuo suum audiri negotium, et per hanc petitionem Romanum episcopum mouerit; [e 1Kb] de latere suos presbyteros destinabit, ut sit potestatis eiusdem  episcopi, quod estimauerit esse. Et si statuerit oportere mitti, qui destinati cum episcopis iudicaturi sunt, habeant auctoritatem eius, a quo destinati sunt. Sane et hoc ponatur in episcopi potestate. Et si putauerit sufficere ad cause cognitionem, et sententiam proferendam [Lege episcopos] episcopo, faciat quod eius sederit prudentie.

[f 1Kb] uIII. Osius episcopus dixit: Si euenerit in una prouincia, in qua plures sunt episcopi [g 1Kb] ordinandi, unum episcopum remanere, et hic ob quamdam negligentiam noluerit conuenire, et [Supple consentire] ordinationi episcoporum; plebs autem conueniens roget fieri ordinationem episcopi: primum oportet  eum, qui remansit, per litteras primatis episcopi prouincie, hoc est metropolitani commoneri, quod populus petit sibi pastorem dari: estimo oportere hunc exspectare, ut ueniat, et cum eo fiat ordinatio. Si autem neque per litteras rogatus aduenerit, nec scripserit; satisfieri populi uoluntati debet, et uocandi sunt de uicina prouincia episcopi ad ordinationem episcoporum.

IX. Non licere autem episcopum simpliciter ordinari in uico, uel quadam exigua 592 ciuitate, cui sufficit etiam unus solus presbyter. Nec enim necesse est ibi episcopum ordinare, ne contemptibile fiat episcopi nomen, et auctoritas. Sed, sicut predixi, episcopi uicine prouincie in iis ciuitatibus ordinare debent episcopos, in quibus prius constituti uidebantur.  Si autem reperiatur quedam ciuitas abundans populo, ut digna uideatur habere episcopum, accipiat. Si hoc omnibus placet [h 1Kb] .

[i 1Kb] X. Osius episcopus dixit: Importunitas nostra, et frequentatio [Lege et preces iniuste] etiam iniusti fecerunt, nos merito non tantam habere gratiam, et confidentiam, quantam debueramus habere. Plures enim episcoporum non intermittunt ad comitatum uenientes, ac precipue Afri, qui, ut cognouimus, fratris dilectissimi, et comministri nostri Grati suasiones salubres non suscipiunt, sed contemnunt; ita ut unus homo in comitatu plurimas, ac diuersas, et nichil ad utilitatem proficientes Ecclesiarum preces adportet, per quas  pauperibus uel [Lege laicis] liutius, uel  uiduis subueniat, et succurrat; sed seculares dignitates, et administrationes prouideat quibusdam. Hec igitur spurcicia molestiam non sine scandalo quodam nobis, et reprehensionem adportat. Decere autem puto, episcopos suum prestare debere auxilium illis, qui ab aliquo patiuntur uiolentiam, uel si qua leditur uiduarum, siue pupillorum quis fraudatur: si he quoque persone iustam habent petitionem. Igitur, dilectissimi fratres, si omnibus hoc placet, statuite, nullum episcoporum debere ad comitatum proficisci; uidelicet his causis exceptis. Quod uero oportet adesse, quos piissimus imperator noster suis litteris conuocauerit, nullam habet dubietatem. Et quoniam  frequenter euenit, misericordia dignos confugere ad Ecclesiam, [Lege ob sua] obseruant delicta exsilio, uel insulis damnatos, siue quacunque obligatos sententia; talibus non est denegandum presidium, sed sine mora, uel cunctatione his protectionem esse concedendam. Si igitur placet, [a 1Kb] statuatur et hoc.

[b 1Kb] XI. Osius episcopus dixit: Et hoc uestra probet solertia. Quoniam placuit episcopos non ire ad comitatum, ne reprehensionem incurrant: si quis eorum tales habuerit preces, quales memorauimus, per suum transmittat 593 diaconum: ministri enim persona non habet inuidiam, et que prestantur, uelocius perferuntur [c 1Kb] .

XII. Osius episcopus dixit: Et hoc consequenter esse puto, ut in quacunque prouincia episcopus adsit,  et [Lege ad cepiscopum] cepiscopus suas transmiserit preces, qui in maiore ciuitate est, siue metropoli, ipse et diaconum, et preces eius destinet, dans ei commendatitias litteras, et scribens scilicet consequenter ad fratres, et cepiscopos nostros, qui in illo tempore in locis, uel ciuitatibus morantur, in quibus felicissimus, ac beatus pius imperator rempublicam gubernat. Si uero quis episcoporum habet amicos in aula regia, et uult de aliqua re, que tamen decet, eos rogare; non prohibetur per suum diaconum et rogare et mandare, quod suum adiutorium benignum roganti sibi prebere [Lege dignentur] dignetur. Qui autem Romam perueniunt, sicut predixi, dilectissimo fratri nostro et cepiscopo Iulio preces quas habent, dare debebunt, ut prius ipse  examinet, si nulle sunt ex his impudentes, et ita suum patrocinium, et curam prestans, ad comitatum destinabit. Omnes episcopi responderunt placere sibi, ac decentissime esse [Lege dispositionis] dispositione.

[d 1Kb] XIII. Osius episcopus dixit: Et hoc necessarium esse puto, ut cum omni scrupulositate ac diligentia examinetis, ut si quis diues, uel scholasticus, siue de publico dignus episcopatu uideatur; hunc non ante ordinari quam lectoris, diaconi, et presbyteri compleuerit ministerium, quo per singulos gradus, si dignus fuerit uisus, ad fastigium episcopatus gradatim ascendat. Erit autem gradus uniuscuiusque dignitatis non exigui temporis spatium, per quod fides eius, et morum bonitas, grauitas, ac diligentia  cognoscatur, et dignus diuino sacerdotis ministerio habitus, maxima potiatur dignitate: nec enim conuenit, nec disciplina uel bona patitur conuersatio, audaciter, uel leuiter ad hoc prosilire, ut episcopus, et presbyter, uel diaconus procaciter ordinetur; nam sic merito nouella planta [e 1Kb] habebitur: quoniam et beatus Apostolus gentium magister uidetur prohibuisse  citius fieri ordinationes. Longioris enim temporis comprobatio conuersationem, et uniuscuiusque mores manifestabit. Omnes episcopi dixerunt placere sibi, et non oportere hoc refutari.

[f 1Kb] XIu. Osius episcopus dixit: Et hoc statuere debetis, ut, si quando episcopus ex alia ad aliam uenerit ciuitatem, uel de prouincia ad prouinciam elationis causa, suis laudibus uacans, uel ob religionis deuotionem, et multo tempore uoluerit ibidem commorari; eius uero ciuitatis episcopus 594 minus guarus reperiatur, uel minus dicibilis: ne contemnat eum, et frequenter alloquatur, studens confundere, et uilem eius demonstrare personam. Hec enim occasio consueuit efficere, ut is, qui ex huiusmodi sese commendat, ad se iam alienam adtrahat sedem, ac  sibi uindicet eam, non dubitans traditam sibi Ecclesiam derelinquere, et ad alienam migrare. Statuendum est igitur tempus: quoniam non suscipere episcopum crudele est, et inhumanum uidetur.

Xu. [Lege Mementote] Memento tamen antiquis temporibus Patres nostros statuisse, ut si quis laicus in eadem degens ciuitate tribus Dominicis diebus per tres non conuenerit hebdomadas, [Lege amoueretur] amoueri a communione. Si igitur hoc de laicis decretum est, non conuenit, nec decet, uel prodest episcopum, si nullam grauem necessitatem, uel negotium difficile uidetur habere, ulterius abesse Ecclesia, et contristare populum sibi commissum. Omnes episcopi dixerunt: Et hec sententia uidetur esse decentissima.

 [g 1Kb] XuI. Osius episcopus dixit: Quia nichil est pretermittendum, fratres, et cepiscopi in ciuitatibus, quibus sunt ordinati, interdum possessiunculas minimas uidentur habere. Aliis uero in locis magnas, ex quibus possunt [h 1Kb] procusiores Ecclesie redditus adhibere; hoc estimo illis concedendum ut ad agros suos uenientes, fructus suos colligant per trium Dominicarum dies, hoc est, tribus hebdomadibus in possessionibus suis degere, et in proxima [i 9Kb] ciuitate, in qua colliget presbyter, conuenire, ut ne uideantur sine conuentu colligere, et ministrare. Hoc enim pacto ob eius absentiam ad eum pertinentes possessiuncule nullum damnum sustinebunt; et [Lege nec . . . aduenient] ne frequenter ad aliam ciuitatem adueniant, in qua est alter episcopus constitutus: sic  enim effugere [Lege poterunt] poterit iactantie, uel superbie crimen. Omnes episcopi dixerunt: Placet dispositio hec.

XuII. Osius episcopus dixit: Et hoc omnibus placuit, ut siue diaconus, siue presbyter, uel quis clericorum fuerit excommunicatus, et ad alterum sibi notum confugerit episcopum, scientem, quod amotus  est a communione ab episcopo suo, non debere eum in communionem suscipere, ne fratri iniuriam faciat [Lege prestando] prestare communionem. Si uero ausus fuerit hoc committere, sciat quod nec conuenientibus episcopis locum excusationis habebit. Omnes episcopi dixerunt: Hoc statutum pacem semper custodiet, et concordiam conseruabit.

[a 1Kb] XuIII. Osius episcopus dixit: Quod me 595 semper mouet, tacere non debeo. Si quis episcopus [b 1Kb] oxycolus reperiatur, licet in tali uiro hoc uitium non debeat reperiri, et citius contra presbyterum, uel diaconum motus deiecerit de Ecclesia; prouidendum est ne innocens condemnetur, uel communione fraudetur. Omnes dixerunt: Eiectus habeat licentiam apud metropolitanum episcopum eiusdem  prouincie [c 1Kb] uicinum confugere, et rogare ut scrupulosius interrogetur negotium. Nec enim rogantibus est audientia deneganda. Et ille episcopus, qui merito uel indignitate deiecerit, uiriliter ferre debebit, ut examen rei procedat, quo eius sententia uel confirmetur, uel emendetur. Qui excommunicatur quolibet modo, non sibi debet communionem uindicare, antequam diligenter cum omni ueritate cuncta examinentur. Qui non habet communionem, ante cause cognitionem non sibi debet uindicare communionem. [d 1Kb] Clerici uero, qui conueniunt, si preuiderint superbiam, uel iniquas subire querelas, [Lege amarioribus] a maioribus et grauioribus uerbis talem emendare debebunt, ut honesta iubenti obsequantur, et obaudiant. Sicut enim episcopus ministris sinceram  debet caritatem, et affectum prestare, eodem modo subiecti episcopis merita debent prestare ministeria.

[e 1Kb] XIX. Ianuarius episcopus dixit: Et hoc dilectio uestra constituat, ne ulli liceat episcopo alterius Ecclesie ecclesiasticum sollicitare, uel in parochia sua ordinare. Omnes dixerunt: Maxime ex huiusmodi contentionibus consueuerunt nasci discordie, et concupiscentie, et ob hanc rem ad destinatas sibi clerici non pergunt Ecclesias. Omnium sententia hoc prohibet fieri.

[f 1Kb] XX. Osius episcopus dixit: Et hoc statuamus, ut si uoluerit ex aliena parochia quis alienum ministrum sine consensu episcopi eius ad aliquem gradum  prouehere, irrita et infirma huiusmodi habeatur ordinatio. Si quis uero hoc usurpare uoluerit, a fratribus nostris et cepiscopis commoneri debebit [g 1Kb] .

[h 1Kb] XXI. Aetius episcopus dixit: Non ignoratis, que et quanta sit metropolitana ciuitas 596 Thessalonicana. [Lege Ad eam] Ei sepius de aliis prouinciis, et parochiis adueniunt presbyteri, et diacones, ac non contenti exiguo tempore commorari, resident, et omne tempus [Lege ibidem faciunt] eodem facient, uel uix tandem post multum tempus ad suas redire [Lege coguntur] cogentur Ecclesias [i 1Kb] .

XXII. Osius episcopus dixit: Suggerente etiam fratre nostro Olympio, et hoc placuit, ut qui uim sustinuit, et uiolenter expulsus est siue propter disciplinam, siue propter confessionem catholice Ecclesie,  uel ueritatis assertionem, fugiens periculum, innocens ac deuotus ad aliam peruenerit ciuitatem, non prohibeatur in ea degere tandiu, donec reuertatur, uel [Lege a facta] facti sibi liberetur iniuria. Durum etenim est, iniuste passum persecutionem iniquam a nobis non suscipi, multamque beneuolentie humanitatem [Supple ei] non prestare [i 1Kb] .

[k 1Kb] XXIII. Gaudentius episcopus dixit: Scis, Aeti, [l 1Kb] quod episcopo aliquando ordinato pax uidebatur; ita ut nulle reliquie discordiarum in Ecclesia remanerent. Et placuit ordinatos a Museo, et Eutychiano, quoniam eorum nulla reperiebatur culpa, suscipi.

[m 1Kb] XXIu. Osius episcopus dixit: Mediocritatis mee hec est sententia, quoniam quieti, et patientes debemus esse, et sufficienter apud omnes habere misericordiam;  semel ad ecclesiasticum clerum prouectos a quibusdam fratribus nostris, si noluerint reuerti ad quas nominati sunt Ecclesias, inposterum non suscipi. Eutychianus autem episcopatus sibi uindicare nomen non debet, nec Museus episcopus estimabitur. Ceterum si laicam communionem exposcunt, his negari non debet [n 1Kb] .

[o 1Kb] XXu. Gaudentius episcopus dixit: Hec salubriter, et consequenter statuta, et, ut decuit uestre honestati sacerdotali, Deo placita, et hominibus, non poterunt suam uim, et potentiam obtinere, nisi timor sententiam prolatam subsequatur. Nouimus namque et ipsi sepius propter paucorum impudentiam  diuinum et honorabile nomen sacerdotii reprehensum fuisse. Si quis uero fuerit ausus, preter omnibus placita  aliquid actitare; iam hinc cognoscet maximo se crimine obligasse, et honorem, ac dignitatem episcopatus amittere [a 1Kb] . Hoc autem ex eo innotescet, et cognoscetur. Si quisque nostrum in transitu, uel canali positus uidens episcopum, requirat causam transitus, et quo suum dirigat iter; et si illum inuenerit ad comitatum pergentem, expiscetur conditiones supra positas, et si ire uocatum preuiderit, eunti nullum impedimentum apportet. Si uero ostentationis gratia, sicut predictum est uestre caritati, [Lege aut ob] si autem ob quorumdam  preces festinat ad comitatum, nec litteris eius quis subscribet, nec ei communicet. [b 1Kb] Omnes responderunt: Decet, et placet nobis hec sententia.



OSII CORDUBENSIS, ET PROTOGENIS SARDICENSIS EPISTOLA AD IULIUM PAPAM.

[c 2Kb] Dilectissimo fratri IULIO, OSIUS, et PROTOGENES. Meminimus, et tenemus, et habemus illam scripturam,  que continet catholicam fidem factam apud Niceam, et 598 consenserunt omnes, qui aderant episcopi. Tres enim questiones mote sunt: [d 1Kb] quod erat, quando non erat. Sed quoniam post hoc discipuli Arii [Forte blasphemias uel blasphemi] blasphemie commouerunt; ratio quedam cegit  [e 1Kb] et excludatur eorum spolium, et ne fiat latior, et longior exponere priori consentientes. Ut igitur nulla reprehensio fiat, hec significamus tue bonitati, frater dilectissime. Plura placuerunt firma esse, et fixa, et hec plenius cum quadam sufficientia ueritatis dictari: ut omnes docentes, et catizizantes clarificentur, et [Forte repugnantes] propugnantes obruantur, et teneant catholicam, et apostolicam fidem.



[f 1Kb] SYNODICA CONCILII SARDICENSIS.


Sancta synodus secundum Dei gratiam apud Sardicam collecta ex Roma, Hispaniis, Galliis, Italia, Campania, Calabria, Africa, Sardinia, Pannonia, Mesia, Dacia, Dardania, altera Dacia, Macedonia, Thessalia, Achaia, Epiro, Thracia, [g 2Kb] Europa, Palestina, Arabia [Supple uniuersis] ubique episcopis comministris  catholice, et apostolice Ecclesie dilectissimis fratribus.

Multa quidem, et sepius ausi sunt Ariani aduersus seruos Dei fidem seruantes 599 rectam. Adulterinam enim submittentes doctrinam, orthodoxos persequi tentauerunt. In tantum enim insurrexerunt aduersus fidem, ut etiam bonitatem piissimorum imperatorum non lateat. Igitur gratia Dei subueniente, ipsi piissimi imperatores congregauerunt nos ex diuersis prouinciis et ciuitatibus, et sanctam hanc synodum apud Sardicam fieri permiserunt, ut omnis discordia pertoliatur; tota uero mala fide expulsa, in Christo religio sola apud omnes seruetur. uenerunt enim et de Oriente episcopi, cohortati et ipsi a religiosissimis imperatoribus precipue ob ea, que rumigerabantur  frequenter [Supple de] dilectissimis fratribus nostris, et comministris Athanasio episcopo Alexandrie, et Marcello episcopo Ancyre Galatie, et Asclepa. Forte enim ad uos peruenere de his accusationes; forte et uestras aures tentauerunt mouere, ut ea que aduersus innocentes dicunt maledici, credantur, et sue molestissime [Lege scelestissime] heresis suspicionem abscondant. Sed non diu hec perpetrare permissi sunt. Est enim qui prestat patrocinium Ecclesiis Dominus, qui pro his, et nobis omnibus mortem sustinuit, et propter eas ascensum ad celos nobis omnibus dedit.

Olim itaque scribentibus Eusebio, Mari, Theodoro, [a 1Kb] Dorotheo, Ursatio, ualente, [b 1Kb] Menophanto, et Stephano Iulio consacerdoti Romane Ecclesie episcopo  aduersus predictos comministros nostros, hoc est Athanasium episcopum Alexandrie, et Marcellum Ancyre Galatie, nec non etiam Asclepam episcopum Gaze, scripserunt et de aliis partibus episcopi, adhibentes quidem testimonium sinceritati comministri nostri Athanasii. Facta autem Eusebii, et eius sociorum nichil aliud nisi mendacium [Lege mendaciis], et calumniis plena. Et licet ex eo, quod uocati sunt [c 1Kb] a dilecto nostro, et consacerdote Iulio, noluerint occurrere, et ex his, que scripta sunt ab eodem Iulio, manifestata 600 sit ipsorum calumnia ; tamen ex his, que fecerunt in hac sancta et magna synodo, manifestiorem suam factionem demonstrauerunt. Occurrentes etenim  apud Sardicam, ac uidentes fratres nostros Athanasium, Marcellum et Asclepium, timuerunt ad iudicium uenire; et non semel, et bis, sed sepius uocati, non responderunt uocationibus, uidelicet episcopis  [d 1Kb] conuentibus, et precipue bone senectutis Osio, qui propter tempus, et confessionem, et tantum laborem omni reuerentia dignus uidetur: et exspectantibus, et adhortantibus eos ingredi, quo ea, que de absentibus comministris [e 1Kb] rumigerunt et scripserunt, hec presentes conuincant. Sed uocati non uenerunt, sicut diximus, sed monstrantes ex hoc calumniam suam, et non solum insidias, et factiones fecerunt clamantes per excusationem. Qui enim confidunt suis dictis, ii et ad [Supple ea probanda] in presentia esse potuerunt.

Quia igitur non occurrerunt estimamus iam nullum ignorare, et si iterum illi uoluerint astute agere, quoniam nichil habentes aduersus comministros nostros arguere, hoc accusant absentes, presentes uero  subterfugiunt. Fugerunt enim, dilectissimi fratres, non solum propter calumniam quam illis ingerebant, sed etiam propter eos qui diuersis criminibus ipsos appetebant, quos uidebant occurrisse. uincula enim et catene proferebantur ab hominibus de exsilio reuersis, et ab his qui adhuc tenebantur in exsilio. uenerunt enim ministri parentes, et amici mortuorum propter ipsos, et, quod maius est, aderant episcopi, et quidem ferrum, et catenas offerebant, quas propter ipsos portauerunt: alii ex ipsorum insimulatione mortem contestati sunt. In tantam enim peruenerant immanitatem, ut etiam auderent episcopos uelle interficere; et interfecissent, 601 nisi effugissent manus eorum. [f 1Kb] Surrexit itaque comminister noster beatus Theodolus fugiens eorum insimulationes; iussus  enim fuerat ex eorum [g 1Kb] simulatione interire. Et alii gladiorum uulnera demonstrantes [Lege demonstrabant], nonnulli famem sustinuisse ab ipsis [h 1Kb] implorabant: et hec nobiles homines testabantur; sed Ecclesie omnes [Supple testes] erant, pro quibus [i 1Kb] occurrentes, et allegantes docebant milites cum gladiis, populos cum fustibus, iudicum minas, falsarum litterarum submissiones. Nam lecte sunt littere Theogenis aduersus comministros nostros Athanasium, Marcellum et Asclepam, ut etiam imperatores mouerentur contra ipsos. Et hec comprobauerunt qui tunc fuerunt diacones Theogenis. Nam et uirginum nudationem, Ecclesiarum incendia, carcerem aduersus comministros, et hec omnia ob aliam nullam causam nisi ob immemorabilem heresim Arianorum:  excusantes [Lege recusantes] enim horum ordinationem et communionem, necessario hec sustinebant.

Hec itaque considerantes perducti sunt ad sue uoluntatis interitum. Erubescebant enim sua confiteri  delicta, et quoniam omnibus patefacta celari non poterant, Sardicam peruenerunt, quo per suum aduentum sinceritatis opinionem acquirant. uisis itaque his, quibus calumnias ingerebant a se afflictis accusatoribus, testibus ante oculos inspectis, uocati uenire non poterant, comministris uidelicet nostris Athanasio, Marcello et Asclepa multa usis confidentia, implorantibus, et urgentibus, atque prouocantibus, et pollicentibus quoque non solum eorum arguere calumniam, sed insuper demonstrare que [Lege deliquerint] reliquerint in Ecclesiis ipsorum. Illi autem tanto timore percussi sunt, ut etiam uerterentur in fugam, ac per eam [Subaudi fugam] suam calumniam demonstrarent et delicta faterentur. Et licet ex hoc quod noluerint, et non solum ex prioribus, sed etiam  ex presentibus ipsorum uersatio [Lege uersutia] comprobata est; tamen [Supple ne] ex fuga quamdam occasionem alterius malitie ualeant inuenire, cogitauimus secundum ueritatis rationem ab his commissa uentilare.

Quo facto reperimus eos et ex actitatis calumniatores, et nichil aliud nisi comministris nostris insidias preparasse. Quem enim dicebant ab Athanasio interfectum Arsenium, uiuit et moratur inter uiuos. Ex quo apparet etiam illa que de aliis uerbosabantur ficta fuisse. Quoniam uero de calice fracto a Macario Athanasii presbytero mentionem fecerunt, adhibuerunt testimonium ii qui de Alexandrie, et Mareote locis ipsis uenerunt, nichil tale esse 602 commissum. Etiam episcopi scribentes de Aegypto ad consacerdotem  nostrum Iulium, sufficienter firmauerunt ne suspicionem quidem talem fuisse. Deinde acta que dicebant se aduersus habere, constitit ex una parte confecta, et in ipsis gestis gentiles, et catechumeni interrogati sunt; ex quibus unus catechumenus interrogatus dicebat se intus fuisse quando Macarius ad locum superuenit. Et alius interrogatus aiebat. Ischyram egrotum in cella iacuisse [a 12Kb] quem dicunt; ut ex hoc appareat nichil de mysteriis fuisse celebratum, ex eo quod catechumeni intus consistebant; et Ischyram non adfuisse, sed egrotum fuisse. Nam et ipse pessimus Ischyras, qui mentitus est dicendo Athanasium ussisse quosdam diuinos codices, et in hoc suum mendacium demonstrauit. Nam confessus est illo tempore quo Macarius aduenerat se egrotasse,  et iacuisse, ut etiam ex hoc calumniator demonstraretur. Unde ob hanc calumniam ipsi Ischyre mercedem  dederunt episcopi nomen, qui nec presbyter est. Occurrentes enim duo presbyteri qui quondam cum Melitio fuerunt, postmodum autem a beato Alexandro tunc episcopo Alexandrie suscepti, et nunc cum Athanasio constituti, testimonium prebuerunt hunc nunquam Melitii fuisse presbyterum, et omnino non habuisse Melitium apud Mareotam Ecclesiam uel ministrum; et tamen eum qui nec esset presbyter nunc pro episcopo produxerunt, ut hoc nomine obstupefaciant audientes eorum calumnias.

Lectus est autem liber comministri nostri Marcelli, et inuenta est Eusebii commendatio [Lege commentatio]. Que enim proposita questione Marcellus dicebat, hec tanquam ab ipso confessa fingebant. Lecta sunt igitur, et hec et sequentia et [b 1Kb] preterita  questionum, et recta fides uiri reperta est; neque enim a sancta Maria, sicut ipsi firmarunt, initium dedit uerbo Dei, nec finem ei in regno, sed imperium sine initio et fine Saluatoris esse conscripsit. Asclepas etiam comminister protulit gesta apud Antiochiam confecta presentibus accusatoribus, et Eusebio de Cesarea; et e sententiis iudicandum [Lege iudicantium] episcoporum ostendit se esse innocentem. Merito igitur, fratres dilectissimi, frequenter uocati non responderunt; merito fugerunt: conscientia enim coacti per fugam suas calumnias firmauerunt, et [c 1Kb] credidisse fecerunt que presentes accusatores dicebant ac demonstrabant. Quid itaque? Super his omnibus etiam depositos et eiectos ab Ecclesia Arianos non solum susceperunt, sed etiam  603 ad maiorem gradum perduxerunt, [d 1Kb] diaconum quidem in presbyterum, ex presbytero uero in episcopum ob nullam aliam causam, nisi ut impietatem spargant, et latitent [Lege dilatent], piam uero fidem corrumpant. Sunt autem post Eusebium [e 1Kb] et eius socium nunc primates Theodorus de Heraclea, Narcisus a Marona Cilicie [Lege a Neroniade], Stephanus Antiochie, Acacius Cesaree Palestine, [f 1Kb] Narcissus Marmie, Menophantus Ephesi Asie, Ursatius Singiduno Mesie, ualens Mursa Pannonie: qui illos cum quibus de Oriente uenerunt, neque [g 27Kb] apud Asiam in concilio uenire, nec ad Ecclesiam Dei penitus accedere permittebant. Etiam Sardicam uenientes, per singula queque loca conuentus inter se faciebant, et cum interminationibus posuerunt pactiones sibi, ut  cum Sardicam uenissent, omnino non ingrederentur in iudicium, nec cum sancta synodo conuenirent;  sed tantum uenientes, imaginarie aduentum suum demonstrarent, ac uelociter fugerunt [Lege fugerent]. Hec autem scire potuimus a comministris nostris [a 1Kb] Macario Palestine et Asterio de Arabia, qui cum ipsis uenerunt et ab eadem incredulitate recesserunt. Isti enim ad sanctam synodum uenientes uiolentiam [Adde quam] passi sunt, cum lacrymis exposuerunt. Nihil autem rectum apud eos fieri dicebant. Etiam hoc addebant, esse quosdam recte fidei; et interminationibus atque accusationibus prohiberi ad nos [Adde uenire]. Hac de causa in una domo commanere studuerunt, nullo momento eos separari permittentes.

Quoniam igitur non oportebat tacere, et in occultas [Lege inultas] eorum relinquere calumnias, uincula, homicidia, plagas, falsas epistolas, mulctationes,  uirginum nudationes, exsilia, Ecclesiarum destructiones, incendia, translationes de minimis ad maiores ciuitates, et ante omnia insurgentem per ipsos aduersus rectam fidem maledicam Arianorum heresim: 604 hac de causa dilectissimos fratres nostros, et consacerdotes Athanasium Alexandrie episcopum, et Marcellum Ancyre Galatie, et Asclepam Gaze, et eos qui cum ipsis ministrant Domino, innocentes et sinceros esse pronuntiamus, [b 1Kb] ut cuiusque cognoscant Ecclesie populi sui episcopi sinceritatem et hunc habere episcopum, [Supple et] exspectare: aggressos uero [c 10Kb] Ecclesiarum ipsorum iudicium luporum Georgium Alexandrie, et Basilium, et Quincianum Gaze, nec episcopos nominari, nec Christianos penitus appellari, nec aliquam cum his  habere communionem, uel eorum litteras suscipere, uel ad ipsos scribere. Theodorum Heracleatum Europe cum suis de [Lege Neroniade] Maronie Cilicie, et Cesaree Palestine Narcissum, et Acacium, Stephanum Antiochensem, Ursacium Singidunensem Mesie, et ualentem Mursensem Pannonie, Menophantum Ephesium, Georgium Laodicie  eos illata crimina, omnes sancta synodus deposuit episcopatu;  et statuimus non solum eos episcopos non esse, sed nec communionem cum fidelibus mereri. Separantes enim Filium a substantia Patris, ac de equalitate alienantes uerbum a Patre, segregari oportet a catholica Ecclesia, et alienari a nomine Christianorum. Sit igitur omnibus uobis anathema, propter quod [e 1Kb] negotiati sunt uerbum ueritatis. Apostolica etenim est preceptio: Si quis uobis annuntiauerit preterquam quod accepistis, sit anathema. Nullum his communicare precipite: nulla enim communio tenebris cum luce. Longe omnes facite; nec enim est aliqua conuentio Christo cum Beliab: et obseruate, fratres dilectissimi, eorum litteras suscipere uel iis scribere. Studete etiam uos, fratres dilecti et 605 comministri, spiritu presentes in  synodo nostra, consentire et pronuntiare per scriptiones uestras, quo apud omnes ubique comministros nostros seruetur assensus [f 1Kb] .

Illos abdicamus et deportamus a catholica Ecclesia, qui affirmant quod Deus quidem est Christus, sed uerus Deus non est, quia filius est; sed et uerus filius non est, quod natus est simul et [g 9Kb] factus; sic enim intelligere censuerunt natum, [h 1Kb] qui fatentur, sicut supra dixerunt, quia quod natum est, factum est; et Christo, cum sit ante secula, dant initium et finem, quod non ex tempore, sed ante omne tempus [Supple generationem] habet. Et in presenti due serpentes ex Ariana aspide nate sunt ualens et Ursatius, qui gloriantur et non dubitant dicere se esse Christianos, et quod uerbum, et spiritus uulneratus  est, et occisus, et mortuus, et resurrexit; et quod assolet hereticorum conuentus contendere, diuersas esse substantias Patris, et Filii, et Spiritus sancti, et esse separabiles.

Nos autem hanc suscepimus et docti sumus, hanc habemus catholicam et apostolicam traditionem, et fidem, et confessionem: unam esse substantiam, quam ipsi Greci usiam appellant, Patris, et Filii, et Spiritus sancti; et si querit quis Filii substantiam, est pro certo hec [i 1Kb] quam solius sine Patre, quod est uerbum, Spiritus. Absurdum enim est nunc dicere  Patrem non fuisse; quoniam quod intelligitur Pater, sine Filio nec nuncupari, nec esse posse. Est ipsius Filii testimonium: Et ego in Patre, et Pater in me ; et: Ego et Pater unum sumus . Nemo nostrum negat natum, [a 1Kb] sed quibusdam natum omnino sicut uisibilia, et inuisibilia appellantur nata artifice archangelorum, et angelorum mundi, et generis humani, sicut ait: Omnium artifex docuit me sapientia ; et: Omnia per ipsum facta sunt . [b 1Kb] Nunquam enim esse poterit accipere initium: quoniam qui semper est, initium non habet, uerbum Deus, nec suscipiens finem. Non dicimus Patrem Filium 606 esse, nec igitur [Lege rursum] Filium Patrem esse; sed Pater Pater est, et Filius Patris Filius. Confitemur potentiam Patris esse  Filium. Confitemur uerbum Dei Patris, preter [Lege quod aliud] quem alter non est, et uerbum uerum Deum, et Sapientiam, et uirtutem, uerumtamen [Lege uerumque] Filium tradimus; sed non secundum quod ceteri filii appellantur, Filium dicimus: quoniam [c 1Kb] illi aut propter adoptionem, uel ob natiuitatem, uel quod merentur, filii [Lege uocantur] uocari, non propter unam substantiam, que est Patris et Filii. Confitemur [d 1Kb] unicum et primogenitum; sed unicum uerbum, quod semper fuit et est in Patre; primogenitum sane at [Forte ut] hominem. [e 1Kb] Attinet autem ad communem creaturam, quod primogenitus de mortuis. Confitemur Patris et Filii unam Deitatem, nec negauit quis aliquando Patrem Filio maiorem non propter aliam substantiam nec differentiam;  sed [Supple quia] nomen ipsum Patris maius et [Lege est] Filio.

Hec autem est maledica eorum et corrupta interpretatio contendentium, quod ego et Pater unum sumus propter consensum dixerit et concordiam. Improbemus omnes catholici stultum ipsorum sensum ac uilem. Sicut homines mortales differunt, ut assolent, inter se, et offendentes concordant, et in gratiam reuertuntur; sic separationes et discordie [Supple inquiunt] inter Patrem Deum omnipotentem et eius Filium esse potuerunt. Hoc absurdum est et intelligere, et sentire. Nos autem credimus, et affirmamus, et ita sentimus, quod sacra uoce locutus est dicens: Ego et Pater unum sumus: propter substantie unitatem,  que est una Patris, et Filii. Hoc credimus, semper sine principio, sine fine hunc cum Patre regnare, ac nullum tempus habere, nec minui regnum eius: quoniam quod semper est, nunquam accipit initium, nec minui poterit. Credimus, et suscipimus Paracletum Spiritum sanctum, quem nobis ipse Dominus promisit et misit. Et hunc credimus [f 1Kb] passum, sed homo, quem induit, quem assumpsit ex Maria uirgine, hominem, qui potuit pati, 607 quoniam homo mortalis, Deus autem immortalis. Credimus [Supple quod] tertia die non Deus in homine surrexit, sed homo in Deo surrexit: quem etiam obtulit Patri suo munus, quem liberauit. Credimus quod tempore opportuno et statuto omnes, ac de omnibus ipse iudicabit. Tanta est uero eorum stultitia ut non uideant  lucem ueritatis, nec intelligant, ut uere dictum est, ut ipsi in nobis unum sint. Manifestum est, cur unum: quoniam apostoli Spiritum sanctum Dei acceperunt. Sed tamen ipsi non sunt uocati Spiritus, nec quisquam ipsorum [g 11Kb] sol, uel sapientia, siue uirtus erat, nec [Lege unigenitus] unicum erat, quemadmodum ait: Ego et tu unum sumus. Sic et ipsi in nobis unum sint. Sed diligenter distinxit uox diuina: In nobis sint dicit, non dixit quemadmodum nos unum sumus, ego et Pater; sed discipuli in semetipsis [h 1Kb] equales, et coniuncti unum sint fidei confessione, ut in gratia, et pietate Patris, et Domini Saluatoris nostri permissione ac dilectione unum ualeant esse.



[i 1Kb] CONCILII SARDICENSIS AD MAREOTICAS ECCLESIAS EPISTOLA.

 Sancta synodus secundum Dei gratiam collecta Sardice, Ecclesiis Dei apud Mareotam cum presbyteris et diaconibus in Domino salutem.

Etiam ex his, fratres dilectissimi, que [i 1Kb] ad Alexandriam per fratres directa sunt, scire potestis que apud sanctam et magnam synodum secundum Dei gratiam Sardice collectam, sunt actitata. Sed quia et uos scripsistis, intolerabilia sustinuisse ab impiissimis hereticis, quorum est princeps pessimus Gregorius; hanc ob causam scribere et ad uestram reuerentiam necessarium sancta synodus estimauit: ut iis consolati, magis ac magis habentes in Deo spem, futuram promissionem repositam diligentibus Christum consequamini. Si igitur passi estis mala, nolite  contristari, sed magis gaudete, quoniam et uos meruistis pro nomine Domini iniurias tolerare. Si uero carceres, et uincula, et factiones tolerastis, hec uos non contristabunt: hec enim et ante uos Patres sustinuerunt, quorum unus est beatus Paulus, propter quod et uinctus uocatus. Audiuimus quanta et Ingenius presbyter passus est, et doluimus quidem propter iniurias; libenter autem accepimus sacram 608 eius uoluntatem, quoniam propter Christum cuncta sustinuit. Si igitur adhuc uos premunt, que putatur tristitia esse, in gaudium conuertatur. Scripsimus enim piissimis imperatoribus ut ne de cetero talia committantur aduersum Ecclesias; et credimus quod Dominus faciet per religionem humanissimorum imperatorum, ut et nos cum solatio et libertate Deo  gratias agentes, et placentes inueniamur in die iudicii. Que autem sunt actitata, sicut prediximus, cognoscetis ex dilectissimis fratribus nostris qui uestras litteras portauerunt, hoc est presbyteris et diaconibus Alexandrinis: episcopum enim uestrum dilectissimum fratrem nostrum et comministrum Athanasium innocentem et sincerum ab omni calumnia pronuntiauit sancta et magna synodus; Theodorum uero, Narcissum, Stephanum, Acacium, Georgium, Ursacium, ualentem, et Minophantum episcopatu deposuit ob ea que deliquerunt, et ob impiissimam heresim, cuius socii et patroni uidentur. De Gregorio autem nec tantum credimus necessarium esse scribere; olim enim depositus est, immo magis episcopus penitus non est estimatus: eius enim opus simile est eius  ordinationi. Si quis igitur ab eo deceptus est, erudiatur et ueritatem cognoscat; si uero resistit eius impietati, gaudeat quod et ipse aduersatus est hunc, quem sancta synodus nec episcopum estimauit. Nec enim nos latuit quid aduersus uos commiserit, et quantum uos presserit. Sed gaudete quoniam pro Christo patimini ab his qui Christum blasphemant. Aestimamus autem quod iam omnis insolentia cessabit, increpatis ac depositis noxiis qui heresim non nominandam defendebant. Incolumes uos esse in Domino opto.

    Ego Osius episcopus incolumes uos in Domino opto, dilectissimi fratres.
    Athanasius episcopus uester incolumes uos in Domino opto, dilectissimi fratres.
     Heliodorus similiter.
    Iohannes sim.
    Ionas sim.
    Dionysius sim.
    Paregorius sim.
    Aetius sim.
    ualens sim.
    Arius sim.
    Porphyrius sim.
    Athenodorus sim.
     [Lege Alypius] Alysius similiter.
    Gerontius sim.
    Lucius similiter.
    609 Asterius sim.
    Bassus sim.
    Dioscorus sim.
    Domitianus sim.
    Calepodius sim.
    Alexander sim.
    Plutarchus sim.
    uincentius sim.
    uitalis sim.
    Seuerus sim.
    Restitutus sim.


uincentius episcopus incolumes uos in Domino opto, dilectissimi fratres: iussus a fratribus meis et cepiscopis scripsi, et subscripsi pro ceteris.



S. ATHANASII AD EASDEM ECCLESIAS EPISTOLA.

Athanasius presbyteris, et diaconibus, et populo catholice Ecclesie apud Mareotam, dilectissimis ac desiderabilibus fratribus in Domino salutem.

Sancta synodus laudauit in Christo uestram religionem. Omnes acceptos tulerunt in omnibus animum et fortitudinem, quoniam minas non timuistis, quod tolerantes iniurias et persecutiones aduersum  pietatem, preualuistis. Littere itaque uestre, dum legerentur, omnibus lacrymas commouerunt, et omnes ad uestrum pertraxerunt affectum; dilexerunt uos et absentes, ac uestras persecutiones suas estimauerunt: indicium namque caritatis eorum sunt littere ad uos date; et licet sufficeret uos connumerare sancte per Alexandriam Ecclesie, tamen separatim uobis scripsit sancta synodus, ut adhortati non deficiatis ob hec que patimini; sed gratias agatis Domino quod uestra patientia bonum fructum habebit. Olim itaque latebant hereticorum mores; nunc tamen omnibus expansi sunt et patefacti: nam sancta synodus aduertit ab his concinnatas aduersus uos calumnias, et eos habuit odio, atque omnium consensu deposuit Theodorum, ualentem, Ursacium [a 1Kb] in  Alexandria et Mareota. Eadem etiam per alias Ecclesias facta sunt. Et quoniam intolerabilis est iam crudelitas eorum, et tyrannia aduersus Ecclesias celebrata, ideo episcopatu 610 deiecti sunt, omnique communione alienati. Ceterum de Gregorio nec mentionem facere uoluerunt: qui enim penitus episcopi nomen nec habuit, hunc nominare superfluum estimauerunt; sed propter deceptos ab eo, nominis eius mentionem fecerunt; non quia dignus memoria uidebatur, sed ut ex hoc qui ab illo decepti sunt, eius cognoscant infamiam, et erubescant cuiusmodi factis homini communicauerunt.

Cognoscetis uero super eos scripta ex superannexis; et licet non omnes scribere episcopi occurrerunt, attamen ab omnibus scripta sunt, et pro omnibus  scripserunt. Inuicem salutate in osculo sancto. Salutant uos omnes fratres.

    Protegenes [Lege Protogenes] episcopus, incolumes uos in Domino opto, dilectissimi, et desiderabiles.
    Athenodorus episcopus incolumes uos in Domino opto, fratres dilectissimi.
    Iulianus episcopus sim.
    Ammonius sim.
    Aprianus sim.
     Marcellus sim.
    Gerontius sim.
    Porphyrius sim
    Zosimus sim.
    Asclepius sim.
    Appianus sim.
    Eulogius sim.
    Eugenius sim.
    [Lege Diodorus] Liodorus  sim.
    Martyruis sim.
    Eucarpus sim.
    Lucius sim.
    [a 1Kb] Cales sim
    [b 1Kb] Maximus sim.
    Per epistolas de Galliis incolumes uos in Domino opto, dilectissimi.
    Arcidamus, et Philoxenus presbb. et Leo diaconus de Roma incolumes uos optamus.
    Gaudentius Naisitanus episcopus incolumes uos in Domino opto.
    Florentius [c 1Kb] Merie Pannonie similiter.
    [d 1Kb] Ammianus de Castello Pannonie sim.
    Ianuarius de Beneuento sim.
     Pretextatus [e 1Kb] de Narcidono Pann. sim.
    [f 1Kb] Hypeneris de Hypata Thessalie sim.
    Castus [g 1Kb] de Augusta Cesaree sim.
    611 Seuerus [h 1Kb] de Calciso Thessalie sim.
    Iulianus [i 1Kb] de Theriseptapoli sim.
    Lucius de uerona sim.
    Eugenius [i 1Kb] de Hecleal Cychinis sim.
    Zosimus [k 1Kb] Lychnis Sunosio Apulie sim.
    Hermogenes de Syceono [Forte Sicyone] sim.
    Thrypho de Magara sim.
    Paregorius [l 1Kb] Caspinus sim.
    [m 1Kb] Cales Castromartis sim.
    Ireneus [n 1Kb] Syconeus sim.
    Macedonius [o 1Kb] Lypianensis sim.
    Martyrius Naupactis sim.
     Palladius de Diu sim.
    [p 1Kb] Broseus Ludonensis Gallie sim.
    Ursacius Brixiensis sim.
    Amantius [q 1Kb] uiminacensus, per presbyt. Maximum sim.
    Alexander [r 1Kb] Gyparensis Achaie sim.
     Eutychius [s 1Kb] de Mothona sim
    Aprianus de Petabione Pannonie sim.
    Antigonus [t 1Kb] Pallenensis Macedonie sim.
    [u 1Kb] Dometius de Acaria Constantias sim.
    Olympius de Eno Rodope sim.
    Zosimus Oreomargensis sim.
    Protasius Mediolan. sim.
    Marcus Siscensis Sauie sim.
    Eucarpus Oponsius [Lege Opuntius] Achaie sim
    uitalis uertaresis Africe sim.
    Helianus de Tyrtanis sim.
    Synphorus [u 1Kb] de Herapythis Crete sim.
    [x 1Kb] Mosinius Heraclee sim.
    Eucissus Chisamensus sim.
    Cydonius Cydonensis.





ITEM S. ATHANASII AD ECCLESIAM ALEXANDRINAM.


Athanasius presbyteris et diaconibus omnibus [y 29Kb] Ecclesie sancte apud Alexandriam, et parembolam catholice dilectissimis fratribus salutem.

612 Hec scribentes oportet epistole principium gratiarum Christi actionibus facere, fratres dilectissimi; nunc autem maxime decet hoc fieri, quoniam et facta multa apud Dominum, et magna habent gratiam, et oportet credentes in eum non esse ingratos tot eius beneficiis. Gratias igitur agimus Domino, qui nos semper omnibus palam facit in fide, qui et iam in presenti magna et mirabilia fecit Ecclesie: que enim rursum affirmauerunt diuulgantes heretici Eusebiani, et Arii heredes, hec omnes qui conuenerunt  episcopi pronuntiauerunt falsa ea esse et ficta. Et ii ipsi, qui apud multos putantur esse terribiles, tanquam gigantes nominati, pro nichilo habiti sunt: et merito; quemadmodum enim adueniente loce tenebre arguuntur, sic per aduentum iustorum iniquitas reuelatur; et presentibus egregiis debiles conuincuntur.  Que enim fecerunt maledice heresis Eusebii successores, Theodorus, Narcissus, ualens, Ursacius, et in omnibus pessimus Georgius, Stephanus, Acacius, Minophantus, et eorum college, nec uos ignoratis, dilecti; nam eorum dementia omnibus patefacta est. Que uero contra Ecclesias commiserunt, uestram nec hoc latuit solertiam. Primum enim uobis nocuerunt; primum uestram Ecclesiam corrumpere tentauerunt; sed ii qui tot ac tanta fecerunt, et apud omnem terribiles estimati sunt, sicut predixi, tantum timuerunt, ut omnem exsuperent cogitationem. Neque enim solum Romanam synodum timuerunt, nec solum se uocati excusauerunt; sed et nunc cum Sardicam aduenissent, sic infirmati sunt conscientia, ut cum uidissent iudices, mirarentur: sic mente  conciderunt. uere quis posset aduersum eos dicere: Ubi est stimulus tuus, mors? ubi est uictoria tua, mors ? Nec enim illis proficiebat, ut uellent iudicare; iam non poterant circumuenire quos uolebant; sed uidebant uiros fideles curantes iustitiam, immo magis ipsum Dominum 613 nostrum uidebant in eis; quemadmodum tunc demones de sepulcris; filii enim cum essent mendacii, non ferebant ueritatem uidere. Sic Theodorus, Narcissus, et Ursacius cum suis uerba dicebant: Omitte: quid nobis et uobis hominibus Christi? Nouimus quod ueri estis, et timemus conuinci; ueremur in personam recognoscere calumnias. Nihil est nobis et uobis: Christiani enim uos estis, nos uero Christo repugnantes; et apud uos quidem ueritas pollet, nos uero  circumuenire didicimus. Putauimus abscondi nostra; non iam credebamus in iudicium uenire: quid ante tempus nostra conuincitis, et ante diem nos conuincentes uexatis? Et licet sint moribus pessimi, et in tenebris ambulent, tamen cognouerunt uix tandem, quoniam nulla est communio lucis et tenebrarum, nec est aliqua consensio Christo cum Belial. Unde, fratres dilectissimi, cum scirent que fecerint quecunque [Forte quantumcunque] miserrimos uidentes accusatores, testes pre oculis habentes, imitati sunt Cain, et illius more fugerunt, quoniam granditer errauerunt; etenim eius fugam sunt imitati, et condemnationem habuerunt. Cognouit enim opera eorum sancta synodus; audiuit nostrum sanguinem proclamantem, audiuit uoces lesorum ab ipsis. Cognouerunt  omnes episcopi que peccauerunt, et quanta aduersus Ecclesias nostras et alias operati sunt; et ideo hos quemadmodum Cain Ecclesiis eiecerunt. Quis enim non lacrymatus est dum uestre littere legerentur? quis non ingemuit aspiciens quos exsiliauerunt isti? quis non existimauit uestras suas esse tribulationes? Fratres dilectissimi, quondam uos patiebamini, cum ii delinquerent aduersum uos, et forte iam tempore multo bellum non quieuit. Nunc uero episcopi conuenientes omnes, et audientes que passi  si estis, sic dolebant, sic gemebant, quemadmodum tolerantes iniuriam tunc dolebatis, et illis . . . erat dolor communis illo tempore quo processistis. Ob hec igitur, et alia omnia que contra Ecclesias commiserunt, cunctos uniuersa synodus sancta deposuit, et non solum eos alienos iudicauit ab Ecclesia, sed nec dignos uocari Christianos estimauit. Qui enim abnegantes [Lege abnegant] Christum, quemadmodum Christiani uocentur? et qui contra Ecclesias delinquunt, ii quemadmodum poterunt adesse Ecclesiis? Unde mandauit sancta synodus ubique Ecclesiis, ut apud omnes notentur; ut ii qui ab ipsis decepti sunt, iam ad plenitudinem et ueritatem reuertantur. Nolite igitur deficere, fratres dilectissimi; tanquam Dei serui, et fidem Christi confitentes probemini in Domino, et  non deiiciat uos tribulatio, neque ab hereticis aduersum uos qui exercentur dolores contristent. Habetis enim mundum uniuersum condolentem uobis; 614 et, quod maius est, habentem omnes uos in mente. Puto autem iam deceptos ab illis, uidentes correptionem factam a synodo, ab illis auerti, et ex ore [Forte exhorrere] ipsorum impietatem. Si uero post hec adhuc manus est eorum excelsa, ne stupeatis uos, neque formidetis, si illi seuiunt; sed orate, et manus ad Deum leuate, et confidite, quoniam non tardabit Dominus, sed omnia uobis faciet pro uestra uoluntate. uellem quidem adhuc pluribus epistolam uobis scribere, et ut singula facta sunt significare; sed quoniam presbyteri, et diacones idonei sunt nuntiare uobis presentes de omnibus que uiderunt, multa  quidem scribere cessaui. Illud tantum significo, necessarium putans, ut pre oculis habentes timorem Domini, eum preponatis, et omnia cum uestra concordia celebretis intelligentes et sapientes. Orate pro nobis, habentes in mente uiduarum necessitates, maxime quoniam ad eas pertinentia inimici ueritatis obtulerunt [Lege abstulerunt]; sed dilectio uestra uincat hereticorum malitiam: credimus enim quod secundum orationes uestras Dominus annuens dabit mihi uelocius uos uidere. Interim tamen apud synodum actitata cognoscetis ex scriptis ad uos ab omnibus episcopis, et [a 1Kb] de subiectis litteris depositionem Theodori, Narcissi, Stephani, Acacii, Georgii, Minophanti, Ursacii et ualentis: nam Gregorii mentionem facere noluerunt, qui enim penitus episcopi nomen  non habuit, hunc nominare superfluum putauerunt. Sed tamen propter deceptos ab eo eius nominis mentionem fecerunt, non quia dignum erat eius nomen memorare, sed ut ab eo decepti cognoscant eius infamiam, et erubescant, quod tali communicauerunt . . . tamen et hoc cum illis. Incolumes uos in Domino oro, dilectissimi, et desiderabiles fratres.



615 PSEUDOSYNODI SARDICENSIS [b 2Kb] FORMULA FIDEI.

Sancta synodus congregata est Sardice ex diuersis prouinciis  de partibus Orientis Thebaidis, Aegypti, Palestine, [a 1Kb] Phenices, Syrie Celes, Mesopotamie, Cilicie, Cappadocie, Ponti, Paphlagonie, Galatie, [b 1Kb] Phrygie, Bithynie, Elesponti, Asie, Pisidie, Insularum, Pamphylie, Carie, Lydie, Europe, Thracie, Hemimontis, Pannonie, Mesie, Dacie [c 1Kb] hanc exposuerunt fidem.

Credimus in unum Deum Patrem omnipotentem creatorem omnium et factorem, ex quo [d 9Kb] omnia in celo et in terra nominantur. Et in unicum Filium eius Dominum nostrum Iesum Christum ante omnia secula ex Patre natum, Deum de Deo, lumen de lumine, per quem omnia, et propter quem omnia facta sunt in celo et in terra, uisibilia et inuisibilia: uerbum sapienta, et [e 1Kb] potestas, lumen uerum sempiternum in omnibus, qui nouissimis temporibus propter nos homo factus est, et [f 1Kb] creatus ex sancta uirgine.  Crucifixus, et mortuus, et sepultus, et resurrexit a mortuis tertia die. Receptum in celis sedentem ad dexteram Patris, et uenientem [g 1Kb] in finem seculi iudicare uiuos et mortuos, et reddere unicuique secundum facta sua. Cuius imperium sempiternum 616 manebit in eterna secula, sedens semper ad dexteram Patris non solum in hoc seculo, sed etiam in futuro. Credimus et in unum Spiritum sanctum Dei, hoc est Paracletum, quem pollicitus apostolis post in celum ascensionem misit docere eos, et monere omnia; per quem et sanctificantur, et uiuunt religiosorum anime in eum credentes. Dicentes autem ex nichilo esse filium, uel ex alia substantia  et non ex Deo: et erat aliquando tempus, uel  seculum, quando non erat, alienos nouit sancta et catholica Ecclesia. Similiter etiam dicentes tres esse Deos, uel Christum non esse Deum  uel ante secula, nec Christum, nec Filium  Dei esse, uel eumdem [Subaudi esse] Patrem, et Filium, et Spiritum sanctum, uel non natum Filium  [i 1Kb] aut uoluntate, uel arbitrio Pater genuit Filium, fecit, siue creauit, uel demonstrauit, sed secundum intellectum omnia scientem uerbum Dei; hos omnes anathematizat sancta catholica Ecclesia.



617 [i 1Kb] INCIPIUNT STATUTA



SANCTAE SYNODI CHALCEDONENSIS.

Piissimus noster imperator [k 1Kb] Constantinopolitane  perpetuus Augustus ad sacrosanctam synodum dixit: Lassati estis nimio spatio fatigationem sustinentes. Exspectate ergo tres dies, uel quatuor adhuc, et presentibus magnificis nostris iudicibus singula, que uultis [l 1Kb] monete, et congruum presidium meremini. Ante uero quam perfecte formule de omnibus dentur, nemo uestrum a sancta discedat synodo.



DEFINITIONES ECCLESIASTICAE PRONUNTIATAE A SANCTA ET UNIuERSALI SYNODO QUAE CHALCEDONE CONGREGATA EST.

Acta [m 1Kb] septime cognitionis Chalcedonensis.

I. Canones, qui a sanctis Patribus usque ad hanc synodum tenuerunt, teneri iustum duximus.

II. Si quis per pecunias ordinatus fuerit, et in pretium adduxerit [n 8Kb] inoptam gratiam, et ordinauerit  episcopum per pecunias, uel chorepiscopum, uel presbyterum, uel diaconum, uel alterum quemlibet clero annumeratum; uel si instituerit per pecunias economum, uel defensorem, uel [a 23Kb] custodem, uel alterum canonis propter turpem prauumque questum: qui hoc conatur, conuictus periclitabitur de suo 618 gradu; et qui ordinatur, nichil iuuetur de ordinationis institutione, que per questum facta est, sed sit alienus a dignitate, uel cura, quam per pecunias impetrauit. Si uero et intercedens aliquis uisus est turpibus, et infandis dationibus; siquidem clericus fuerit, de suo excidat gradu; si uero laicus aut monachus, anathematizetur.

III. uenit ad sanctam synodum quia quidam de clericis propter turpe suum lucrum alienarum possessionum  fiant conductores, et negotia secularia suscipiant, ministeria quidem Dei negligentes, ad secularium uero occurrentes domus, et dispensationem substantiarum accipientes propter amorem auaritie. Definiit igitur sancta et magna synodus ullum de reliquo nec episcopum, nec clericum, neque monachum nec conducere posse possessionem, neque causis se immittere secularibus, nisi forte ex legibus uocetur ad impuberum inexcusabile tutoris officium, uel si episcopus ciuitatis de ecclesiasticis ei preceperit curari causis, de pupillis et uiduis destitutis, et de personis que maxime ecclesiastico egent presidio. Si uero aliquis pretergredi definita de reliquo notus fuerit, ecclesiasticis subiaceat penis.

Iu. Qui uere et sincere [b 1Kb] singularem eligunt uitam  conuenienti digni sunt honore. Quoniam uero quidam monachorum habitu utentes, Ecclesias, et ciuiles causas perturbant, circumeuntes in ciuitatibus, nec non est monasteria sibi constituentes: placuit neminem ullo modo edificare, nec instituere monasterium, uel oratoriam edem sine uoluntate ciuitatis episcopi. Monachos uel [Lege uero] qui sunt per singulas ciuitates et [c 6Kb] prouincias, subiectos esse episcopo, et quietem diligere, et operam dare ieiunio et orationi, in quibus locis abnuntiauerunt [d 1Kb] obseruantes; nec uero ecclesiasticis, neque secularibus causis frequentare, nec communionem habere relinquentes sua monasteria, 619 nisi forte preceptum eis fuerit propter necessariam utilitatem ab episcopo ciuitatis. Nemo uero suscipiat in monasteriis seruum, ut monachus  fiat, sine uoluntate sui domini. Pretergredientem uero hanc nostram definitionem, definimus excommunicatum eum esse, ut nomen Dei non blasphemetur. Episcopum uero ciuitatis oportere congruam prouidentiam facere monasteriis.

u. De transferentibus se a ciuitate in ciuitatem  episcopis uel clericis, placuit ut positi de eis canones a sanctis Patribus habeant suam uim.

uI. Nullum absolute ordinare nec diaconum, nec presbyterum, nec omnino aliquem eorum qui sunt in ecclesiastica ordinatione, nisi specialiter in Ecclesia ciuitatis, uel in possessione, uel in martyrio, uel monasterio ordinandus predicetur: et eos uero qui absolute ordinantur, definiit sancta synodus irritam habere huiusmodi ordinationem, [e 1Kb] et in actu inualidam, ad iniuriam ordinantis.

uII. Eos qui semel in clero ordinati sunt, uel monachos, definimus neque ad militiam, neque ad secularem dignitatem uenire. Quod si hoc ausi fuerint, nec [Supple ad] penitentiam uenerint, ut conuertantur ad hoc, quod propter Deum elegerunt, anathematizentur

 uIII. Clerici qui ptochiis, uel monasteriis, uel oratoriis prepositi sunt in unaquaque ciuitate ab episcopis, secundum sanctorum Patrum traditionem perseuerent, et ne per audaciam contemnant suum episcopum. Qui uero audent contradicere huic dispositioni quolibet modo, et non se subiiciunt proprio episcopo: si quidem clerici sunt, canonicis subiaceant penis; si uero laici uel monachi, sint excommunicati.

IX. Si quis clericus cum clero causam habet, non relinquat suum episcopum, et ad secularia iudicia currat; sed prius negotium exerceat apud suum episcopum, uel etiam cum uoluntate eiusdem episcopi, apud quos utreque partes uoluerint, negotium peragatur. Si uero quis preter hec fecerit, canonicis  penis subiaceat. Si uero et clericus habeat causam cum suo uel cum altero episcopo, apud synodum prouincie causam dicat. Si uero cum eiusdem prouincie metropolitano episcopo [Lege episcopus], uel clericus abicit [Lege habeat causam], perueniat ad principem dieceseos, uel ad regie Constantinopoleos sedem, et apud ipsum causam dicat.

X. Ne liceat clericum in duarum ciuitatum simul Ecclesiis militare, in qua prius ordinatus est, et in quam confugit ut ad 620 maiorem, uidelicet propter cenodoxie desiderium. Hoc uero facientes restitui se Ecclesie in qua ab initio ordinati sunt, et ibi solum ministrare. Si uero quis se transtulerit ex alia ad aliam Ecclesiam, nichil de priore Ecclesia, uel de oratoriis qui [Lege que] sub ea sunt, uel ptochiis, uel  xenodochiis rerum communicent [Lege communicet]. Audentes uero post definitionem magne et uniuersalis huius synodi agere aliquid de nuper interdictis, definiit sancta synodus excidere eos de suo gradu.

XI. Omnes pauperes et egentes presidio cum probatione, epistolis, uel pacificis ecclesiasticis solis iter  agere definimus, et non cum commendatitiis; eo quod episcopales commendatitie honestis prestari soleant personis.

XII. uenit ad nos quod quidam contra ecclesiasticas leges concurrentes ad potestates, per pragmaticas unam prouinciam iu duas diuiserunt, ut ex hoc duo metropolite essent in una prouincia. Definiit igitur sancta synodus de reliquo quidem nichil tale huiusmodi tentari ab episcopo. Qui uero tentauerit, excidat de suo gradu. Quecunque uero iam ciuitates per litteras imperiales metropolitano honorificate sunt nomine, sole [Lege solo] fruantur honore, et episcopus qui eamdem ecclesiam gubernat, uidelicet seruato secundum ueritatem metropolitanis suo iure.

XIII. Peregrinos clericos, uel lectores in altera ciuitate  sine commendatitiis litteris sui episcopi nullo modo alicubi ministrare.

XIu. Quoniam in quibusdam prouinciis concessum est lectoribus, [Supple et] psaltis uxorem ducere, definiit sancta synodus non licere aliquem eorum alterius secte uxorem accipere. Eos uero qui de talibus nuptiis filios procreauerint, siquidem occurrerunt baptizari ex eis creati apud hereticos, offerre eos communioni catholice Ecclesie; non baptizatos uero non posse apud hereticos baptizari. Neque quidem copulari eos nuptiis heretici, uel Iudei, uel pagani, nisi forte promiserit se conuerti in orthodoxam fidem que coniungitur [Supple cum] persona orthodoxa. Si uero aliquis hanc definitionem transgressus fuerit sancte synodi, canonice subiaceat pene.

 Xu. Diaconissam non ordinari mulierem ante quadraginta annos, et hanc cum diligenti probatione; et si suscipiens ordinationem, et tempus aliquod perseuerans ministerio, semetipsam tradiderit nuptiis contemnens Dei gratiam; huiusmodi anathematizetur cum illo qui cum ea copulatus est.

XuI. uirginem que semet deuouit Domino 621 Deo, similiter et monachum non licere ad nuptias uenire. Si uero reperti fuerint hoc facientes, sint excommunicati. Definimus uero habere auctoritatem in eis misericordie localem episcopum.

XuII. Rurales parochias in possessionibus manere inconcussas apud episcopos qui tenent eas, et precipue si tricennali anno inuiolabiliter retinentes [a 11Kb] edificauerunt. Si uero intra 30 annos facta est aliqua  de eis, uel fit ambiguitas; licere eis qui se dicent esse lesos, de his mouere apud synodum prouincie. Si uero alicui noceatur a suo metropolita, apud principem dieceseos, uel apud Constantinopolitanam sedem causam dicere, sicut predictum est. Si uero et aliqua ex imperiali potestate noua facta est ciuitas, uel renouata; ciuiles et publicas [b 1Kb] formulas et ecclesiasticarum pareciarum ordinem [Lege ordo sequatur] sequantur.

XuIII. Coniurationis et factionis crimen et apud  seculares leges prohibitum est: multo magis in Dei Ecclesia interdici oportet. Quicunque igitur clerici uel monachi inuenti fuerint coniurantes, uel factiosi, uel insidias machinantes episcopis, uel conclericis, excidant omnimodo de suo gradu.

XIX. uenit ad nostras aures in prouinciis quod canonice synodi non fiant ab episcopis: ex hoc multa negliguntur que egent emendatione ecclesiasticarum rerum. Definiit igitur sancta synodus secundum Patrum canones, per singulos annos secundo concurrere per singulas prouincias episcopos, ubi metropolitanus episcopus constituerit, et emendare singula que emergunt. Non conuenientes uero episcopos, uel residentes in suis ciuitatibus, et hoc in sanitate degentes, et ab omni [c 11Kb] excusabili, et necessaria  occupatione existentes liberos, fraterne arguit.

XX. Clericos in sua Ecclesia existentes, sicut iam definiuimus, non licere in alterius ciuitate ordinari et Ecclesia; sed contentos in illa esse in qua ministrare ab initio meruerunt; preter illos qui perdiderunt suas patrias, et ex necessitate in alteram Ecclesiam transierunt. Si uero alius episcopus post hanc definitionem ad alterum episcopum pertinentem susceperit clericum, placuit excommunicari [d 1Kb] et suscipientem, donec qui se transtulit clericus, in suam reuersus fuerit Ecclesiam.

XXI. Clerici et laici [Lege Clericos uel laicos] qui accusant episcopos uel clericos sine causa et 622 improbabiliter, non suscipi in accusationem, nisi prius discussa fuerit eorum opinio.

 XXII. Non licere clericis post mortem sui episcopi rapere res ad eum pertinentes, sicut et pridem a canonibus interdictum est; et hoc facientes periclitari suo gradu.

XXIII. uenit ad aures sancte synodi quod clerici quidam et monachi nulla sibi causa iniuncta a suo episcopo et tam quando se excommunicantes ab eo ueniunt [Lege et aliquando excommunicati ab eo ueniunt, etc.] ad hanc regiam Constantinopolim, ac diu in ea commorantes tumultus, et perturbationes faciunt ecclesiastico statui, et euertunt etiam quorumdam domos. Definiuit sancta synodus huiusmodi admoneri quidem prius per defensorem Constantinopolitane sancte Ecclesie. Si uero in iisdem causis perdurauerint impudenter, et inuitos eos per eumdem  defensorem expelli, et ad sua loca uenire.

XXIu. Que semel consecrata sunt monasteria cum uoluntate episcopi, permanere in perpetuo monasteria, et pertinentes ad ea res custodiri monasterio; et non posse fieri ea secularia habitacula. Concedentes uero hoc fieri, subiacere canonum penis.

XXu. Quoniam quidam metropolitanorum, sicut reperimus, negligunt commissos sibi greges, et differunt ordinationes episcoporum; placuit sancte synodo intra tres menses fieri ordinationes episcoporum,  si forte inexcusabilis necessitas non cegerit extendi protelationis tempus. Si uero hoc non fecerit, subiacere eum ecclesiastice pene. Redditus uero uiduate Ecclesie saluos apud eiusdem economum Ecclesie custodiri.

XXuI. Quoniam in quibusdam Ecclesiis, sicut reperimus, sine economis res ecclesiastica tractatur; placuit omnem Ecclesiam episcopum habentem economum habere de suo clero dispensantem ecclesiasticas res cum uoluntate sui episcopi, ut ne sine testimonio  sit dispensatio Ecclesie, et ex hoc dispergantur eiusdem Ecclesie res, et detractio infligatur sacerdotum [Lege sacerdotio]. Si uero hoc non fecerit, subiacere eum sacris canonibus.

XXuII. Ii qui rapiunt mulieres sub nomine matrimonii, uel qui ad auxilium rapientium ueniunt, definiit sancta synodus, si quidem clerici fuerint, excidere eos a suo gradu; si uero laici, anathematizentur.


Expliciunt statuta Chalcedonensia.





DOCUMENTA IURIS CANONICI uETERIS. 





ADMONITIO IN COLLECTIONEM SEQUENTEM.

629 1. Inter documenta iuris canonici ueteris primo dabimus canones concilii Carthaginensis anni 419, uti leguntur in antiquissimis mss. collectionibus Latinis uaticana Regine 1997, Lucensi 88, et Barberina 2888, simili uaticane 1342. Christophorus Iustellus in uariantibus lectionibus ad Codicem canonum Ecclesie Africane duo alia exemplaria allegat, Thuaneum, quod idem est ac Colbertinum 784 laudatum a P. Constantio, et Bochardianum, que eodem plane modo hos canones exhibent. Dionysius quidem Exiguus in sua collectione totam synodum Carthaginensem anni 419 nobis dedit, que in editione Conciliorum post Iustellum profertur cum memorata inscriptione Codex canonum Ecclesie Africane, eamque duabus actionibus comprehensam ostendimus in tractatu part. II, c. 3, § 8. In laudatis uero codicibus et collectionibus idem quod apud Dionysium legitur proemium profertur, eedemque interlocutiones episcoporum canonibus premisse. At canones solius prime actionis referuntur, iique cum apud Dionysium conficiant priores canones 33, in laudatis manuscriptis diuiduntur in canones 40. Tum omissis excerptis aliarum synodorum sub Aurelio, que in eadem actione relecte fuerunt, ac pretermissis etiam canonibus secunde actionis  appenduntur subscriptiones et epistola Africanorum ad Bonifacium pontificem. Dein inseritur epistola, uti uocatur, Attici episcopi Constantinopolitani cum formata, de quibus a Dionysio omissis satis diximus in tractatu loco citato, n. 8; ac tandem concluditur cum alia eorumdem Africanorum epistola ad Celestinum papam. Nostri consilii est solos canones cum Patrum subscriptionibus ex nostris codicibus proferre: nam, preterquam quod ignota est hactenus ea ipsorum partitio in canones 40 que in iisdem mss. deprehenditur, quorumdam canonum lectiones ita in ipsis discrepant a Dionysiani, ut in alia synodo conditi aliisque uerbis expressi uideantur.

2. Alterum documentum est inedita hactenus synodus Carthaginensis anni 421, quam eruimus ex uetustissimo ms. codice capituli ueronensis signato num. 55. Etsi uero ex decem canonibus eius synodi nouem repetiti sint ex concilio Carthaginensi anni 419, nonnulle tamen ipsorum particule aliter atque aliter expresse sunt, prout episcopis congruentius uisum fuit. Omnes porro canones, quos concilio Hipponiregiensi anni 427 tribuit Ferrandus, in hoc synodo inueniuntur; ac propterea ex hac in eodem Hipponiregiensi concilio repetiti fuerunt.

3. Sequentur Statuta Ecclesie antiqua, de quibus pluribus disseruimus in premisso tractatu part. II. c. 3, § 4. Hec uulgata sunt ex Isidori collectione sub nomine concilii Iu Carthaginensis anni 398, sed alio ordine disposita ac in nostris Italicis collectionibus inueniuntur; eademque, nedum Isidoriana, uerum etiam Hispanica collectione multo antiquiora esse, nec in ulla peculiari synodo edita, at ex uariis partim Grecis, partim Latinis canonibus plerumque abbreuiatis, partim ex quibusdam solemnioribus rubricis collecta loco allegato ostendimus. Stephanus Baluzius in notatione ad caput 443 Reginonis miratus est, ea, uti sunt in nostris codicibus, impressa non fuisse a Binio  qui duo huius generis exemplaria uiderat, alterum monasterii Gemblacensis, alterum S. Bauonis in Gandauo. Cum porro ipse Baluzius unum eiusmodi codicem uetustissimum nactus fuisset, eadem sese editurum ibidem recepit: Nos, inquit, cum res magni momenti sit, et statuta illa perdiu uiguerint in Ecclesia, illa quandoque edemus ex uetustissimo codice ms. Quod autem is aliis curis distentus non potuit perficere, nos, qui plures antiquissimos codices, et diuerse originis collectiones cum iisdem statutis reperimus, hoc loco prestabimus. Mss. exemplaria, que precipue 631 adhibuimus, trium prestantissimarum collectionum sunt, eaque annotatione prima indicabimus. Titulum Statuta Ecclesie antiqua ceteris, quos in tractatu memorauimus loco citato, idcirco pretulimus, tum quia pluribus et potioribus manuscriptis fulcitur, tum quia ipsis canonibus pre aliis inscriptionibus magis congruere uisus est. Tria ex his statutis, nimirum 15, 55 et 73, in uulgatis conciliis Agathensi synodo ascribuntur can. 49, 69 et 70. At que in ea synodo post canonem 47 inserta sunt usque ad canonem 70, addititia esse manifestum est tum ex prestantioribus codicibus Gallicanas synodos continentibus uat. Palat. 574, ueronensi 59, aliisque antiquissimis a Sirmondo laudatis, qui his canonibus carent; tum uero ex collectione Hispanica, in qua iidem canones addititii, non cum concilio Agathensi, sed separatim proferuntur cap. 45 cum hac epigraphe: Sententie, que in ueteribus exemplaribus conciliorum non habentur, sed a quibusdam inserte sunt. Hinc cum hac epigraphe separatim quoque editi sunt a Garzia Loaisa cum conciliis Hispanicis post Toletanum XuII.

4. In tribus antiquis collectionibus Italicis, quorum codices nota prima in monumentum quartum recensitos inuenies, una cum Statutis antiquis duo alia non satis nota ueteris canonici iuris documenta leguntur, quorum alterum inscribitur Epistola canonica, alterum Precepta S. Petri. Atto uercellensis Epistolam canonicam nactus in ms. collectione Additionum Dionysii, que per hoc quoque tempus conseruatur in bibliotheca capituli cathedralis eiusdem uercellensis Ecclesie, de ea litteras dedit ad Ambrosium sacerdotem Mediolanensem, editas in Spicilegiis Dacherianis, tom. I, pag. 439, et in iis inter cetera, Sinceram, inquit, caritatem uestram exposcimus de Epistola, que in canonibus reperitur, que etiam canonica dicitur, cuius capitula 11 esse noscuntur, que nobis utilissima esse uidentur, quorum initium: Primum omnium fidem catholicam omnes presbyteri et diaconi, etc. De auctore autem ac tempore eiusdem epistole potissimum quesiuit. Sed auctor incertus, Italus tamen credi potest, cum in solis Italicis collectionibus hec epistola hactenus inuenta sit. Quoad tempus uero, ex uetustate collectionis Barberine 2888 eam sexto seculo celebrem, et in collectiones iam traductam, aliquanto uetustiorem agnoscimus. Ipsam ex Sirmondi schedis edidit Stephanus Baluzius  tom. II Capitularium, in appendice num. 5, col. 1374, cum hoc titulo, quem nullibi reperimus: Capitula data presbyteris, diaconis et subdiaconis. Sirmondus uero, ut idem Baluzius testatur in notis ad librum I Capitularium, col. 1131, illam inuenit in duobus mss. Cassinensi et uaticano, nimirum in codicibus Italicis. Eamdem rursus ex Italico item ms. Lucensi nouissime recusit P. Dominicus Mansi, tom. I Supplementi Conciliorum, col. 817. Hanc haud separandam duximus a Statutis antiquis, et a Preceptis S. Petri, cum quibus in Italicis collectionibus iungitur.

5. Precepta sancti Petri de sacramentis conseruandis, que in memoratis collectionibus epistole formam S. Clementi I pape tributam preferunt, edita uideri possunt in uulgatis Conciliorum cum titulo: Epistola secunda Clementis pape I ad Iacobum fratrem Domini. Partim quidem eadem sunt, sed partim etiam diuersa. Nam et epistola in nostris collectionibus breuior est, et que utrobique conueniunt, alio prorsus ordine proferuntur. Neque idcirco hanc genuinum Clementis opus credimus. Nam sicut Recognitiones apostolice in libros decem distribute, et alia ad Iacobum epistola, que breuior quam in uulgatis, in aliquot uetustas collectiones transiuit, ac presertim in Quesnellianam cap. 64, eidem S. Clementi supposite, antiquam originem habuere, et a Rufino Latinitate donate, apud Latinos obtinuerunt; ita idipsum de hac quoque epistola censendum putamus. In mss. quidem uetustissime collectionis Barberine 2888 et uat. 1342, hec epistola subiicitur alteri ipsius Clementis, quam a Rufino Latine redditam omnes fatentur. Idem etiam deprehendimus in peruetusta abbreuiatione canonum, que continetur in ms. 59 capituli ueronensis, ut ex descriptione eiusdem codicis patebit, quam in tractatu exhibuimus part. III. In alio autem ms. Sangermanensi 541, eadem epistola subiicitur non solum alteri epistole ad Iacobum, uerum etiam Recognitionum libris Clementi inscriptis cum Rufini interpretis 633 nuncupatoria ad S. Gaudentium, ut uidere est apud Montfauconium tom. II Bibliothece bibliothecarum, pag. 1132. Omnium igitur interpres dicendus uidetur idem Rufinus. Que uero in uulgatis Conciliorum utrique epistole leguntur inserta, et perturbatus ordo epistole secunde Isidoro Mercatori tribuenda sunt. Hinc autem multum refert hanc secundam epistolam uti a Rufino est Latine reddita, ac ex ipso in uetustas collectiones traducta, hoc loco exhibere: prime enim epistole Rufiniana uersio ex cap. 64 premisse collectionis repeti potest.

6. Concludemus prestantissimo inedito documento, quod ex ms. uat. Regine 1997 eruimus. De Glycerio, qui breuissimo tempore in Italia, imperium obtinuit, uix mentio aliqua apud scriptores superest. Nunc ipsius constitutio prodibit, que aduersus ordinationes simoniacas initio imperii eius data fuit. Ad imperium enim ascendit die 5 Martii anni 473, ut discimus ex laterculo consulum edito a Cuspiniano, et a Bollandistis exactius recuso ad normam exempli Cesarei tom. uI, act. 2, part. II, pag. 188, ubi hec in rem nostram leguntur: Leone Augusto u . Hoc consule leuatus est imperator Glicerius Rauenne III nonas Martias. Constitutio autem eadem in urbe data, signatur u idus eiusdem mensis. Directa est ad Himelconem, quem prefectum pretorio Italie ex hoc unico momumento cognoscimus. Subiicitur in eodem codice edictum eiusdem Himelconis, quo eadem constitutio promulgata fuit Rome III kal. Maias anni eiusdem. Hoc quoque edictum ab ipsa constitutione non disiungendum typis dabimus.



I. 635 CANONES [a 1Kb] CONCILII CARTHAGINENSIS CELEBRATI ANNO CCCCXIX.




I. De statutis Niceni concilii obseruandis.

Aurelius episcopus dixit: [b 1Kb] Hec ita apud nos habentur exemplaria statutorum, que tunc Patres nostri de concilio Niceno secum detulerunt, cuius formam seruantes, hec que [c 1Kb] sequentur constituta, firmata a nobis custodiantur.



II. De Trinitate predicanda.

Uniuersum concilium dixit: Deo propitio, pari professione, fides ecclesiastica, que per nos traditur, in hoc cetu glorioso primitus confitenda est;  tunc demum ordo ecclesiasticus singulorum ex consensu omnium [d 1Kb] astruendus. Ad corroborandas autem fratrum et cepiscoporum nostrorum nuper promotorum mentes ea proponenda sunt, que a Patribus certa dispositione accepimus, ut Trinitatis, quam in nostris sensibus consecratam retinemus, Patris et Filii et Spiritus sancti unitatem, que nullam noscitur habere differentiam, sicut dicimus, [e 1Kb] ita et Dei populum instruamus. Item ab uniuersis episcopis nuper promotis dictum est: Plane sic accepimus, sic tenemus, sic docemus fidem euangelicam cum uestra doctrina sequentes.



III. De continentia.

Aurelius episcopus dixit: Cum in preterito concilio [f 1Kb] de continentia, et castitatis moderamine tractaretur;  gradus isti tres, qui constrictione quadam castitatis per consecrationes adnexi sunt, [a 1Kb] episcopi, inquam, presbyteri et diaconi, ita placuit, ut condecet, sacros antistites ac Dei sacerdotes, 636 nec non et leuitas, uel qui sacramentis diuinis inseruiunt, continentes esse in omnibus, quo possint simpliciter quod a Domino postulant impetrare, ut quod apostoli docuerunt, et ipsa seruauit antiquitas, nos quoque custodiamus. [b 1Kb] Faustinus episcopus Ecclesie Potentine prouincie Piceni, legatus Romane Ecclesie dixit: Placet, ut episcopus, presbyter et diaconus, uel qui sacramenta contrectant, pudicitie custodes ab uxoribus se abstineant. Ab uniuersis episcopis dictum est: Placet, ut in omnibus [c 1Kb] et ab omnibus pudicitia custodiatur qui altari inseruiunt.



Iu. De terminis Patrum non inuadendis.


[d 1Kb] Aurelius episcopus dixit: Auaritie cupiditas, quam rerum omnium malarum matrem esse nemo quis dubitet. Proinde [e 1Kb] inhibendum est, ne quis alienos fines usurpet, aut per premium terminos Patrum statutos transcendat.



u. Ut nullus clericus feneret.

Nec omnino cuiquam clericorum liceat de qualibet re fenus accipere. Quanquam nouelle suggestiones, que uel obscure sunt, uel sub [f 1Kb] diuerso genere latent, inspecte a nobis, formam accipient. Ceterum de quibus apertissime diuina Scriptura sanxit, non est ferenda sententia, sed potius exsequenda. Proinde quod in laicis reprehenditur, id multo magis debet [g 1Kb] et in clericis predamnari. Uniuersum  concilium dixit: Nemo contra prophetas, nemo contra Euangelia facit sine suo periculo.



uI. De chrismate, uel reconciliatione, et puellarum consecratione.

[h 1Kb] Fortunatus episcopus dixit: In preteritis conciliis statutum meminimus esse, ut chrisma, uel reconciliatio penitentium, nec non et puellarum consecratio a presbyteris non fiant. Si quis autem emerserit hoc faciens, quid de eo statuendum sit? Aurelius episcopus dixit: Audiuit dignatio uestra 637 suggestionem fratris et cepiscopi nostri Fortunati, quid ad hec dicitis? Ab uniuersis episcopis dictum est: Chrisme confectio et puellarum consecratio a presbyteris non fiat; uel reconciliare quemquam in  publica missa presbytero non licere, hoc omnibus placet.



uII. De reconciliandis infirmis.

[i 1Kb] Aurelius episcopus dixit: Si quisquam in periculo fuerit constitutus, et se reconciliare diuinis altaribus petierit; si episcopus absens fuerit, debet utique presbyter consulere episcopum, et sic periclitantem eius precepto reconciliare: quam rem debemus salubri consilio roborare. Ab uniuersis episcopis dictum est: Placet quod sanctitas uestra necessario nos instruere dignata est.



uIII. [i 1Kb] Ut [k 1Kb] nullus criminosus liceat episcopum accusare.

Numidius episcopus Massulitanus dixit: Preterea sunt quamplurimi non bone conuersationis, qui existimant  maiores natu uel episcopos passim uageque in accusatione pulsandos: debent tam facile admitti [l 1Kb] nec ne? Aurelius episcopus dixit: Placet igitur caritati uestre ut is qui aliquibus sceleribus irretitus est, uocem aduersus maiores natu non habeat accusandi. Ab uniuersis episcopis dictum est: Si criminosus est non admittatur.



IX De excommunicatis.

Augustinus episcopus legatus prouincie Numidie dixit: Hoc statuere dignemini, ut si qui forte merito facinorum suorum ab Ecclesia pulsi sunt, et siue ab aliquo episcopo uel presbytero fuerint in communione suscepti, etiam ipse pari cum eis crimine teneatur obnoxius, [m 1Kb] refugientes sui episcopi regulare iudicium. Ab uniuersis episcopis dictum est: Omnibus  placet.



638 X. De his qui excommunicati audent erigere altare, et sacrificare.

Alypius episcopus Ecclesie Tagastensis legatus prouincie Numidie dixit: Nec illud pretermittendum est, ut si quis forte presbyter ab episcopo suo correptus, tumore uel superbia inflatus putauerit separatim [n 1Kb] sacrificia Deo offerenda, uel aliud erigendum altare contra ecclesiasticam fidem uel disciplinam crediderit, non exeat impunitus. ualentinus prime sedis prouincie Numidie dixit: Necessario discipline ecclesiastice et fidei congrua sunt que frater noster Alypius prosecutus est. Proinde quid [o 1Kb] exinde uideatur uestre dilectioni proferte. [p 1Kb] Ab uniuersis episcopis dictum est: Si quis presbyter a preposito  suo correptus fuerit, debet utique apud uicinos episcopos [a 1Kb] conqueri, ut ab ipsis eius causa possit audiri, ac per ipsos suo episcopo reconciliari. Quod nisi fecerit, sed superbia [b 1Kb] magis  inflatus, secernendum se ab episcopi sui communione duxerit, ac separatim cum aliquibus schisma faciens sacrificium Deo obtulerit, anathema habeatur nichilominus, et locum amittat: ac si querimoniam iustam aduersus episcopum [c 1Kb] habuerit, inquirendum erit.



XI. [d 1Kb] De episcopis, presbyteris, et diaconis audiendis.

[e 1Kb] Felix episcopus dixit: Suggero secundum statuta ueterum conciliorum, ut si quis episcopus  in reatum aliquem incurrerit, et fuerit ei nimia necessitas, [f 1Kb] ut non possint plurimi congregari; ne in crimine remaneat, a 12 episcopis audiatur,  et presbyter a 6 [g 1Kb] uel 7 episcopis cum proprio suo episcopo audiatur, et diaconus a tribus.



XII. De ordinandis episcopis.

[h 1Kb] Aurelius episcopus dixit: Quid ad hec dicit sanctitas uestra? Ab uniuersis episcopis dictum est: A nobis ueterum statuta debere seruari, sicuti et inconsulto primate 639 cuiusque prouincie tam facile non presumant multi congregati episcopi episcopum ordinare. [i 1Kb] Si uero necessitas fuerit, tres episcopi, in quocunque loco sint, eius precepto ordinare debebunt episcopum. Et si quis contra suam professionem, uel subscriptionem uenerit in aliquo; ipse [i 1Kb] ab hoc cetu separabitur.



XIII. De [k 1Kb] legatum Tripolitanum, et de presbytero, et diacono audiendo.


[l 1Kb] Sane placuit de Tripoli, propter inopiam prouincie, ut unus episcopus in legationem ueniat, et ut ibi presbyter a quinque audiatur episcopis, et diaconus a tribus, ut superius memoratum est, [m 1Kb] proprio episcopo residente.



XIu. Ut nulli clericorum liceat in publico iudicari.

[n 1Kb] Quisquis uero episcoporum, presbyterorum, et diaconorum, seu clericorum, cum in Ecclesia ei fuerit crimen institutum, uel ciuilis causa fuerit commota,  si relicto ecclesiastico iudicio publicis iudiciis [o 1Kb] purgare se uoluerit, etiamsi pro ipso fuerit prolata sententia, locum suum amittat, et hoc in criminali; in ciuili uero, perdat quod euicit, si locum suum obtinere maluerit. Hoc etiam placuit, ut a quibuscunque iudicibus ecclesiasticis ad alios iudices ecclesiasticos, ubi est maior auctoritas, fuerit prouocatum; non eis obsit quorum fuerit soluta sententia, si conuinci non potuerint uel inimico animo iudicasse, uel aliqua cupiditate aut gratia deprauati. Sane si ex consensu partium electi fuerint iudices, etiam a pauciori numero quam constitutum est, non liceat [p 1Kb] prouocare.



Xu. De spectaculis.

Placuit ut filii sacerdotum spectacula secularia [q 1Kb]  non tantum non exhibeant, sed nec spectent: licet hoc semper Christianis 640 omnibus interdictum sit, ut ubi blasphemie sunt [r 1Kb] omnino non accedant.



XuI. Ut clerici non sint conductores.

[s 1Kb] Episcopi, presbyteri et diaconi non sint conductores aut procuratores, nec ullo turpi negotio et inhonesto uictum querant: quia respicere debent scriptum esse: Nemo militans Deo implicat se negotiis secularibus.



XuII. Iubentur lectores nubere.

Lectores, cum ad annos pubertatis peruenerint, cogantur aut uxores ducere, aut continentiam profiteri.



XuIII. Clericus quod uel quantum commodauerit recipiat.


Clericus si commodauerit pecuniam, pecuniam recipiat; si speciem, eamdem speciem, [t 1Kb] quantum ei debetur, accipiat.



XIX. Ante 25 annos nullus in ordine promouendus.

[u 1Kb] Diaconus ante 25 annos etatis, uel presbyter ante 30 nullus ordinetur, neque uirgines consecrentur, et ut lectores populum non salutent.



XX. De primatu Mauritanie Sitifensis.

[u 1Kb] Primatem uero proprium cum Mauritanie Sitifensis  episcopi postularent, omne concilium episcoporum Numidie, consentientibus omnibus primatibus uel uniuersis episcopis prouinciarum Africanarum [a 1Kb] propter longinquitatem itineris nouitatem habere permissa est, cum consilio Carthaginensis Ecclesie factum est.



641 XXI. De ordinandis episcopis, uel clericis.

[b 1Kb] Item placuit, [c 1Kb] ut in ordinatione episcoporum uel clericorum prius placita concilii intimentur eorum auribus ab ordinatoribus suis, ut si aliquid contra statuta concilii fecerint, peniteant.



XXII. [d 1Kb] Ut corporibus defunctorum Eucaristia non detur.

Dictum est enim: Accipite, et edite: cadauera autem nec accipere possunt, nec edere: et nec iam  mortuos homines baptizare faciat presbyterorum ignauia.



XXIII. Ut bis in anno concilia fiant.

Pro qua re confirmandum est in hac sancta synodo, ut secundum Nicena statuta propter causas ecclesiasticas, que ad perniciem plebium sepe ueterascunt, singulis quibusque annis [e 1Kb] concilia fiant, ad quos [Lege ad que] omnes prouincie que primas sedes habent, de conciliis suis binos aut quantos elegerint episcopos legatos mittant, ut congregato conuentu [f 1Kb] integro plena possit esse auctoritas.



XXIu. [g 1Kb] De accusatione episcopi.

[h 1Kb] Aurelius episcopus dixit: [i 1Kb] Si quis episcoporum accusatur, ad primatem prouincie ipsius causam deferat accusator, neque a communione suspendatur  cui crimen intenditur, nisi ad causam suam dicendam electorum [i 1Kb] iudicum die statuta litteris euocatus minime occurrerit, hoc est infra spatium mensis [k 1Kb] ex ea die qua eum litteras accepisse constiterit. Quod si aliquas ueras necessitatis causas probauerit, quibus eum occurrere non potuisse manifestum sit, cause sue dicende intra alterum mensem 642  integram habeat facultatem. uerum tandiu post mensem secundum non communicet, donec purgetur. Si autem ad concilium uniuersale anniuersarium occurrere noluerit, ut uel ibi causa eius terminetur; ipse in se damnationis sententiam dixisse iudicetur: tempore sane quo non communicat, nec in sua Ecclesia, [l 1Kb] nec in parochia communicet. Accusator autem eius, si nunquam diebus cause dicende defuerit, a communione non remoueatur. Si uero aliquando defuerit subtrahens se, restituto in communione episcopo ipse remoueatur a communione accusator; ita tamen ut nec ipsi adimatur facultas cause peragende, si se ad diem occurrere [m 1Kb] non noluisse, sed non potuisse probauerit. Illud uero, ut cum agere ceperit in episcoporum iudicio, si fuerit  [n 1Kb] accusatoris persona culpabilis, ad arguendum non admittatur, nisi proprias causas, non tamen ecclesiasticas, asserere uoluerit.



XXu. De presbyteris, uel diaconis accusatis.

[o 1Kb] Presbyteri, uel diaconi, si fuerint accusati, adiuncto sibi ex uicinis locis cum proprio episcopo legitimo numero collegarum, quos ab eodem accusati petierint, id est, una secum [p 1Kb] in presbytero quinque, in diacono duo episcopi causam discutiant, eadem dierum et dilationum, et a communione remotionum, et discussione personarum inter accusatores et eos qui accusantur, forma seruata. Reliquorum autem clericorum causas etiam solus episcopus loci cognoscat et finiat.



XXuI. De coniugia [Lege coniugiis] clericorum.

 [q 1Kb] Et ut filii clericorum gentilibus, aut hereticis, aut schismaticis matrimonio non iungantur.



643 XXuII. De heredibus clericorum.

[r 1Kb] Ut episcopus, uel quicunque clerici in eos qui catholici Christiani non sunt, etiamsi consanguinei sunt, per donationem rerum episcopi uel clerici nichil aliquid conferant.
[c 1Kb]


XXuIII. Ut episcopi trans mare non proficiscantur.


a 1Kb] Item ut episcopi trans mare non proficiscantur, nisi consulto prime sedis episcopo sue cuiusque prouincie; ut ab eo precipue possint sumere formatam, [b 1Kb] uel commendatitias epistolas.



XXIX. De Scripturis canonicis.

Ut preter canonicas Scripturas nichil in Ecclesia legatur sub nomine diuinarum Scripturarum. Sunt autem canonice Scripture, id est, [d 1Kb] ueteris Testamenti: Genesis, Exodus, Leuiticus, Numeri, Deuteronomium, Iesu Naue, Iudicum, Ruth, [e 1Kb] Regnorum libri quatuor, Paralipomenon libri duo, Iob, Psalterium, Salomonis libri quinque. [f 1Kb] Prophetarum Esaias, Hieremias, Ezechiel, Daniel; liber duodecim Prophetarum; Tobias, Iudith, Esther, Esdre libri duo.  Machabeorum libri duo. Noui Testamenti: Euangeliorum libri quatuor, Actuum Apostolorum liber unus, Epistole Pauli [g 1Kb] apostoli numero quatuordecim, Petri apostoli due, Ioannis apostoli tres, Iacobi apostoli una, Iude apostoli una, Apocalypsis Ioannis liber unus. Hoc etiam fratri et consacerdoti nostro Bonifacio [h 1Kb] urbis Rome episcopo, uel aliis earum partium episcopis pro confirmando isto canone innotescat: quia a Patribus [i 1Kb] ita accepimus in Ecclesia legendum.



XXX. De continentia, et de his qui sacramenta contrectant.

[i 1Kb] Addimus, fratres karissimi, preterea, cum de quorumdam clericorum, quamuis lectorum, erga uxores proprias incontinentia referretur, placuit quod et in diuersis 644 conciliis firmatum est, ut  subdiaconi qui sacra [k 1Kb] mysteria contrectant, et diaconi, presbyteri, sed et episcopi secundum [l 1Kb] priora statuta etiam ab uxoribus se contineant, ut tanquam non habentes uideantur esse. Quod nisi fecerint, ab ecclesiastico remoueantur officio. Ceteros autem clericos ad hoc non cogi nisi maturiori etate, [m 1Kb] ut superius dictum est, annorum 30. Ab uniuerso  concilio dictum est: Que uestra sanctitas [n 1Kb] sanxit, iusta, et moderata, et sancta, et Deo placita sunt, confirmentur in omnibus.



XXXI. Ut nullus rem Ecclesie distrahat.

[o 1Kb] Item placuit ut rem Ecclesie nemo uendat. Quod si redditus non habet, et aliqua nimia necessitas cogit; hanc insinuandam esse [p 1Kb] primati prouincie ipsius, ut cum statuto numero episcoporum utrum faciendum sit arbitretur. Quod si tanta urget necessitas Ecclesie ut non possit ante consulere, saltem uiciuos testes conuocet episcopos, curans ad concilium omnes referre sue Ecclesie necessitates: quod si non fecerit, reus Deo et sancto concilio uenditor honore amisso teneatur.



XXXII. De presbyteris lapsis.


[q 1Kb] Item confirmatum est, ut si quando presbyteri uel diaconi in aliqua [r 1Kb] grauiori culpa conuicti fuerint, qua eos a ministerio necesse sit remoueri, non eis manus [s 1Kb] uel tanquam penitentibus, uel tanquam fidelibus laicis imponatur.



XXXIII. De rebaptizatis.

Neque permittendum est ut rebaptizati ad clericatus gradum promoueantur.



XXXIu. De clericis audiendis, et de appellationibus.

[t 1Kb] Item placuit ut presbyteri, diaconi, uel ceteri inferiores clerici in causis quas habuerint, si de iudicio episcoporum suorum 645 questi fuerint, uicini episcopi eos cum consensu sui episcopi audiant, et inter eos [u 1Kb] quidquid cause fuerit, definiant adhibiti  ab eis episcopi. Quod si et ab eis prouocandum putauerint, [u 1Kb] non prouocent ad transmarina iudicia, sed ad primates suarum prouinciarum, aut ad uniuersale concilium, sicut et de episcopis [x 1Kb] sepe constitutum est. Ad transmarina autem qui putauerit appellandum, a nullo [y 1Kb] intra eamdem prouinciam ad communionem suscipiatur.



XXu. De excommunicatis clericis.


[a 1Kb] Placuit item uniuerso concilio ut qui excommunicatus fuerit pro suo neglectu, siue episcopus, siue quilibet clericus, et tempore excommunicationis sue ante audientiam communionem presumpserit, ipse in se damnationis iudicetur protulisse sententiam.



XXXuI. De accusatis.

[b 1Kb] Item placuit ut accusatus uel accusator in eo loco unde est ille qui accusatur, si metuit aliquam uim temerarie multitudinis, locum sibi eligat proximum, quo non sit difficile testes perducere, [c 1Kb] qualiter causa eius finiatur.



XXXuII. De his qui ordines contemnunt.

[d 1Kb] Item placuit ut quicunque clerici uel diaconi pro  necessitatibus Ecclesiarum non obtempera uerint episcopis suis, uolentibus eos ad honorem ampliorem in sua Ecclesia 646 promouere, nec [e 1Kb] ministrent in gradu suo, unde recedere noluerunt.



XXXuIII. Ut ecclesiasticas res nullus sibi mancipet.

[f 1Kb] Item placuit ut episcopi, presbyteri, diaconi, uel quicunque clerici, qui nichil habentes ordinantur, et tempore episcopatus uel clericatus sui agros uel quecunque predia nomine suo, [g 1Kb] uel per alium excusandum comparant, tanquam rerum Dominicarum inuasionis crimine teneantur, nisi admoniti [h 1Kb] in Ecclesiam eadem ipsa contulerint. Si autem ipsis proprie aliquid liberalitate alicuius, uel successione cognationis obuenerit, faciant inde quod eorum proposito congruit.  Quod si a suo proposito [i 1Kb] retrorsum exorbitauerint, honore ecclesiastico indigni, tanquam reprobi iudicentur.



XXXIX. Non liceat presbytero res tituli uenundare.

[i 1Kb] [k 1Kb] Item placuit etiam ut presbyter non uendat rem Ecclesie ubi est constitutus, nesciente episcopo suo: quomodo et episcopo non licet uendere predia Ecclesie inconsulto concilio, uel cuncto presbyterio, sine ulla necessitate.



XL. [l 1Kb] Ut non liceat episcopo res tituli inuadere.


Non liceat episcopo matrici Ecclesie rem tituli presbyteri sui usurpare.

[m 1Kb] Aurelius episcopus dixit: Iuxta statuta 647 totius concilii congregati et mee mediocritatis sententiam placet facere rerum omnium conclusionem: uniuersi tituli designati et digesti huius diei tractatu ecclesiastica gesta suscipiant. [n 1Kb] Ea uero que adhuc expressa non sunt, cum cognouerimus, die sequenti per fratres nostros Faustinum episcopum, Philippum et Asellum presbyteros uenerabili fratri et cepiscopo nostro Bonifacio rescribemus. Et subscripserunt.

Aurelius episcopus [o 1Kb] huic schedule relecte a nobis subscripsi.

ualentinus episcopus prime sedis prouincie Numidie  subscripsi.

Faustinus episcopus Ecclesie Potentine prouincie Piceni, legatus sancte Ecclesie Romane, his gestis subscripsi.

Alypius episcopus Ecclesie Tagastensis, legatus prouincie Numidie, huic chartule pro me et concilio subscripsi

Augustinus episcopus Ecclesie Hipponi Regii, legatus concilii Numidie, pro me et eodem concilio subscripsi.

[p 1Kb] Possidonius episcopus Palamensis, legatus prouincie Numidie inferioris, subscripsi.

uincentius episcopus [q 1Kb] Culsitane Ecclesie subscripsi.

[r 1Kb] Fortunatus episcopus Neapolitane Ecclesie subscripsi.

 Pentadius episcopus [s 1Kb] Carpitane Ecclesie subscripsi.

[t 1Kb] Rufinianus episcopus Ecclesie Muzuensis subscripsi.

Pretextatus episcopus [u 1Kb] Sicilibbensis Ecclesie subscripsi.

648 Quoduultdeus episcopus [u 1Kb] uerensis Ecclesie subscripsi.

 Candidus episcopus [a 1Kb] Abitinensis Germanicianorum Ecclesie subscripsi.

[b 1Kb] Gallonianus episcopus Utinensis Ecclesie subscripsi.

[c 1Kb] Maximianus episcopus Aquensis Regiorum, legatus prouincie Byzacene, subscripsi.

Iocundus episcopus Suffetulanus, legatus prouincie Byzacene, subscripsi.

Maximianus episcopus Suffetanus, legatus prouincie Byzacene, subscripsi.

Hilarianus Horrei [d 1Kb] Celiensis, legatus prouincie Byzacene, subscripsi.

Nouatus episcopus Sitifensis subscripsi.

Ninellus episcopus [e 1Kb] Sussuranensis, legatus prouincie Mauritanie Cesariensis, subscripsi.

 Laurentius episcopus Icositanus, legatus prouincie Mauritanie Cesariensis, subscripsi.

Numerianus episcopus [f 1Kb] Rausguriensis Ecclesie, legatus eiusdem prouincie, subscripsi.

Leo episcopus [g 11Kb] Moptensis Ecclesie, legatus eiusdem prouincie, subscripsi.

Leo episcopus, legatus prouincie Sitifensis, subscripsi.

Et ceteri episcopi [h 1Kb] 218 diuersarum prouinciarum subscripserunt.

Philippus presbyter legatus sancte Romane Ecclesie his gestis subscripsi.

Asellus presbyter legatus S. R. Ecclesie.

Et gesta recollegimus per nos directa [i 1Kb] .



II. 649 [i 1Kb] CONCILIUM CARTHAGINENSE ANNI CCCCXXI SUR AURELIO XuIII.



Agricola et Eustathio uu. CC. consulibus, idibus Iuniis, Carthagine, in secretario basilice Fausti.

Cum Aurelius senex una cum fratribus et consacerdotibus suis consedisset, astantibus diaconibus, Aurelius episcopus dixit: Sanctitas uestra melius recolit qua necessitate factum est ut [k 1Kb] instituta concilii solemnitas per biennium cessaret. Nunc quia adiuuante Deo, certa prouintia [Forte prouidentia] factum ut sanctus frater et cepiscopus noster Augustinus pro sua religione concilium libenter acciperet, et nos  Dominus in unum congregari iussisset; et quia contigit ut infirmitas mea uestrum omnium uultum salutaret; agamus aliquid pro utilitate Ecclesie, ut ea que innata uel que audienda sunt audiantur, ne [l 1Kb] cause, cum diutius adhuc dimitti ceperint, in peius exsurgant. Unde hoc opus est ut Ecclesie cause que discipline congruunt pertractentur

Uniuersum concilium dixit: Ut hoc fiat, libenter audimus.

650 Aurelius senex dixit: Que inter communi [Forte interim] deliberatione statuta et definita sunt, concilia preterita ex ordine relegantur, presentis concilii paginis inserenda [m 1Kb] .

I. Placuit uniuerso concilio ut qui excommunicatus fuerit [n 1Kb] siue episcopus, uel quilibet clericus, et tempore  excommunicationis sue [a 1Kb] communionem presumpserit, ipse in se damnationis iudicetur protulisse sententiam

II. Item placuit ut accusatus, uel accusator in eo loco unde est ille qui accusatur, si metuit aliquam uim temerarie multitudinis, locum sibi eligat proximum, [Lege quo] quod non sit difficile testes adducere, [b 1Kb] et ibi causa finiatur.

III. [c 1Kb] Item placuit ut quicunque clericus [d 1Kb] non obtemperauerit episcopis suis uolentibus [Lege eum] eos [e 1Kb] honore ampliore in sua diecesi prouehere, nec [Lege illic ministret] illi ministrent in gradu suo unde recedere noluerit.

Iu. [f 1Kb] Item placuit ut episcopi siue presbyteri ea que sunt in locis ubi ordinantur, si ad alia loca dederint,  causas presentent 651 uel episcopi suis conciliis, uel clerici episcopis suis; et si nullas iustas habuerint causas, sic in eos uindicetur tanquam in furto fuerint deprehensi.

u. Item placuit ut quicunque episcopus, presbyter, diaconus, uel quilibet clericorum, qui nichil habentes ordinantur, et tempore episcopatus uel clericatus sui agros uel quecunque predia nomini suo [g 1Kb] comparant, tanquam rerum Dominicarum inuasionis crimine teneantur. [h 1Kb] Sic admoniti, in Ecclesia eadem contulerint, bene; sin autem ipsi proprie consanguinitati ea uel extero cuilibet uoluerint relinquere, non permittantur. Si autem [Dele in] in ipsis proprie aliquid ex successione parentum, uel cognationis obuenerit, faciant inde quod eorum proposito congruit.  Quod si a suo proposito retrorsum exorbitauerint, honore Ecclesie indigni, tanquam reprobi iudicentur.

uI. Item placuit ut omnes serui, uel proprii [Lege  liberi] libertini ad accusationem clericorum non admittantur, uel omnes quos ad accusanda publica crimina leges publice non admittunt; [i 1Kb] neque [Lege is qui . . . excommunicatus fuit] ii qui posteaquam excommunicati fuerunt, si in ipsa adhuc excommunicatione constitutus, siue sit clericus, siue laicus, accusare uoluerit; neque omnes infamie [Lege macula] facula aspersi, id est, histriones, et turpitudinibus subiecte persone, heretici etiam, siue pagani, siue Iudei. Sed tamen omnibus quibus accusatio denegatur, in causis propriis accusandi licentia non deneganda.

652 uII. [i 1Kb] Item placuit, quotiescunque clericis ab accusatoribus multa crimina obiiciuntur, et unum ex ipsis, de quo prius egerint, probare non ualuerint, ad  cetera iam non admittantur. Testes autem ad testimonium non admittendos, qui nec ad accusationem admitti precepti sunt, uel etiam quos ipse accusator de sua domo [k 1Kb] produxerit. Ad testimonium autem intra annos 14 etatis sue non admittantur.

uIII. Item placuit ut si quando episcopus dicit aliquem sibi soli crimen fuisse confessum, [l 1Kb] sed ille neget se confessum fuisse, non putet ad iniuriam suam episcopus pertinere quod illi soli non creditur; et si scrupulo proprie conscientie se dicit neganti nolle communicare; quandiu excommunicato non communicauerit, nec ipsi ab aliis episcopis communicetur, ut magis caueat episcopus ne dicat in quemquam quod [m 1Kb] ab illis documentis conuincere non potest.

IX. Item placuit ut eo modo non uendant rem Ecclesie  presbyteri ubi sunt constituti, nescientibus episcopis suis; quomodo episcopo non licet uendere predia Ecclesie, ignorante concilio [n 1Kb] uel primatibus suis.

 653 X. [a 1Kb] Item placuit ut agri uel quecunque predia Ecclesie in diecesi constituta, fuerint derelicta, non ea matrici Ecclesie applicari usurpet episcopus.

Hec statuta singuli propria subscriptione firmarunt: Aurelius, Simplicius, Augustinus et ceteri.



III. [b 1Kb] STATUTA ECCLESIAE ANTIQUA.


1. [c 1Kb] Qui episcopus ordinandus est, antea examinetur si natura prudens est, si docibilis, si moribus temperatus, si uita castus, si sobrius, si semper [d 1Kb] suis negotiis uacans, si hominibus affabilis, si misericors, si litteratus, si in lege Domini instructus, si in Scripturarum sensibus cautus, si in dogmatibus ecclesiasticis exercitatus, et ante omnia si fidei documenta  uerbis simplicibus asserat, id est, Patrem et Filium et Spiritum sanctum unum Deum esse confirmans, totamque [e 1Kb] in Trinitate Deitatem cessentialem, et consubstantialem, et ceternalem, et coomnipotentem predicans; si singulam quamque in Trinitate personam plenum Deum, et totas tres personas unum Deum; si incarnationem diuinam non in Patre, neque in Spiritu sancto factam, sed in Filio tantum credat, 654 ut qui erat in Diuinitate Dei Patris Filius, ipse fieret [f 1Kb] in homine hominis matris filius, Deus uerus ex Patre, et homo uerus ex matre, carnem ex matris uisceribus habens, et animam humanam rationabilem, simul in eo [g 1Kb] ambe nature, id est, homo et Deus, una persona, unus filius, unus Christus, unus Dominus [h 1Kb] creator omnium que sunt,  et auctor, et Dominus, et rector cum Patre et Spiritu sancto omnium creaturarum; qui passus est uera  carnis passione, mortuus uera corporis sui morte, resurrexit uera carnis sue resurrectione, et uera anime resumptione, in qua ueniet iudicare uiuos et mortuos. Querendum est etiam ab eo si noui et ueteris Testamenti, id est, Legis et Prophetarum, et apostolorum unum eumdemque credat auctorem et Deum; si diabolus non per conditionem, sed per arbitrium factus sit malus. Querendum etiam ab eo si credat huius quam gestamus, et non alterius, carnis resurrectionem; si credat iudicium futurum, et recepturos singulos pro his que in hac carne gesserunt, uel penas, uel [i 1Kb] gloriam; si nuptias non improbet, si secunda matrimonia non damnet, si carnium perceptionem non culpet, si penitentibus reconciliatis communicet, si in baptismo omnia peccata, id est  tam illud originale contractum quam illa que uoluntarie admissa sunt, dimittantur; si extra Ecclesiam catholicam nullus saluetur. Cum in his omnibus examinatus, inuentus fuerit plene instructus, tunc cum consensu clericorum et laicorum et conuentu totius prouincie episcoporum, maximeque metropolitani uel auctoritate uel presentia ordinetur episcopus. Suscepto in nomine Christi episcopatu, 655 non sue [i 1Kb] delectationi, nec suis motibus, sed his Patrum definitionibus acquiescat. [k 1Kb] In cuius ordinatione etiam etas requiritur quam sancti Patres exemplo Saluatoris in preeligendis episcopis constituerunt.

14. I. Ut episcopus non longe ab Ecclesia hospitiolum habeat.

33. II. Ut episcopus in Ecclesia in consessu presbyterorum  sublimior sedeat. Intra domum uero collegam se presbyterorum esse cognoscat.

 20 III. Ut episcopus nullam rei familiaris curam ad se reuocet, sed lectioni, et orationi, et uerbi Dei predicationi tantummodo uacet.

15 Iu. Ut episcopus uilem supellectilem [a 1Kb] et mensam ac uictum pauperem habeat, et dignitatis sue auctoritatem fide et uite meritis querat.

16 u. Ut episcopus gentilium libros non legat; hereticorum autem pro necessitate [b 1Kb] temporis.

18 uI. Ut episcopus tuitionem testamentorum non suscipiat.

17 uII. Ut episcopus gubernationem uiduarum et pupillorum ac peregrinorum non per seipsum, sed per archipresbyterum, uel archidiaconum [c 1Kb] agat.

656 19 uIII. Ut episcopus nec prouocatus pro rebus transitoriis [d 1Kb] litiget.

 21 IX. Ut episcopus ad synodum ire [e 1Kb] satis graui necessitate inhibeatur, sic tamen ut pro sua persona legatum mittat, suscepturus salua fidei ueritate quidquid synodus statuerit.

22 X. Ut episcopus absque consilio [f 1Kb] compresbyterorum suorum clericos non ordinet, ita ut ciuium conniuentiam et testimonium querat.

27 XI. Ut episcopus de loco ignobili ad nobilem per ambitionem non transeat, nec quisquam inferioris ordinis clericus. Sane si id utilitas Ecclesie fiendum poposcerit, decreto pro eo clericorum et laicorum episcopis porrecto, [g 1Kb] per sententiam synodi transferatur, nichilominus alio in loco eius episcopo subrogato. Inferioris uero gradus sacerdotes uel alii clerici concessione suorum episcoporum possunt ad  alias Ecclesias transmigrare.

34 XII. Ut episcopus quolibet loco sedens stare [h 1Kb] diu presbyteros non patiatur.

XIII. [i 1Kb] Ut in sacerdotibus ordinandis etiam etas requiratur.

23 XIu. Ut episcopus [i 1Kb] nullam causam audiat absque presentia clericorum suorum; alioquin irrita  erit sententia episcopi, nisi presentia clericorum confirmetur.

31 657 Xu. Ut episcopus rebus Ecclesie tanquam commendatis, non tanquam propriis utatur. [k 1Kb] Diacones et presbyteri in parochia constituti de rebus Ecclesie sibi creditis nichil audeant commutare, quia res sacrate Deo esse noscuntur. Similiter et sacerdotes nichil de rebus Ecclesie sibi commissis, ut superius dictum est, [l 1Kb] immutare presumant. Quod si facere uoluerint, conuicti in concilio, de suo proprio aliud tantum restituant quantum uisi sunt presumpsisse. Sane si quis pro qualibet conditione de rebus Ecclesie aliquid alienare uoluerit, si de suo proprio tantum Ecclesie contulerit quantum uisus est abstulisse, tunc demum illud stare licebit. Ita  tamen libertos quod sacerdotes, presbyteri, uel diacones de Ecclesia sibi commissa facere uoluerint, [m 1Kb] actus Ecclesie prosequi iubemus. Quod si facere contempserint, placuit eos ad proprium reuerti seruitium.

84 XuI. Ut episcopus nullum prohibeat ingredi Ecclesiam, audire uerbum Dei, siue gentilem, siue hereticum, siue Iudeum usque ad missam catechumenorum.

XuII. Ut episcopus accusatores fratrum excommunicet; et si emendauerint uitium, [n 1Kb] recipiantur ad communionem, non ad clerum.

74 XuIII. Ut sacerdos penitentiam imploranti absque persone acceptione penitentie leges iniungat.

658 75 XIX. Ut [o 1Kb] negligentes penitentiam, tardius  recipiantur.

76 XX. [p 1Kb] Is qui penitentiam in infirmitate petit, si casu, dum ad eum sacerdos inuitatus uenit, oppressus infirmitate obmutuerit, uel in phrenesim uersus fuerit, dent testimonium qui eum audierunt, et accipiat penitentiam. Et si continuo creditur moriturus, reconcilietur per manus impositionem, et  infundatur eius ori Eucaristia. At si superuixerit, admoneatur a supra dictis testibus petitioni sue satisfactum, et subdatur [a 1Kb] statutis penitentie, quandiu sacerdos qui penitentiam dedit probauerit.

78 XXI. Penitentes qui in infirmitate uiaticum [b 1Kb] Eucaristie acceperint, non se credant absolutos sine manus impositione, si superuixerint.

79 XXII. Penitentes qui attente leges penitentie exsequuntur, si casu in itinere, uel in mari mortui fuerint, ubi eis [c 1Kb] subueniri non potuit, memoria eorum et orationibus, et oblationibus commendetur.

85 XXIII. Baptizandi nomen suum dent, et diu sub abstinentia uini et carnium et manus impositione [d 1Kb] crebra examinati, baptismum percipiant.

86 XXIu. Neophyti [e 1Kb] aliquandiu et lautioribus  epulis, et spectaculis, et coniugibus abstineant.

659 XXu. Clericus nec comam nutriat [f 1Kb] nec barbam.

45 XXuI. Clericus professionem suam [g 1Kb] etiam habitu et incessu probet; et ideo nec uestibus nec calceamentis decorem querat.

27 XXuII. Clericus cum extraneis mulieribus non habitet.

28 XXuIII. Clericus per plateas et andronas [h 1Kb] certa et maxime officii sui necessitate ambulet.

XXIX. Clericus uictum et uestimentum sibi artificiolo, uel agricultura absque officii [i 1Kb] duntaxat sui detrimento preparet.

87 XXX. Catholicus qui causam suam siue iustam, siue iniustam ad iudicium [i 1Kb] alterius fidei prouocat,  excommunicetur.

24 XXXI. Sacerdote uerbum in Ecclesia faciente, qui egressus de auditorio fuerit, excommunicetur.

83 XXXII. Pauperes et senes Ecclesie plus ceteris honorandi sunt.

88 XXXIII. Qui die solemni pretermisso Ecclesie conuentu ad spectacula uadit, excommunicetur.

 660 48 XXXIu. Clericus qui non [k 1Kb] propter emendum aliquid in nundinis aut in foro deambulat, ab officio suo degradetur

49 XXXu. Clericus qui absque corpusculi sui inequalitate uigiliis deest, stipendiis priuetur

101 XXXuI. uidue adolescentes que corpore debiles sunt, sumptu Ecclesie [l 1Kb] sustententur.

99 XXXuII. Mulier quamuis docta et sancta uiros in conuentu docere non presumat.

98 XXXuIII. Laicus, presentibus clericis, nisi ipsis [m 1Kb] probantibus, docere non audeat.

97 XXXIX. uir qui religiosis feminis preponendus est, ab episcopo [n 1Kb] loci probetur.

73 XL. Qui communicauerit uel orauerit cum excommunicato, excommunicetur, siue clericus, siue  laicus.

100 XLI. Mulier baptizare non presumat.

59 XLII. Clericus inuidens fratrum profectibus, donec in uitio est, non promoueatur.

56 XLIII. Clericus qui adulationibus [o 1Kb] et proditionibus uacare deprehenditur, degradetur ab officio.

661 57 XLIu. Clericus maledicus, maxime in sacerdotibus, cogatur ad postulandam ueniam. Si noluerit, degradetur; nec unquam ad officium absque satisfactione reuocetur.

53 XLu. Omnes clerici qui ad operandum [p 1Kb] ualidi sunt, et artificiolum et litteras discant.

58 XLuI. Eum qui frequenter litigat, et [q 1Kb] ad accusandum facilis est, in testimonium nemo absque grandi examinatione recipiat.

 25 XLuII. Dissidentes episcopos, si non timor Dei, synodus reconciliet.

59 XLuIII. Discordantes clericos episcopus uel ratione uel potestate ad concordiam trahat. Inobedientes synodus [r 1Kb] per audientiam damnet.

93 XLIX. Oblationes [s 1Kb] discordantium fratrum neque in sacrario, neque in gazophylacio recipiantur.

 32 L. Irrita erit episcopi uel donatio, uel uenditio, uel commutatio rei ecclesiastice [a 1Kb] absque conniuentia et subscriptione clericorum.

28 LI. Irritam esse iniustam episcoporum damnationem, et idcirco a synodo retractandam.

96 LII. Querendum in iudicio cuius sit conuersationis et fidei is qui accusat et is qui accusatur [b 1Kb] .

662 30 LIII. Caueant iudices Ecclesie ne absente eo cuius causa uentilatur, sententiam proferant; quia irrita erit; immo [c 1Kb] causam in synodo pro facto dabunt.

26 LIu. [d 1Kb] Studendum episcopo est ut dissidentes fratres, siue clericos, siue laicos, ad pacem magis quam ad iudicium cohortetur.

67 Lu. Seditionarios nunquam ordinandos clericos,  sicut nec usurarios, nec iniuriarum suarum ultores.

3 LuI. Episcopi uel presbyteri [e 1Kb] si causa uisitande Ecclesie ad alterius Ecclesiam ueniant, in gradu suo suscipiantur, et tam ad uerbum faciendum quam ad oblationem consecrandam inuitentur.

37 LuII. Diaconus ita se presbyteri, ut episcopi ministrum nouerit.

38 LuIII. [f 1Kb] Ut diaconus presente presbytero Eucaristiam corporis Christi populo, si necessitas cogit, iussus eroget.

39 LIX. Ut diaconus quolibet loco iubente presbytero sedeat.

41 LX. Ut diaconus tempore tantum oblationis [g 1Kb] et lectionis orario utatur.

 40 LXI. Ut diaconus in conuentu presbyterorum interrogatus loquatur.

663 90 LXII. Omni die exorciste energumenis manus imponant.

91 LXIII. Pauimenta domorum [h 1Kb] Dei energumeni euerrant.

92 LXIu. Energumenis in domo Dei assidentibus uictus quotidianus [i 1Kb] per exorcistam opportuno tempore ministretur.

 80 LXu. Omni tempore ieiunii manus penitentibus a sacerdotibus imponatur.

81 LXuI. Mortuos Ecclesie penitentes [i 1Kb] efferant et sepeliant.

82 LXuII. Penitentes etiam diebus remissionis genua flectant.

102 LXuIII. Ad reatum episcopi pertinet, uel presbyteri qui parecie preest, si sustentande uite presentis causa, adolescentiores uidue, uel sanctimoniales clericorum familiaritatibus subiiciantur.

94 LXIX. [k 1Kb] Eorum qui pauperes opprimunt, donaria a sacerdotibus refutanda.

43 LXX. Christianum catholicum qui pro catholica fide [l 1Kb] tribulationes patitur, omni honore a sacerdotibus honorandum, etiam in quotidiani uictus  ministerio.

42 LXXI. Clericum [m 1Kb] inter tentationes officio suo incubantem, gradibus sublimandum.

664 50 LXXII. Clericum inter tentationes ab officio suo declinantem, uel negligentius agentem ab ipso officio [n 1Kb] retrahendum.

60 LXXIII. Clericum scurrilem et uerbis turpibus [o 1Kb] iocularem ab officio retrahendum.

61 LXXIu. Clericum per creaturas iurantem acerrime obiurgandum. Si perstiterit in uitio, excommunicandum.

62 LXXu. Clericum inter epulas cantantem supradicte sententie [p 1Kb] seueritate cercendum.

63 LXXuI. Clericum qui in tempore [q 1Kb] indicti ieiunii absque ineuitabili necessitate ieiunium rumpit,  [r 1Kb] minorem habendum.

64 LXXuII. Qui in Dominico die studiose ieiunat, non credatur catholicus.

65 LXXuIII. Pasche solemnitatem uno die et tempore celebrandam.

51 LXXIX. Clericus quantumlibet uerbo Dei eruditus artificio uictum querat.

70 LXXX. Clericus hereticorum et schismaticorum tam conuiuia quam sodalitates [s 1Kb] specialiter uitet.

 665 71 LXXXI. Conuenticula hereticorum, non Ecclesias, sed [a 1Kb] concilia diaboli appellanda.

72 LXXXII. Cum hereticis neque orandum, neque psallendum.

89 LXXXIII. Auguriis, uel incantationibus seruientem a conuentu [b 1Kb] separandum; similiter et superstitionibus Iudaicis uel feriis inherentem.

68 LXXXIu. Ex penitentibus, quamuis bonus, clericus non ordinetur; et si per ignorantiam episcopi factus fuerit, deponatur a clero, quia se ordinationis tempore non prodidit fuisse penitentem. Si autem sciens episcopus ordinauerit talem, etiam ipse [c 1Kb] ab episcopatus sui ordinandi duntaxat potestate priuetur.

69 LXXXu. Simili sententie subiacebit [d 1Kb] episcopus,  si sciens ordinauerit clericum eum qui uiduam aut repudiatam uxorem habuit, uel secundam.

95 LXXXuI. Qui oblationes defunctorum aut negant Ecclesiis, aut cum difficultate reddunt, tanquam egentium necatores excommunicentur.

36 LXXXuII. Presbyteri qui per dieceses Ecclesias regunt, non a quibuslibet episcopis, sed a suis; nec per iuniorem clericum, sed aut per seipsos, aut per illum qui sacrarium 666 tenet, ante Pasche solemnitatem chrisma petant.

66 LXXXuIII. Clericus qui episcopi circa se districtionem iniustam putat, recurrat ad synodum.

29 LXXXIX. Episcopus si clerico uel laico crimen impegerit, deducatur ad probationem in synodo.


 [e 1Kb] Recapitulatio ordinationis officialium Ecclesie.

2 XC. Episcopus cum ordinatur, duo episcopi [f 1Kb] exponant et teneant Euangeliorum codicem super caput eius; et uno super eum fundente benedictionem, reliqui omnes episcopi qui adsunt, manibus suis caput eius tangant.

3 XCI. Presbyter cum ordinatur, episcopo [g 1Kb] benedicente  et manus super caput eius tenente, etiam omnes presbyteri qui presentes sunt, manus suas iuxta manus episcopi super caput illius teneant.

4 XCII. Diaconus cum ordinatur, solus episcopus qui eum benedicit, [h 1Kb] manus suas super caput eius ponat: quia non ad sacerdotium, sed ad ministerium consecratur.

5 XCIII. Subdiaconus cum ordinatur, quia manus impositionem non accipit, patenam de manu episcopi accipiat uacuam, et uacuum calicem. De manu uero archidiaconi accipiat 667 urceolum [i 1Kb] cum aqua, manile, et manutergium.

6 XCIu. Acolythus cum ordinatur, ab episcopo quidem doceatur qualiter se in officio suo agere debeat: [i 1Kb] ab archidiacono accipiat cereoforaleum cum  cereis, ut sciat se ad accendenda Ecclesie luminaria mancipandum; accipiat et urceolum uacuum ad suggerendum uinum in Eucaristia sanguinis Christi.

7 XCu. Exorcista cum ordinatur, accipiat de manu episcopi libellum in quo scripti sunt exorcismi, dicente sibi episcopo: Accipe, et commenda [k 1Kb] et habeto potestatem imponendi manum [l 1Kb] super energumenos, siue baptizandos.

8 XCuI. Lector cum ordinatur, faciat de illo uerbum episcopus ad plebem, indicans eius fidem, ac uitam, atque ingenium. Post hec exspectante plebe tradat ei codicem de quo [m 1Kb] lecturus est, dicens ad eum: Accipe, et esto uerbi Dei [n 1Kb] relator, habiturus, fideliter et utiliter si impleueris officium, partem cum his qui uerbum Dei ministrauerunt

 9 XCuII. Ostiarius cum ordinatur, postquam ab archidiacono instructus fuerit, qualiter in domo Dei debeat conuersari, ad suggestionem archidiaconi tradet ei episcopus claues Ecclesie de altario dicens: Sic age quasi redditurus Deo rationem pro his rebus que istis clauibus recluduntur.

668 10 XCuIII. Psalmista, id est cantor, potest  absque scientia episcopi sola iussione presbyteri officium suscipere cantandi, dicente sibi [a 1Kb] presbytero: uide ut quod ore cantas, corde credas; et quod credis, operibus comprobes.

11 XCIX. Sanctimonialis uirgo cum ad consecrationem sui episcopo offertur, in talibus uestibus applicetur qualibus semper usura est, professioni et sanctimonie aptis.

12 C. uidue uel sanctimoniales [b 1Kb] que ad ministerium baptizandarum mulierum eliguntur, tam instructe sint [c 1Kb] ad officium, ut possint aperto et sano sermone docere imperitas et rusticanas mulieres tempore quo baptizande sunt, qualiter baptizatori [d 1Kb] ad interrogata respondeant, et qualiter accepto baptismate uiuant.

 13 CI. Sponsus et sponsa, cum benedicendi sunt [e 1Kb] a Sacerdote, a parentibus suis uel a paranymphis offerantur. Qui cum benedictionem acceperint, eadem nocte pro reuerentia ipsius benedictionis in uirginitate permaneant.

103 CII. uidue que stipendio Ecclesie sustentantur, [f 1Kb] ita assidue in Dei opere esse debent, ut et meritis et orationibus suis Ecclesiam adiuuent [g 2Kb] .



Iu. 669 [h 1Kb] EPISTOLA CANONICA.


Que debeant adimplere presbyteri, diaconi seu subdiaconi.

I. Primo omnium [i 2Kb] fidem catholicam omnes presbyteri, et diaconi, seu subdiaconi memoriter teneant, et [Lege si quis] si quid hoc faciendum pretermittat, quadraginta [Lege diebus] dierum a uino [Lege abstineat] abstineant. Et si post abstinentiam neglexerit commendandum [Subaudi memoriter], replicetur in eo sententia.

II. Ut nullus [i 1Kb] presbyter, diaconus, aut subdiaconus cum mulieribus habitare, aut conuersari presumat; et si inuentus fuerit hoc faciens, [k 1Kb] de gradu deiiciatur.  Insuper et exsilio destinatus, dies suos in penitentia finiat.

670 III. Ut ea que a Deo conseruandis Christianis principibus amore illata sunt, uel fuerint Ecclesiis, uel titulis, nullus exinde subtrahere presumat, ne sacrate res depopulentur. Et si quispiam presumpserit, res que fraudate sunt, quadruplo restituantur. Aut si non habuerit unde ipsa loca [l 1Kb] admittant;  et res ipsas [Lege ipse] que fraudate sunt, ab episcopo ipsius recolligantur, et in ipso loco unde ablate sunt [a 1Kb] refirmentur.

Iu. De presbyteris qui eos ad communionem recipiunt, qui incestas nuptias contrahunt, id est, [b 1Kb] matrinam, cognatam uel socrum, aut filiastram, uel [c 1Kb] proxima agnatione coniunctam in coniugio sibi sociant, et ad eos peruenerint, admoneantur, et separentur. Qui si distulerint, communione priuentur, et oblationes eorum [d 1Kb] in sacro altari non recipiantur. Et si presbyter sciens hoc neglexerit distringendum, aut amicitias temporales [Forte attendendo] attendendum, [e 1Kb] ad communionem eum receperit sine emendatione aut penitentia, canonice subiaceat sententie.

671 u. De his presbyteris qui post primam, uel  secundam correptionem, seu admonitionem recipiunt idola colentes, uel insipientes homines, qui ad fontes atque ad arbores sacrilegium faciunt, nec non [f 1Kb] diem Iouis aut ueneris propter paganorum consuetudinem obseruant, [g 1Kb] uel ceruolum, aut agniculas faciunt, hoc est, suffitores, et cornua incantant, et eos post primam aut secundam adhortationem communicauerint, aut oblationes eorum susceperint, quadraginta dierum spatio in pane et aqua sint contenti.

uI. Ut nullus [Lege nulli] sacerdotum extra iussionem episcopi sui procurationes seculares liceat suscipere, [h 1Kb] excepta iussione pontificis sui religiosas causas, [i 1Kb] Ecclesiarum uidelicet, aut clericorum, pauperum, uel uiduarum, sicut sacri precipiunt canones. Si quis contempta hac obseruatione in talibus  causis se implicasse inueniatur, canonice sententie de usu presumptionis subiaceat.

uII. Ut si cui sacerdoti ex qualibet muliere denuntiatum fuerit, ut exinde [i 1Kb] suspicio male opinionis efficiatur, nullam cum ipsa habeat conuersationem neque secreto, neque presenti. Si deinceps inuentus fuerit post secundam et tertiam contestationem, ut contemptor, gradus sui periculum sustineat.

uIII. Ut nulla [Lege in nulla] ecclesia cuiuslibet dieceseos, ubi baptismum [k 1Kb] fit, presbyter absque  diacono esse reperiatur. Unde omnis presbyter non habens diaconum eligat sibi personam, 672 et plebi sue innotescat. Tunc ad pontificem suum [l 1Kb] consignans deducat, cuius uitam probatam habeat, et diaconus consecretur. Quod si distulerit presbyter dicens, eo quod non habeat [m 1Kb] , talem clericum; episcopus suus prouideat ei ex Ecclesia sua, aut unde uoluerit, bonam personam. Tantum est, ut sine diacono non sit. Constituimus [Lege etiam ut] enim diaconus in uno cubiculo cum presbytero suo maneat, deferens ei honorem, ut dignum est: ante quorum [n 1Kb] lecta clerici simul manere simili modo, [o 1Kb] ut semper absque suspicione sint, et Deus propitietur. Non existente presbytero intra domum, si ubicunque abierit, diaconus post eius egressum locum eius  obtineat ad suscipiendum uel ordinandum quod [p 1Kb] utilitas domui est; ita demum ut non presbytero suo superbiat. Nam si hoc attentauerit, ab episcopo suo de contemptu superbie iudicetur. Et de accessu ecclesie, quod supra altare ponitur, seu undecunque accedere potest, sub amborum sigillo sit; et non unus sine alterius notitia expendere, ubi necessarium fuerit, presumat.

IX. [q 1Kb] Ut nullus presbyterorum, diaconus, uel clericus in diecesi constitutus predia Ecclesie, hoc est terras, [r 1Kb] potestatem habeat uenundare, sed nec cuiquam parentum suorum [s 1Kb] donare. Et qui hoc egerit, sub omni celeritate reddito pretio, ad loca sacra ad que competunt reuertantur. Si autem hac obseruatione contempta aliquis [t 1Kb] hoc presumpserit,  res proprias in ipsa Ecclesia relinquat, et ipse foras eiiciatur, eo quod diuina congruat ratione ut qui Ecclesias accipiunt, ad regendum, non ad dispergendum accipiant. Simili modo nullam habeat potestatem quolibet modo ad alienandum, [u 1Kb] neque infiduciandum, neque uenundandum; sed nec sine uoluntate 673 pontificis sui [u 1Kb] uicarios dandum, aut liberos dimittendum. Qui hoc presumpserit, ut superius censuimus, si habet [x 1Kb] proprietatem suam, aliud tantum restituat. Si non habuerit, exspoliatus omnibus, foras  eiiciatur. Ipse tamen res ad Ecclesiam cuius res sunt reuertantur.

X. Ad nos perlatum est [a 1Kb] quod quidam coniugati habentes titulos, in quibus deseruiant, de sacris uestibus mulierum uel filiarum suarum ornamenta faciant, et proprietario iure sibi defendant. Quod Christianis hominibus nec loqui conuenit, ut res sacratas et que in sacrata loca offeruntur, [b 1Kb] mulierum suarum, uel filiis, aut parentum: et si hoc probatum fuerit, superiore feriatur sententia.

XI. Omnes presbyteri, diaconi, subdiaconi, uel cunctus clerus, qui sub episcopo esse noscuntur, si causas habuerint, et minime potuerint inter se deliberare, tunc ad pontificem suum conueniant [Supple ad, ac mox dele per] causam suam dicendam. Nam  per nulla secularia iudicia adire presumant. Et qui hanc preceptionem contempti fuerint, superioribus penis subiaceant; ita ut [c 1Kb] in penitentiam sint abstinentes a uini potione, uel esu carnium, donec ad metropolitanum suum accedant.



u. 674 [d 1Kb] PRAECEPTA SANCTI PETRI.


De sacramentis conseruandis.

CLEMENS IACOBO carissimo.

Quoniam, sicut a beato Petro apostolo accepimus, omnium apostolorum Patre, qui claues regni celestis accepit, qualiter tenere debemus de sacramentis que geruntur in sanctis, te ex ordine nos decet instruere. Tribus enim gradibus commissa sunt sacramenta diuinorum secretorum, id est presbytero, diacono et  ministro, qui cum timore et tremore clericorum reliquias sacramentorum corporis Dominici custodire debent, ne qua putredo in sacrario inueniatur; ne cum negligenter agitur, portioni corporis Domini grauis inferatur iniuria. Communio enim corporis Domini nostri Iesu Christi, si negligenter erogetur, et presbyter minora non curet admonere officia, graui anathemate et digna humiliationis plaga feriatur. Certe tamen in altario holocausta offerantur quanta populo sufficere debeant. Quod si remanserint, in crastina non reseruentur, sed cum timore et tremore clericorum diligentia consumantur. Qui autem residua corporis Domini que in sacrario relicta sunt, consumunt, non statim ad communes accipiendos cibos conueniant, ne putent sancte portioni  commisceri cibum, qui per aqualiculos digestus, in  secessum funditur. Si ergo mane Dominica portio editur, usque ad sextam ieiunent ministri qui eam consumpserunt. Et si tertia uel quarta hora acceperint, ieiunent usque ad uesperam. Sic secreta sanctificatione eterna custodienda sunt sacramenta.

De uasis sane sacris ita gerendum est. Altaris palla, [e 1Kb] canthara, candelabrum, et uelum, si fuerint uetustate consumpta, incendio dentur: quoniam non licet ea que in sanctuario fuerint male tractari, sed incendio uniuersa tradantur. Cineres quoque 675 eorum in baptisterio inferantur, ubi nullus transitum habeat, aut in pariete, aut in fossis pauimentorum iactentur, ne intreuntium pedibus inquinentur. Nemo per ignorantiam clericus palla mortuum credat obuoluendum, aut diaconus scapulas operire  uelit, que fuit in altari, aut certe que data est in mensam Domini. Qui hec fecerit, uel leuiter quasi nichil et negligenter habuerit [f 1Kb] ministeria, diaconus triennio sexque mensibus a Dominico alienus erit altari, graui percussus anathemate. Quod si clericum presbyter non admonuerit, decem annis et quinque mensibus excommunicatus sit, propterea quod de Dominicis sacramentis subiecta sibi non admonuerit ministeria; et postea cum graui humilitate matri reconcilietur Ecclesie. Pallas uero et uela que in sanctuarii sordidata fuerint ministerio, diaconi cum humilibus ministris [g 1Kb] intra sacrarium lauent, non eiicientes foras a sacrario uelamina Dominice mense, ne forte puluis Dominici corporis male decidat a sindone foris abluta, et erit hec operanti peccatum.  Idcirco intra sacrarium ministris precipimus [h 1Kb] hec sancta cum diligentia custodire. Sane peluis noua comparetur, et preter hoc nichil aliud tangat. Sed [i 1Kb] nec ipsa peluis uelis apponatur lauandis, nisi que ad Dominici altaris cultum pertinent. [i 1Kb] Palle in alia pelue lauentur, et in alia uela ianuarum. [k 1Kb] Etiam cura sit ostiariis ex admonitione maiorum, ne quis negligens, aut ignarus ad uelum ianue domus Domini manus incondite tergat; sed statim cercitus discat omnis homo quia uelum atrii domus Domini sanctum est. Precipimus etiam [l 1Kb] ne unquam extero, siue laico de fragmentis oblationum Domini ponatur ad mensam. Unde scis tu, qui passim [m 1Kb] sacrarii panes indignis impendis, unde nosti, si a mulieribus mundi sunt hi quibus impendis? Hinc et Dauid ab Abimelech  sacerdote interrogatus, cum panes sibi ad comedendum  posceret, si mundus esset a muliere, cum se mundum ante triduum profiteretur, panes propositionis manducauit.

Ad Dominica autem mysteria tales eligantur, [a 1Kb] qui ante ordinationem coniuges suas nouerint. Quod si post ordinationem ministro altaris contigerit proprium inuadere cubile uxoris, sacrarii non intret limina, nec sacrificii portitor [Num. leg. partitor?] fiat, nec altare contingat, nec ab offerentibus holocausti 676 oblationem suscipiat, nec ad Dominici corporis [b 1Kb] portionem accedat. Aquam sacerdotum porrigat manibus, ostia forinsecus claudat, minora gerat officia, [c 1Kb] urcium sane ad altare suggerat. Si forte quispiam presbyter siue diaconus sacrarii sindonem uel uelum subtracta uendiderit, Iude similis estimabitur Scariotis. Qui  propter cupiditatem fecerit hoc opus, nouerit se supradicti Iude suscepturum penam. Clericus uero solus ad femine tabernaculum non accedat, nec properet sine maioris natu principis iussione. Nec presbyter solus cum sola adiungatur, sed duobus adductis testibus uisitet infirmam. Nemo tamen [d 1Kb] cum extranea habitet femina, nisi proxima, aut soror fuerit. Et hoc cum magna sollicitudine fiat. Non ignoramus malitias Satane. Uniuersa hec cum mansuetudine ecclesiastica complenda sunt ministeria. Negotium enim Dei non decet negligenter expleri. Iterum atque iterum de fragmentis Dominici corporis demandamus. Calicem uero ad perferendum sanguinem Domini preparatum cum tota munditia ministerii minister preparet, ne non bene lotus calix  diacono peccatum fiat offerenti. Ita cum omni honestate cuncta que supra exposuimus, oportet impleri. Tales ad ministerium eligantur clerici, qui digne possint Dominica sacramenta tractare. Melius est enim Domini sacerdoti paucos habere ministros qui possint digne opus Dei exercere, quam multos inutiles qui onus graue ordinatori adducant. His ergo bene parete sententiis. [e 1Kb] Ne quis hoc preceptum minime credat implere: ne in iudicio Dei ignis eterni tormenta inueniat qui ecclesiastici operis sacramenta neglexerit. Hec igitur, frater Iacobe, de ore S. Petri iubentis audiui. A principio epistole usque in hunc locum de sacramentis [f 1Kb] deligauit bene tuendis: ubi non murium stercora inter fragmenta Dominice portionis appareant, nec putrida per negligentiam  clericorum remaneant, et conuenientes, qui accipere sibi medicinam desiderant, putrida cum uiderint, magis cum ridiculo et fastidio uideantur accipere, et in peccatum magis decidant per negligentiam clericorum. Si quis hec precepta [g 1Kb] integre non custodierit, sit anathema usque ad aduentum  Domini nostri Iesu Christi. Hec precepta a S. Petro apostolo accepi, et tibi, carissime frater, insinuare curaui, ut seruari omnia 677 precipias sine macula. Si quis autem audierit te, utilis erit minister Iesu Christi. Qui autem non audierit te, imo loquentem Dominum per te, ipse sibi damnationem [h 1Kb] acquiret.



uI. GLYCERII IMPERATORIS EDICTUM CONTRA ORDINATIONES SIMONIACAS.


Incipit exemplum sacri edicti GLYCERII imperatoris datum ad HIMELCONEM u. C. prefectum pretorio Italie.

 Superne maiestatis admonitu nostri [i 1Kb] ortu imperii nichil prius debuit ordinari quam ut Christiane religionis sacrosancta mysteria reuerentia maiore colerentur: quia ambigi non oportet Deum uniuersitatis auctorem tanto magis fouere mortalia, quanto purior cultus per innocentiam sacerdotum diuina suspexerit. Iamdudum etenim adolescentibus uitiis clericorum, adhuc in priuate uite conuersatione degentes probauimus, episcopatus pro parte maxima non [i 1Kb] impetrari meritis, sed pretiis comparari: quod indecora cupiditas in usum redacta, quasi licitum fecerat iam uideri. [k 1Kb] Ademptum est studium bone conscientie, fecitque id, quod de Deo sperare debuit, ad pecuniam et exactionem uocare. Hinc natum est ut antistitum reuerentia magis potestas seculi putaretur, et tyrannopolitas  esse se malint qui uocabantur antistites; ac religione neglecta, sub hominum patrociniis constituti, publica magis quam diuina curarent, hoc ipso perpetuitatis priuilegio delictorum suorum impunitate gaudentes, Ecclesiarumque opes, quas mali [l 1Kb] propositi dedecora protegentes, pauperum dicunt esse diuititas, studio ueluti cuiusdam administrationis auferrent, aliis in presenti dando premia, nonnullis se chyrographis obligando, uendendoque in questum debitoris quod oportebat egentibus prorogari. Unde factum credimus ut offensa Diuinitas, quod tot malis probamus experti, fauorem sue maiestatis auerteret, et Romanam gentem tantis que transacta sunt infortuniis fatigaret. Quo enim ore, quaue impudentia ab eo mundi totius supplicatur auctori, qui ad oblationem  sacrificii non iudicio sacrosancte Trinitatis eligitur, sed hominis fauore 678 prouehitur? Aut quid huiusmodi episcopi non putent esse uenale, qui sancta mysteria subiecere [m 1Kb] commerciis?

Qua rerum ratione permoti hac mansura in euum lege sancimus, ut quisque ad episcopatum personarum  auxilio suffragante peruenerit, seculariter possideat quod seculariter fuerit consecutus; id est ut finitis unius anni metis, nouerit episcopatu se esse priuandum. Eiusdem sane anni quo sacerdos uocatur, comes nostri patrimonii ecclesiastice substantie moderetur expensas. Is quoque qui talem consecrauerit, aut quidquam pecuniarum ab eo qui est consecrandus, datum cuilibet promissumue cognouerit, aut callide dissimulandum esse crediderit in eo quem intelligit, non per puram conscientiam, sed per turpe pretium ad hoc peruenire uoluisse, pari de sacerdotio forte deiectus, similem penam temerarie consecrationis exsoluat: arguendi hoc latens facinus non solum his qui in Ecclesia constituti sunt, uerum etiam quibuscunque nostre religionis hominibus facultate  permissa, scituris omnibus, qui obiecta potuerint edocere, premium se pro nostro arbitrio sancte accusationis habituros. Ciues quoque uniuscuiusque urbis, quos ad acclamationes ambientium non persone dignitas, que petenda est, sed uenalitas [a 1Kb] ponenda sollicitat, sciant se patrie, cui tam male consulunt, habitatione pellendos, ac tantum de suis facultatibus eruendum, fiscoque nostro esse promissum.

[b 1Kb] Facescat igitur ab Ecclesiis feda pariter ac profana licitatio: internuntii turpis pretii conquiescant. Celestia nefas est in auctione constitui. Sacerdotii magnum, ut dictum est, opus non pecuniis, sed meritis ambiatur; et secundum priscorum regulam sacerdotum quantitas poscentium et qualitas ponderetur, uita inspiciatur electi. Nimis enim detestabile est,  ut quilibet ad episcopatus apicem illicita corruptione uenturus, Ecclesie facultates, quarum dispensator magis debet esse quam dominus, prius pene quam adipiscatur exhauriat. Quibus nostre serenitatis [Supple apicibus] et prauorum mentes putamus comprimi, et ad maiora studia [c 1Kb] uirtutum bonas conscientias incitari. Illud quoque de iustitia omnipotentis Dei ac pietate dubitare non possumus, facilius nos diuinis auxiliis protegendos, cui per innocentes et probatos episcopos omnipotentie iuuamina postulemus, Himelco parens carissime atque amantissime. Unde  illustris et precelsa magnificentia tua hanc serenitatis nostre legem, que et sacerdotes sacrosancte religionis corrigit et ministros, propositi a te edicti programmate per omne nostri 679 corpus uulgabit imperii. Et manu diuina: uale, Himelco parens carissime atque amantissime.

[d 1Kb] Datum uid. Mart. [e 1Kb] Rauenne, domno Leone perpetuo Augusto u [Supple consule]. Explicit.

FELIX [f 2Kb] HIMELCO P. P. DIOSCORUS, AURELIANUS, PROTADIUS uu. CC. PP. DD.

Quemadmodum domnus noster inuictissimus princeps Glycerius pro beatitudine seculi melioris et suorum correctione mortalium, ne quid in superne maiestatis deinceps ex sacerdotali ordinatione tentaretur iniuriam, ac bone conscientie meritum nummarii  fieret causa suffragii, edictalibus inhibendum crediderit constitutis, [g 1Kb] sermonis regii in autelatis prefulget oraculis, scilicet ut que diuina sunt, mundanis suffragiis non iuuentur, quatenus licitatione submota [h 1Kb] sublatisque piaculis delictorum, sacerdotales infulas optime conscientie [i 1Kb] norma possideat, ne que religiosis 680 erogationibus, ad conciliandam uidelicet diuine clementie maiestatem proficere debuissent, ad instar secularium administrationum in patrociniorum acquisitionibus funderentur: quod profecto ad alimoniam pauperum mens deuota superne maiestati, et non auara contulerat. Neque enim quispiam profane intentionis [i 1Kb] existeret, qui mente sacrilega abhorrere tam religiosa debeat constituta sacerdos, nisi qui de sue pollicitationis conscientia uoluerit  confiteri. Ut enim hec que decreta sunt predicabilibus moribus placitura confidimus, ita deteriores mentes ex his que salubriter definita sunt non dubitamus offendi. Proinde hoc edictali programmate uniuersitatem duximus commonendam, ut [k 1Kb] ab illicitis deinceps se ambitionibus suffragiisque submoueant, ne necesse sit cum obligatione proprie conscientie, quam diuine maiestati interest semper obnoxiam detineri, iuxta sacratissima constituta penam proprii subire peccati.

Datum III kal. Maii, Rome. Explicit.





PASCHASII QUESNELLI QUINQUE DISSERTATIONES IN CODICEM CANONUM ECCLESIASTICORUM ET CONSTITUTORUM S. SEDIS APOSTOLICAE Cum annotationibus et obseruationibus criticis in easdem.



DISSERTATIO DUODECIMA. De codice canonum Ecclesie Romane, omnium qui hucusque prodierunt antiquissimo, nunc primum in lucem edito.



685 CAPUT PRIMUM. Romanam Ecclesiam suum olim codicem habuisse ante Dionysii Exigui abbatis collectionem; nec eum hucusque emersisse e tenebris.


1. De Codice antiquo canonum Ecclesie Romane qui Dionysianum precessit, magna nuper animorum contentione dimicatum est a nonnullis studio abreptis, seu preconcepte opinioni uindicande paulo intentioribus, seu denique historice ueritatis et antiquitatis ecclesiastice amore illectis. Quo quisque successu pro sententia sua decertarit, facile erit, opinor, iudicare, cum hanc nostram dissertationem ad umbilicos 686 usque perduxerimus. Immo uel ex sola Codicis ipsius canonum, quem tot seculis sepultum luci nunc primum damus, inspectione perspicuum est immerito sibi gratulatos esse, quotquot de genuini codicis inuentione gloriati sunt: prisci, inquam, codicis, ex quo partim inchoato, partim  uariis subinde incrementis aucto, a Niceni concilii  etate usque ad sexcentesimum Christi annum Ecclesia Romana, seu iuris ecclesiastici dicendi, seu constituende discipline canones haurire consueuit.

Codicem suum ex antiquo habuisse Romanam Ecclesiam, non est quod in dubium reuocetur, cum et huius frequens occurrat  mentio in epistolis Romanorum pontificum, et  necesse fuerit ut que canonibus et regulis ecclesiasticis regebatur, eas in aliquo codice descriptas seruaret. Quod ita fuisse, uel ex una Dionysii Exigui epistola seu prefatione ad Stephanum episcopum satis intelligitur:  ex prisci etenim 687 codicis confusione adductum se presulis illius consiliis ipse testatur, ut noue adornande collectioni manum admoueret. Sed quis huius codicis ordo fuerit, quenam in eo continerentur, que canonum interpretatio in usu esset, hoc demum obscurissimum cum ad hec usque tempora fuerit, lucem ex codice quem publicamus, et ex iis que a nobis huius occasione dicenda sunt, ni fallor, accipiet.

 Ante omnia animaduertendum puto,  perperam  a nonnullis duplicem canonum Codicem a Romana Ecclesia diuersis temporibus usurpatum numerari, antequam Dionysianum illa in usum uocasset unum, qui Chalcedonensi concilio anterior fuerit, alterum post istam synodum solutam, auctoritate S. Leonis confectum; que ultima collectio uiguerit sola in Occidente per sexaginta et amplius annos: donec altera auctore Dionysio in eius locum successerit ab eadem diuersa.

Priorem collectionem eam esse existimant que non ita pridem luce donata est ex codice ms. clariss. uiri Christophori Iustelli tomo I Bibliothece Iuris Canonici ueteris post Dionysianum codicem.

Posterioris geminum exemplar manuscriptum exstare affirmabat Petrus de Marca , teste Stephano Baluzio, in bibliotheca monasterii Riuipullensis, unde fortassis in lucem emittendum spondet idem Baluzius: cui et assensum nostrum spondemus, cum certis argumentis hanc collectionem Leonis tempore et auctoritate  concinnatam ostenderit. Interim nosmet ab assensu sustinere per eum licebit nobis in contrariam sententiam propensis propter hanc rationem: quod si de noua collectione cogitasset sanctus Leo, ad hoc adductus esset prioris confusione; atque ita curasset imprimis ne in eamdem confusionem posterior recideret, sed eam potius omni ex parte accuratam absolutamque pro sua rei canonice peritia 688 dedisset: unde nec noue post ipsum collectionis conficiende laborem assumere coactus esset uel Dionysius Exiguus, uel quisquam alius confusione prisce translationis offensus. Quod tamen quadragesimo fere a Leonis obitu anno perficere aggressus est ille assidua et familiari cohortatione uirorum ecclesiastice discipline studiosorum.

Deinde unicam abbas iste translationem commemorat eamque Priscam: que  Prisca profecto ab eo uocanda non esset, si antiquior non fuisset etate Leonis, quem postremos saltem uite annos uiuentem uidere potuerat.

 Denique ex Codicis Romani, quem in publicum nunc primum emittimus, inspectione  manifestum est, eamdem omnino collectionem antiquo usu in ea Ecclesia receptam, plurimis quidem accessionibus auctiorem diuersis temporibus euasisse, non uero spreta una aliam in eius locum esse assumptam ab Innocentii pape I tempore ad Gelasii PP. etatem.

Priorem modo translationem ac collectionem quod attinet, eam esse que in Ecclesia Romana et aliis etiam Occidentalibus, usque ab antiquo ad Dionysiani codicis tempora usu celebratam esse, persuadent sibi Bibliothece Iuris Canonici ueteris doctissimi conditores uellus et Iustellus. Quorum sententiam pluribus confutat Ioannes Dauid libro de Episcopis canonice iudicandis capite 3, art. 3. Huius opinioni subscribimus, quatenus Romanum hunc codicem esse negat: quanquam plereque illius probationes leuiores sint, unumque id efficiant ut collectio et translatio eiusmodi multa confusione laborasse  credantur, quod minus Iustelli consilio nocet quam faueat, cum tantam fuisse testetur Dionysius, ut plerosque offenderet, noueque tandem condende occasionem dederit.

ualidior est  probatio, quam ex translationis  barbarie arcessit: talem nempe it. 689 primaria Latini orbis Ecclesia ac ciuitate uel natam esse, uel tot annis receptam ac commendatam nemo cordatus opinetur.

2. Canonis uigesimi octaui Chalcedonensis admixtio Romanum procul dubio codicem non sapit, multoque minus codicem Leonis primi tempore usurpatum aut cura auctum his canonibus. Quis enim crediderit canonem illum, cuius occasione tanta simultas Leonem inter et Orientales exarserat, uel incauto pontifici obrepsisse, uel a prudente ac uolente collectioni sue Ecclesie insertum?

3. Nec Constantinopolitanis etiam canonibus locus fuit in ueteri Ecclesie Romane codice; eos enim sibi suisque predecessoribus ignotos fuisse S. Leo sepius testatur. Lucentius etiam eius in synodo Chalcedonensi uicarius in ultima actione protestatur illius CP. synodi decreta in synodicis canonibus non haberi , que dicunt ante octoginta prope annos constituta fuisse  . Nec tam cito a sententia sua deflexisse Leo credendus est, ut canones sedi sue infensos, tantaque nuper contentione explosos, non pro legitimis agnosceret modo, sed et proprios sibi, approbans codicique inserens, faceret. Quod enim postmodum, sopita contentione, codici Romano, quem publice luci damus, additi sint canones illi, hec posteriurum cura fuit post receptam ubique ecumenicam synodum secundam. Quod autem apud Dionysium reperiantur, non eadem est ratio. Huius enim consilium fuit, non antiquum codicem Romanum in melius restituere, sed nouum omnino condere, canones omnes rursus de Greco transferens, seu Regulas Nicene synodi, deinceps omnium conciliorum, siue que ante eam, siue que postmodum facta sunt, usque ad synodum centum quinquaginta pontificum qui apud Constantinopolim conuenerunt, sub ordine numerorum, id est a primo capite usque ad centesimum sexagesimum quintum, sicut habetur in Greca  auctoritate, digerens. Quidquid igitur in Greca collectione, quam pre manibus habebat, reperit Dionysius, hoc codici suo inseruit; quem ne tunc cogitabat quidem aliquando publica Ecclesie Romane auctoritate recipiendum.

Denique uix alia probatione indigemus ut codex huiusmodi Romane Ecclesie abiudicetur, quam que ex ipsa eius inspectione sponte exsurgit, et que cuique lectori paulo attentiori facto facile persuadebit, hoc Greculi alicuius ad Latinam aspirantis, suumque in ea profectum periclitantis tentamentum, prorsus Ecclesia Romana indignum esse.



690 CAPUT II. Priscum illum codicem eum ipsum esse quem iam publici iuris facimus. Unde, et a quo acceptus codex; quibus constet partibus; quo ordine digestus; quibus per uarias etates incrementis auctus credatur.

Iam uero quod Iustelliano codici abiudicamus, an  nostro abiudicandum sit, decernet lector eruditus, cum nostras seu coniecturas, seu probationes, quas modo promemus, equa lance ponderauerit.

Primum omnium ex quo fonte codicem hauserimus, dicendum: ut et fraudis suspicio omnis amoueatur,  et cuius munere acceperint antiquitatis ecclesiastice studiosi tam uenerande uetustatis non ignorent. Huius apographum missum est ad me Oxonio a clarissimo uiro mihique amicissimo  Edmundo Bernardo in academia Oxoniensi doctissimo astronomie professore Sauiliano, quem an singularis humanitas cum doctrina coniuncta, an promouendarum litterarum amor indefessus magis commendent, difficile dixeris. Asseruatur codex in Orielensi Oxoniensis eiusdem academie collegio, cui illum dono dedit ante ducentos annos eiusdem e collegii sociis unus Andreas Mankyswellensis: ita enimuero pre se fert prima codicis pagina: Liber domus beate Marie de Oriell. Oxon. ex dono magistri Andree Mankyswell. supradicti collegii socii. Anno Domini MCCCCLIX. Codex iste, qui pergamenaceus est, grandiorisque forme, et hoc numero notatus, 91 B, continet, preter collectionem hanc canonum et decretorum, epistolas et sermones S. Leonis Magni. Epistolis inserte leguntur Constitutiones imperatorum  Theodosii et ualentiniani aduersus Manicheos, et contra Hilarium Arelatensem. Sermonibus subiiciuntur due epistole episcoporum Proterii Alexandrini, et Paschasini Lylibetani ad Leonem nostrum, et alia nonnulla uitam sancti pontificis attinentia.

Collectio canonum et decretorum sexaginta capitula continet, et unumquodque capitulum in titulos diuiditur, cum ita fieri res patitur: concilia enim in canones, et epistole in capita seu decreta scinduntur.

Sexcentorum fere annorum esse dicitur codex manuscriptus, cuius apographum ad nos transmissum est: sed ex codice alio longe antiquissimo descriptus est, uti tum ex aliis, tum ex hac scribe nota intelligitur, 691 quam descriptam habes pagina 34 codicis: Iste codex transcriptus est ex uetustissimo exemplari, quocirca de ueritate scriptorum, nec in isto primo capitulo Nicenorum canonum, nec in omnibus sequentibus, aliquis dubitare debet, licet aliter in nouellis exemplaribus inueniatur.

 Absoluta erat hec dissertatio, iamiamque ipse codex prelo subiiciendus ex hoc unico apographo Oxoniensi, cum mihi Thuaneam bibliothecam perlustranti ecce occurrit eiusdem codicis exemplar ms. octogintorum circiter, ni fallor, annorum, ac note optime, quod assidua manu uersatum deprehendo doctissimorum uirorum Sirmondi, Salmasii, Chiffletii, Iustellii, uelli, etc. Ipse enim est codex numero 129 notatus, cum quo conuenire uersionem canonum Chalcedonensium Prisce editionis Latine, annotauerunt Bibliothece Iuris Canonici collectores uellus et Iustellus tom. I, pag. 296. Ipse est ex quo Iacobus Sirmondus tractatum Gelasii pape aduersus Grecos, et mutilam eiusdem epistolam ad Orientales primus edidit post appendicem Codicis Theodosiani. Ex eodem Claudius Salmasius in suo aduersus Sirmondum Eucaristico de Ecclesiis suburbicariis, edidit rescriptum imperatorum Honorii et Theodosii contra Pelagianos, nec non et sacram  Constantii Augusti, cum duobus uolusiani et Palladii prefectorum edictis aduersus eosdem hereticos, pagin. 283, 288, et 291. Eumdem codicem laudat Chiffletius in notis ad Breuiationem Canonum Ferrandi pag. 305: uidimus certe, inquit, ex bibliotheca clarissimi uiri Iacobi Augusti Thuani codicem ueterem in quo, ut apud Ferrandum titulus 20 Nicenus Dionysii, non censetur in canonibus Nicenis; premissa autem fidei formula Nicena pro primo titulo, reliqui Niceni canones 19 Dionysiani extenduntur in 26, ita ut omnes tituli Niceni in eo codice sint 27 excluso ultimo Dionysiano. Hec qui cum codice nostro componet, de alio intelligendum non esse Chiffletium facile animaduertet.

Hoc inuento tam egregio monimento nouus labor subeundus fuit, ac noua cura in lustrando conferendoque codice ponenda. 692 Quo facto quid inter utrumque discriminis deprehenderim, etsi suis locis annotauerim, breuiter tamen hic edissero. Eumdem titulum in capite indicis codex uterque habet. Index  ipse, si pauca excipias, idem est in utroque. Eadem capitulorum series usque ad quinquagesimum sextum. Reliqua quinque Oxoniensis ms. capitula diuerso ordine numerantur in Thuaneo: quod et notatum habes in fine indicis pag. 10. Habet et hoc amplius Thuaneus codex, quod decretalium epistolarum synopsim exhibet, quod decretalem habet Gelasii pape, et regulam formarum. Quod enim attinet epistolas sancti Leonis pape,  eas non esse ex corpore canonum, seu ex codice isto, indicat clausula post regulam formatarum subfixa, in hunc modum: »In nomine Domini expliciunt canones.« Istud etiam probatur ex discrimine et ordinis et numeri epistolarum que in utroque codice iacent; pauciores enim in Thuaneo, plures in Oxoniensi, et a recentiori quidem manu superaddite sunt. Denique titulus Oxoniensis codicis easdem epistolas reiicit a collectione canonum: Continet codex iste canones ecclesiasticos et constituta sancte sedis apostolice sub  capitulis sexaginta. Que adiecta sunt ex scriptis beati Leonis pape, non sunt ex corpore canonum. Ita lego in apographo quod penes me habeo: cuius tituli sinceritatem probat Catalogus librorum manuscriptorum bibliothece collegii Orielensis Oxonie, Londini editus anno 1600, pag. 43, ubi eadem leguntur. Cetera utriusque codicis discrimina ad loci cuiusque marginem notata habes.

Distinguendum porro in Codice canonum a nobis edito inter ea quibus capitula constant, et historicas quasdam obseruationes que sparsim et extra capitulorum seriem iniecte leguntur, etsi non frequentes admodum. Iste enim recentiori stylo exarate sunt, nec habentur nisi in solo Oxoniensi codice, et, ut opinor, eius opera, qui in superiori annotatione testatur transcriptum a se codicem ex uetustissimo exemplari; que quidem cum non sint pars codicis, alio charactere excudi curauimus. Sed nec codicis partes omnes  eiusdem esse etatis credende sunt.  693 Alie aliis antiquiores priorum temporum codicem composuerunt; alie, que iunioris eui, subinde per succedentia etatum interualla annexe sunt prioribus capitulis, ita ut aliquando tandem ad sexagenarium numerum codex peruenerit. Quo uero queque pars tempore uel codicem conflare, uel codici accedere ceperit, obscura res est, quam utcunque aperire, nisi coniecturis, nemo possit: quod et nos periclitabimur inferius.

Indicem qui toti operi prefigitur, eodem  posteriorem esse clarum est ex mentione sexaginta capitulorum, ac proinde quidquam statui ex eo non potest pro earum partium notitia que codicem primo composuerint.

De prologo idem non est apud me iudicium: nichil quippe  uetat quin circa quinti seculi initium editus credatur, prefixusque ei codici qui Innocentii pape I temporibus in usu erat apud Romanam Ecclesiam: liber enim decimus Historie Ecclesiastice Eusebii a Rufino adiectus, qui laudatur in ea prefatione,  pluribus ante Innocentii obitum annis in lucem missus erat. Si cui nichilominus placuerit prologum istum ad posteriora tempora differre, contra ego non contendam. Hoc tamen certum uidetur pauca admodum capitula complexum esse codicem istum, cum ei prefatio annexa est: tum quia tota fere est de solo Niceno concilio, tum quod eadem indicet pauca quedam tantum decreta Nicenis esse superaddita, uice appendicis, nec ita quasi propria synodorum a quibus condita erant auctoritate locum sibi in codice Romano uindicarent, sed uelut ab apostolica sede in proprium usum assumpta, et Ecclesie sue administrationi profutura: Nam et 694 nonnulle, inquit,  regule subnexe sunt, quas memorata suscipiens confirmauit Ecclesia. Quibus uerbis Carthaginensis maxime synodi canones, qui Nicenis Sardicensibusque in unum confusis subiiciuntur, intelligi persuadent uerba capituli de gratia eorum primi que Celestino olim, nunc Leoni ascribuntur. Que uerba  eosdem illos Carthaginensis Ecclesie canones tunc, ut olim ante, codici Romano insertos fuisse testantur, sic de posterioribus habentia: Ita ut etiam Africanorum conciliorum quasdam sententias iungeremus, quas utique suas fecerunt apostolici antistites, dum illas comprobarunt .

Facile igitur in eam sententiam inclino: Romanum codicem a Nicene Sardicensisque synodorum temporibus ad usque Innocentii Zosimique etatem,   nullos alios canones regulasue ecclesiasticas complexum esse preter Niceni Sardicensisque concilii canones; neque Sardicenses in illo locum habuisse, nisi quia pro Nicenis habiti sunt, eorumque nomine uestiti, ac eis sine ulla distinctione subiuncti. Clarum est ea de re Innocentii ipsius testimonium, cuius uerba et asserende codicis huius sinceritati suffragantur, et uicissim a codice lucem maximam recipiunt. Nos enim, inquit Innocentius in epistola ad clerum populumque Constantinopolitanum, quantum ad canonum obseruantiam attinet, illis obsequendum esse scribimus qui Nicee determinati sunt, quibus solis obtemperare, et suum suffragium addere Ecclesia catholica debet . Idem in epistola 16 ad Theophilum Alexandrinum: Si conscientie confidis, tu quoque iudicio accurre ad synodum proxime in Christo celebrandam, et illic iuxta Niceni concilii canones et decreta contende. Alios quippe 695 canones Romana non admittit Ecclesia. His, inquam, uerbis  opinio nostra confirmatur, qua asserimus non alios canones a Romana Ecclesia Innocentii etate susceptos, suoque habuisse insertos codici, quam qui uel Niceni reuera erant, uel pro Nicenis habebantur, eisque accensebantur a Romanis, eo modo quo in nostro codice representantur. Sed ex eodem uicissim codice conciliatur Innocentius cum Innocentio, qui multoties Sardicenses canones adducit et usurpat in epistolis suis: ut in epistola ad uictricium canones 3, 4 et 7 de appellationibus ad Romanum episcopum et epist. 16 de clericis abiectis ab alio non recipiendis, et de synodo ad quam Theophilum inuitat, et aliis in locis, quorum meminit Ioannes Dauid. Hac etiam uia idem Dauid cum Marca in gratiam redit; et asserta utriusque opinione, alter ab altero uictus de altero simul uictor euadit: cum utrumque uerissimum sit, et solos Nicenos canones ab Innocentio receptos esse, et tamen Sardicenses ab eodem admissos et in causis ecclesiasticis discutiendis usurpatos:  siquidem Sardicenses recipiebat Innocentius, sed habitos pro Nicenis et eorum nomine decoratos.

Hec fuit, opinor, codicis Romani etas prima ac uelut infantia, in qua primum solummodo capitulum codicis quem damus, totum conflabat illius etatis codicem sub Innocentio pontifice Romano: eo scilicet tempore quo Chrysostomi causa uentilabatur. At sub eodem Innocentio  postmodum adoleuisse  crediderim canonibus Carthaginensis concilii auctiorem factum, cum uidelicet aliquot a morte Chrysostomi annis oborta Pelagiana heresis, maioris Romanam inter et Africanam Ecclesias commercii necessitatem fecit, litterisque et legationibus locum dedit inter utriusque Ecclesie presules amplius solito frequentandis: Tot et tantis, inquit Augustinus lib. II ad Bonifac., cap. 3, inter apostolicam sedem et Afros episcopos currentibus et recurrentibus scriptis ecclesiasticis. Hac occasione magis innotuit Romane Ecclesie Africana disciplina; quam suis moribus accommodatam iudicantes Romani cleri proceres, suam illam facere ac proprii codicis partem esse uoluerunt; et hac etate secundum capitulum primo accessit.

Maiores adhuc uires sumpsit sub Innocentii successore Zosimo: qui cum natione Grecus esset, patriarum legum amore captus Grecos canones Romana ciuitate donauit, tresque illas synodos Ancyranam, Neocesariensem et Gangrensem, que Carthaginensem 696 in codice excipiunt, Romane  collectioni attexuit. Nec temere trium illarum synodorum canones pre ceteris Grecis allecti sunt, quippe qui omnium antiquissimi erant, et eam ob rem eodem ordine descripti leguntur in antiqua uersione apud Isidorum. Ancyrana enim anno Chr. 314 habita est, quam Neocesariensis statim est secuta;  Gangrensis uero an. 325 habita creditur: ideoque Nicene synodi temporibus uel equales iste erant, uel superiores.

uirile robur adeptus esse mihi uidetur post Zosimi mortem. Finita enim sub eius pontificatu Pelagianorum causa, tunc quidquid ea de re uel scriptum erat ad Romanum pontificem ab Africanis episcopis, uel his ab illo rescriptum, ac preterea synodos aduersus Pelagianos in Africa celebratas placuit in codice Romano reponi: adiunctis etiam imperatoris constitutionibus et prefectoriis edictis aduersus eosdem hereticos datis; ut si forte aliquando pugnam aduersus catholicam doctrinam redintegrarent, uel  illis decretis subscribere, uel penis illic sancitis  plecti iuberentur. Quatuor etiam epistole decretales Innocentii I subduntur, quibus uaria magni momenti discipline capita, fraterna cepiscoporum suorum Exuperii, uictricii, Decentii et aliorum consultatione pulsatus, secundum ecclesiasticas regulas ac Romane imprimis Ecclesie normam explicat confirmatque. Hec omnia ante Leonis nostri tempora apposita esse codici docemur primum ex citatis Capitulis de Gratia, in quibus multa excerpta leguntur ex Africanis conciliis epistolisque ac Innocentii rescriptis aduersus Pelagiana dogmata: que concilia, sua fecisse dicuntur apostolici antistites, dum illa comprobarunt, suoque codici inscripserunt, appellanturque in fine capitulorum sine ulla distinctione tam Africani canones quam pontificum epistole, apostolice sedis scripta: sicut de Carthaginensi synodo dixerat, cap. 7. Illud etiam, quod intra Carthaginensis synodi decreta constitutum est, quasi proprium apostolice sedis amplectimur. Probant hoc idem uerba sancti Leonis in epistola 3  ad episcopos Campanie,  Piceni, Tuscie, etc., data, quos adire uult et obseruare decretalia Innocentii constituta: Ne quid uero sit, inquit, quod pretermissum a nobis forte credatur, omnia decretalia constituta tam beate recordationis Innocentii, quam omnium predecessorum nostrorum, que de ecclesiasticis ordinibus et canonum promulgata sunt disciplinis, ita a uestra dilectione custodiri debere mandamus: ut si quis in illa commiserit, 697 ueniam sibi deinceps nouerit denegari.

Cum hec scribebat Leo, conuertebat mentis oculos in ea Innocentii decreta que habentur in epistola ad uictricium Rothomagensem, et altera ad Macedones episcopos, quibus reprobatur bigamorum ordinatio. At quomodo eiusmodi decretalia constituta in remotiores Galliarum partes et in Macedoniam missa Italis ita nota esse potuerunt, ut iis promulgata dicerentur, iisdemque tenerentur obsequi,  nisi publico ac recepto codici haberentur inserta? Cur etiam, dum omnes predecessores suos generatim commemorat,  unius exprimit Innocentii nomen, nisi quia  unius  Innocentii decreta in codicem tunc temporis relata erant, saltem ante Chalcedonensem synodum, quemadmodum ex codicis ordine dignoscitur? Soli uidelicet canones Niceni 698 uel pro Nicenis habiti, ut non semel diximus, pro iudiciorum ordinationumque ecclesiasticarum regula habebantur Innocentii etate in Ecclesia Romana. His postmodum adiecta Innocentii decreta, que commentarii uice essent canonibus intelligendis. Tum hoc exemplo etiam Siricii Innocentio antiquioris decreta in codicem coniecta.

Porro non sine obseruatione commemoranda sunt a nobis Leonis uerba superius descripta: Decretalia constituta . . . . que de ecclesiasticis ordinibus et canonum promulgata sunt disciplinis: que quidem a nobis integritati sue sunt reddita, cum prius legeretur ordinata pro promulgata. Ac primo uox constituta, qua decreta suorum predecessorum indicat Leo noster, eadem usurpatur in titulo codicis nostri: Constituta sedis apostolice: ut uel hinc suspicari liceat indicatum a Leone eumdem codicem.

 699 Deinde uox promulgata uidetur etiam innuere leges easdem ecclesiasticas prius ad singulos episcopos longinquarum regionum scriptas, postmodum in publicum constitutorum pontificiorum codicem coniectas esse: quo in earum omnium Ecclesiarum notitiam uenirent, que legem discipline ab Ecclesia Romana sumebant, uelut ad eius synodum pertinentes. Huius certe uocis explicationem pluribus prosequitur Hincmarus Remensis in opusculo Capitulorum 55 aduersus Hincmarum Laudunensem, qui ex pontificum epistolis plura delibauerat quibus probaret neminem iis obedientiam sine temeritatis nota posse detrectare, atque adeo Remensem presulem huius criminis reum traduceret. Operosius igitur inquirit iste in uocis etymon, collatisque ueterum ea de re sententiis, »promulgo, scribit, ita dici, quasi promo uulgo, siue primum in uulgus edo. Unde, inquit, Paulus in Glossis suis dicit hoc modo: Promulgari leges dicuntur, cum in uulgus eduntur . . . . Isidorus quoque, ut ipse dicit, auctore  Tullio exposuit dicens: Promulgatum est foras prolatum; ut lex dicitur promulgata; promulgatum autem ad omnium notitiam et totius uulgi intimatum. Differentiam uero sensus, addit Hincmarus, inter diuulgata et prouulgata seu promulgata enucleatores uerborum hanc uoluerunt esse, ut diuulgata simpliciter tantum dicantur ad notitiam omnium propalata; prouulgata uero uel promulgata, ad conseruandum decreta, et in omnium notitiam, ut illa sine refragatione conseruent, deprompta intelligantur.« Ex his intelligimus et que necessitas fuit reponendi in Leonis textu uocem promulgata, et ea nobis Romanum codicem canonum et constitutorum non obscure indicari.

Eamdem codicis partem testatam etiam facit epistola 6  eiusdem Leonis nostri, tum cap. 1, ubi duas partes, ex quibus coalescit, indigitare uidetur his uerbis: Quod per auctoritatem canonum decretorumque nostrorum ne insontibus quidem conceditur; tum cap. 2, ubi hec habet: Omnia decreta synodalia, que ad excisionem  huius hereseos apostolice sedis confirmauit auctoritas. Hec enim ex illis sunt de quibus in prefatione codicis ita legimus: Nam et nonnulle regule subnexe  sunt  Nicenis canonibus, quas memorata suscipiens confirmauit Ecclesia, Romana scilicet. Hec etiam sunt decreta synodalia Africana, de quibus sic prefatio sententiarum de Gratia supra: Ita ut etiam Africanorum conciliorum quasdam sententias subiungeremus, quas utique 700 suas fecerunt apostolici antistites dum probarunt; et cap. 7: Illud etiam, quod intra Carthaginensis synodi decreta constitutum est, quasi proprium apostolice sedis amplectimur. Hec enim decreta, que apostolica sedes, quemadmodum ex citatis modo testimoniis patet, suscepit, confirmauit, probauit, sua fecit, quasi propria amplexa est, ac regulis suis subnexuit, uidentur omnino in codicem Romanum coniecta, qui instruendis ecclesiasticis iudiciis, sacrisque administrandis inseruiebat.

Duplicem enim scriptorum sedis apostolice classem, ni fallor, animaduerto, duplexque archiuum in quo monumenta ecclesiastica apud sedem apostolicam seruarentur. Unum de quo sub scriniorum nomine sepe mentionem faciunt scriptores antiqui; alterum,  quod Codex canonum et constitutorum sedis apostolice nuncupatum legitur. Utrumque ex Imperio in Ecclesiam translatum; ut et alie pene omnes ecclesiastice uoces: unde Codex Theodosianus: et in Notitia imperii scrinia epistolarum, libellorum, et alia plura, primiceriique scriniorum multiplices. Aliud igitur scrinia sedis apostolice, aliud Codex Romane Ecclesie. In illa coniiciebatur quidquid litterarum ex uariis orbis partibus ad apostolicam sedem confluebat. et quidquid actorum instrumentorumque ecclesiasticorum seruandum esse estimabatur ab apostolica sede, illinc pro data occasione depromendum. Ita Leo noster memorat epistolam sancti Cyrilli ad Nestorium: Quam, inquit, ab eo missam apostolice sedis scrinia susceperunt; et in ep. 92  ad Maximum Antioch. aliam eiusdem citat epistolam, quam in nostro, inquit, scrinio requisitam nos authenticam noueris reperisse.  In codicem uero referebantur que ad quotidianam Ecclesiarum disciplinam seruandam,  iusque dicendum in ecclesiasticis rebus assumenda erant, uel ea que ad fidei confirmationem seu scripta ab episcopis, seu sancita erant ab imperatoribus aduersus hereticos. Primi generis sunt in nostro codice canones conciliorum et Romanorum pontificum decreta; alterius libelli fidei a sede apostolica suscepti et probati, imperatorumque edicta et constitutiones. Ea ratione pontificum epistole ad priuatas exterasque Ecclesias misse, per Ecclesias ad sedem apostolicam pertinentes robur acquirebant atque obediendi indicebant necessitatem, cum e priuatis scriniis in publicum codicem educte promulgari ac pro decretali constituto haberi ceperant. Cetera scripta quandiu inde non proferebantur, publicate legis uim 701 habere illic non poterant. Synodalia porro Africanorum decreta, de quibus nobis sermo est, cum ante synodi Chalcedonensis acta uel decreta locum habeant in codice, indicium est ea iam ante illam synodum Romana ciuitate esse donata, ac Romane Ecclesie iuri accensita.

 Post Chalcedonense concilium Leonis cura et sollicitudine, uti ex eius epistolis non semel habemus, collecta huius synodi gesta,  Latine reddita, et in  unum corpus redacta sunt. Que cum seorsim integra in scriniis seruarentur, placuit tamen precipua capita ex illis delibata codici Romano annecti, ut ad manum omnibus essent. Et ea sunt que iacent in nostro codice post Innocentii PP. epistolam ad uictricium, in capit. 25, 26, 27 et 28.

Chalcedonensia monumenta sequuntur epistole Siricii pape cum S. Ambrosii rescripto, nec non epistole Zosimi, Bonifacii et Celestini pontificum Romanorum, quas esse a Leone nostro insertas plura mihi persuadent. Primum enim proxime subiiciuntur Chalcedonensis gestis, imperatoriisque constitutionibus ad ea spectantibus. 2. Hoc maxime conuenit ardenti studio quo sedis sue decreta auctoritatemque prosequebatur: quo adductum eum facile existimem, ut predecessorum suorum decreta,  que posset, colligeret, atque inter regulas ecclesiasticas poneret. 3. Hec pontificum decreta ita illic disposita inueniuntur, ut paucissimis interiectis claudantur illa testimoniorum congerie, que ex sanctis Patribus a  Leone collecta erant, atque ad finem epistole 134, al. 97 , ad Leonem imperatorem subiecta sunt; nec non et actis damnationis Eutychis in Constantinopolitano Flauiani concilio ab eodem misso ad S. Leonem. 4. Cum omnium fere Leonis predecessorum epistole referantur, ne una quidem que ipsius sit apparet: quod ob aliam causam factum non puto, quam quia illius accessionis, que codici tum fiebat, auctor ipse Leo erat, qui scrinia apostolice sedis diligentius excutiens, que maioris momenti uisa sunt, e scriniorum istorum tenebris in publici codicis lucem proferri et promulgari uoluit. Qua ratione etiam factum puto, ut Zosimi epistole que pro Arelatensis 702 Ecclesie priuilegiis date fuerant, in codicem Romanum non fuerint relate. Qui enim eas Leo inserendo approbaret, quarum sententiam meliori postmodum iudicio correctam dixit; Bonifacii uidelicet decreto, quod codici ab eodem pontifice inserebatur. Inde etiam puto natum, quod ille preteritorum  sedis apostolice presulum auctoritates, de gratia et libero arbitrio, que Celestini esse putate sunt, pretermisse a Leone fuerunt: quia nimirum huius Collectionis  auctor ipse erat. Denique omnium illorum pontificum, si Siricium forte excipias, etate uixerat Leo, eorumque decretorum testis, nonnullorum etiam condendorum particeps et auctor fuerat: ut mirum non sit eadem illi pre ceteris in pretio fuisse.

Sequitur narratio quedam rerum Eutychianarum, ubi de Dioscori et Acacii damnatione. Que quidem pars est Breuiculi historie Eutychianistarum tempore Gelasii pape concinnati, ut coniiciunt Romani pontificiarum Epistolarum editores qui illum Leonis epistolis prefixerunt. Hancque narrationem una cum epistolis Simplicii, Felicis et Gelasii pontificum Romanorum, ceterisque incarnationem Domini attinentibus usque ad capitulum 56, Gelasii tempore insertam esse codici probabile est, tum ex frequentibus atque acerbis concertationibus que tum exarserunt occasione  Eutychiane heresis, tum ex serie et ordinatione  rerum ipsarum, que ad proximos Leonis successores pertinent.

Quatuor conciliorum Grecorum canones, qui omissi fuerant in anterioribus, Ephesini scilicet definitio, Antiocheni, Laodiceni et Constantinopolitani decreta cum Thelensi synodo, totum  claudunt codicem. An eodem tempore addita, an diuerso? non liquet. Constantinopolitani saltem canones post S. Gregorium Magnum subnexi sunt, ni fallor, codici: eius enim tempore huic esse insertos ut credamus, uetat pontificis eiusdem testimonium asserentis Constantinopolitanos canones adhuc suo tempore receptos non esse. De Thelensi synodo quid iudicandum sit inferius ostendemus dissertat. 15.



703 CAPUT III. De sinceritate codicis inquiritur, pluribusque asseritur argumentis.

1. Pro codicis huius  sinceritate primi argumenti  loco sit premissa hec eius descriptio, que nullum eidem inesse fraudis uel indicium euincit. uix enim, ac ne uix quidem fieri potuisset quin multa his capitulis miscuisset impostor que consilium eius proderent fraudemque aperirent. Nullus quippe hucusque supposititius fetus uisus est, qui certas pre se non tulerit suppositionis notas ex quibus a sinceris scriptis dignosceretur. Cuius rei duplex modo occurrit ratio. Una, quod plerumque ab imperitis consarcinatoribus cudi solent misere huiusmodi scriptiuncule, quas ita ueritatis coloribus uestire ac ornare nequeunt, quin certa sponte erumpant indicia que malam artem mendaciorumque artifices retegant. Altera ratio est, quod falsis huiusmodi scriptis queritur plerumque falsis seu iuribus priuilegiisque, seu dogmatibus patrocinium: que cum unico mendacio fidem obtinere admodum difficile sit; aliorum mendaciorum aduocari suffragium necesse est; que dum eo consilio multiplicantur, contrario successu  euenire solet ut ueritati magis patrocinentur quam mendacio, fraudemque eo amplius aperiant quo adornant curiosius. Nihil tale deprehendimus in hoc codice.

2. Ne ad fraudem faciendam recenter confictus esse credatur libellus, facit quod tertium eiusdem exemplar nostris prorsus simile deuenit olim in manus uiri eruditi Iacobi Pamelii, qui ex eo sextum canonem Nicenum refert in notis ad librum sancti Cypriani de Unitate Ecclesie. Niceni, inquit, concilii canon uulgo sextus ita legitur in codice uenerande antiquitatis D. uedasti Atrebatensis, scripto ante annos plus minus octingentos: »Ecclesia Romana semper habuit primatum. Teneat autem et Aegyptus Libye et Pentapolis; ita ut episcopus Alexandrie harum omnium habeat potestatem: quoniam et Romano episcopo hec est consuetudo. Similiter autem et qui in Antiochia constitutus est. Itaque et in ceteris prouinciis priuilegia salua sint Ecclesiarum.« Hactenus ille, inquit Pamelius, ita iam olim translatus ex Greco  per Dionysium abbatem Romanum cognomento Exiguum,  ut patet ex eius epistola ad Iulianum presbyterum in calce dicti codicis; quem claruisse dicit Trithemius circa annum Domini 550. uersio 704 huius sexti canonis Niceni eadem omnino est que nostra, atque ex simili omnino codice desumpta. Quod longe clarius ac distinctius probatum habemus ex Alani Copi Londinensis dialogo I aduersus Nouatores ante centum annos edito: ita enim habet cap. 12: Canon ille  uulgo sextus, sed in hac Dionysii interpretatione decimus, cui titulus est inscriptus: de primatu Romane Ecclesie: his uerbis exprimitur: »Ecclesia Romana semper habuit primatum. Teneat autem et Aegyptus Libye et Pentapolis: ita et episcopus Alexandrie harum omnium habeat potestatem: quoniam et Romano episcopo hec est consuetudo. Similiter autem et qui in Antiochia constitutus est. Itaque et in ceteris prouinciis priuilegia salua sint Ecclesiarum . . . . « uerum hic fortasse queres, ubi deliteat hec Nicenorum canonum interpretatio tam antiqua unde eam sim nactus. Istum sane thesaurum e tenebris  nuper primus eruit uir preclare doctus, ad instaurandam ueterum Theologorum Bibliothecam natus, Iacobus Pamelius: quem ut is mecum, qua est humanitate, sponte sua communicauit, ita ego nunc libentissime tecum: ut hinc etiam intelligas alia fuisse Niceni concilii quam nunc uulgo circumferuntur exemplaria, eaque ab his tum in ordine, tum in numero canonum diuersa. Nam in hac Dionysii interpretatione recensentur canones quadraginta septem, quorum uiginti in Grecis tum exemplaribus defuisse testantur hec ibidem uerba, que canonem uicesimum septimum consequuntur: »Item que in Grecis non habentur, sed in Latinis codicibus reperiuntur.« In horum autem serie canones tricesimus et tricesimus quartus inscribuntur: alter, de appellationibus ad episcopum Romanum: alter, de retractanda synodo prouinciali per uicarios episcopi urbis Rome, si fuerit appellatum. Monet adhuc Alanus Copus in extremo quadraginta septem canonum hanc clausulam esse appositam: »Canones  siue decreta concilii Niceni.« Denique hec subdit: Codex uero in quo hec Niceni concilii interpretatio descripta est, in Bibliotheca D. uedasti Atrebatensis seruatur, qui eam antiquitatis speciem refert, ut censeatur ab illis qui iudicare de eo possunt, annis abhinc plus minus octingentis fuisse exaratus. Citatur idem Atrebatensis codex a Seuerino Binio in notis ad canonem 6 Nicenum et ad concilium Sardicense: quem codicem Dionysianum similiter ac illi esse putat. Refert  ibidem latitare in bibliotheca 705 uaticana codicem ms. in quo descripti reperiuntur canones Niceni et Sardicenses sibi inuicem annexi sine ulla distinctionis nota, quasi unius concilii canones fuerint: ut suspicari liceat codicem istum nostro esse similem.

In his Alani et Pamelii uerbis plura quidem sunt emendanda. Errat scilicet uterque, cum hanc canonis Niceni 6 uersionem Dionysianam esse existimat.  Non ita censuissent, si uel post excusum Dionysii codicem uixissent, uel illum consuluissent quem Moguntie ann. 1525 edidit Ioannes Wendelstinus, uel meminissent Leonis pape legatos eam translationem protulisse in concilio Chalcedonensi quinquaginta circiter annis ante conditum Dionysii codicem canonum. Errat etiam Alanus cum ex capitibus 30 et 34 codicis sui nostrique colligit alios Niceni concilii canones fuisse preter uiginti, qui in Grecis exemplaribus habentur. Errat denique dum Sardicenses Patres canonem suum de appellationibus mutuatos esse a Nicenis uerisimile putat in consequentibus uerbis. Sed hec instituto nostro non nocent, nec impediunt quin fides maxima codici nostro ex illo Pamelii Alanique codice concilietur. Alter enim alteri simillimus est. Eadem quippe sexti canonis illius uersio, idem ordinis numerus qui in utroque decimus est; idem etiam canon tricesimus cum eodem titulo: idem tricesimus quartus, etsi leuicula in titulo diuersitas. Totidem canones Niceni numerantur, nimirum quadraginta  septem cum hac ad calcem illorum clausula: Hi canones sunt uel decreta Niceni concilii.

Eumdem codicem Atrebatensem uenisse etiam suspicor in manus Henrici Grauii professoris Louaniensis, huncque ex illo deprompsisse constitutionem Honorii imperatoris ad Palladium PP. aduersus Pelagianos, quam cum cardinale Baronio olim communicauit. Rescriptum illud, inquit is Annalium conditor ad annum Christi 418, num. 19, accepimus e latebris antiquitatis erutum a uiro disertissimo pie memorie, Henrico Grauio professore Louaniensi, dum Rome ageret sub Gregorio XIu Rom. pontifice, iam ante uocatus a Sixto. Nactus est ipse ex codice monasterii S. uedasti Atrebatensis.

706 3. Antiquitatem ac sinceritatem codicis probant aliquot monumenta que in illo inueniuntur, uel antehac nunquam, uel a paucis annis edita, uel longe excusis exemplaribus emendatiora. Talia sunt rescripta imperatorum Honorii et Theodosii, unum  ad Palladium PP., alterum ad Aurelium Carthaginensem episcopum. Item aliud imperatoris Constantii ad uolusianum prefectum Urbi, una cum edictis Palladii et uolusiani, et Aurelii litteris: que omnia edita sunt ab emin. card. Baronio ad annos 418, 419 et 420, ex Atrebatensi codice iam laudato, queque e nostris correctiora modo prodeunt. Tale est etiam oblongum Gelasii pape fragmentum epistole ad Orientales episcopos, quod a Sirmondo nuper editum post appendicem Codicis Theodosiani, reperitur in nostro codice iisdem partibus truncatum. Denique fidei professio Faustini presbyteri et alie fidei formule nondum edite codicem, cui inserte sunt, a nouitatis uel suppositionis nota uindicant. Nescio enim an hactenus ex subdititiis fetibus prodierint genuina antiquitatis monimenta uel ante non excusa, uel mendis purgata.

4. Accedat et aliud argumentum ex  Ferrando  Ecclesie Carthaginensis diacono. Hic titulo 214 sue Breuiationis statutum refert, ut diebus Quinquagesime genua non flectantur: ex concilio Sardicensi tit. 1, cum tamen sit iste canon 20 Nicene synodi. Nec librariorum error est, tum quia omnes Ferrandi editiones, Pitheana, Altaserrana, Chiffletiana, Iustelliana, omnesque cod. mss. ab iis consulti eamdem lectionem exhibeant; tum quia secundus Sardicensis apud Ferrandum respondet primo Dionysiano, tertius secundo, quartus tertio et ita deinceps: ut dubium non sit reuera ab auctore ipso pro Sardicensi primo habitum esse canonem istum. Qua ratione, quo fato id contigerit, ignoratur. Ita hoc ego euenisse auguror. uenit in manus Ferrandi diaconi codex uetus canonum Ecclesie Romane nostro similis, in Africam scilicet uel per legatos Zosimi pape deportatus, uel illuc missus post eorum reditum ad partes transmarinas. Legimus certe in Africana illa synodo in qua de appellationibus ad sedem Romanam deferendis 707 actum est, dum Alypius de petendis authenticis  exemplaribus ab Orientalibus Ecclesiis uerba faceret, Faustinum legatum hec concilii Patribus suggessisse: Sed hec ipsa, inquit, ad sanctum ac beatissimum papam nostrum scribere dignemini, ut et ipse integros canones inquirens, cum uestra sanctitate de omnibus constitutis tractare possit. Ex quibus credi potest integros canones istos, Nicenos scilicet, et Sardicenses, sub una numerorum serie eisdem annexos, transmissos esse in Africam; quibus postmodum uigesimum canonem intertextum crediderim ex exemplaribus Tellonis et Thariste ex Oriente missis. Cum porro errore confusionis illius detecto canones Sardicenses Africanis prius fere ignoti innotescere ceperunt, eosque sue collectioni inserere uoluit diaconus ille Carthaginensis, eosdem decerpsit e codice Romano, et ab illo primo Sardicenses censuit numerandos, in quo Nicenos desinere ex proprio Ecclesie sue codice et usu nouerat: nisi enim certum habuisset uigesimum illum Dionysianum pro Niceno apud  Afros non haberi, nunquam eum a Nicenorum numero ablegasset; nec eumdem inter Sardicenses numerare primum potuit, nisi auctoritate alicuius codicis, qui Sardicensibus prefixum illum habuerit, quod rursus contingere uix aliter potuit, quam ex canonum utriusque synodi permixtione, uel potius alligatione, que pro unius synodi canonibus utrosque haberi sineret. Nec ipsi nobis contradicimus, cum modo negamus canonem illum ab Afris pro Niceno habitum, uel pro canone in illis regionibus recepto; quin inferius ultro fatebimur genuflectendi ritum per diem Dominicum et Quinquagesimam paschalem apud Africanos uiguisse: aliud enim est canonem repellere, et disciplinam eodem canone contentam recipere atque usurpare, siue ex antiqua consuetudine et traditione ecclesiastica, siue ex propriorum canonum prescripto.

5. Concentus exemplarium mss. huius codicis, que in uariis bibliothecis, uel nunc adhuc asseruantur, uel olim asseruata esse narrant scriptores, illius  asserunt sinceritatem. Quatuor sunt eiusmodi: Thuaneum, quod ipsi uidimus et euoluimus, ac ante nos Sirmondus, Salmasius, Chiffletius, Iustellus, et uellus; Oxoniense, cuius apographum penes me est, quodque in Catalogo mss. Oxoniensium numeratur; Atrebatense, a Baronio, Grauio, Pamelio, Binio et  Alano Copo laudatum;  uaticanum, quod uidit Sirmondus.

708 6. Arcessitur etiam ex ipsa translatione canonum Orientalium, que in hoc codice reperitur, non spernendum pro eius sinceritate et antiquitate suffragium. uersio quippe illa ipsa est que ante Dionysianam in Ecclesia Romana et per plures forte usurpabatur Occidentis Ecclesias. Apud Africanas enim Hispanasque Ecclesias in usu fuisse translationem illam canonum que in Isidoriana collectione habetur, queque nostre, paucis exceptis, similis est, eruditorum est uirorum sententia. De Gallicanis quod idem opinantur nonnulli, uerum non esse ostendemus  in dissertatione de codicis Dionysiani usu in Galliis: que uidelicet Rufini uersionem canonum Nicenorum in usu habuerunt saltem usque ad Caroli Magni tempora. Sufficit porro ut in Africanis Ecclesiis uiguerit, quod Ferrandi Carthaginensis diaconi Breuiatio canonum probat; et in Hispanicis, quod ex Martini Bracarensis collectione suadetur, ut eius antiquitas  pretiumque in comperto sint. uersionis porro canonum Orientalium sinceritas integre collectioni auctoritatem conciliat, fidemque commendat collectoris. Etsi quedam sunt loca  que, ut discipline Romane accommodarentur, mutationem aliquam passa fuerunt, qua ab Isidoriana discrepare probatur,  hec non modo eius codicis integritatem in dubium non uocant, sed confirmant magis: hanc enim diuersitatem inducere in codicem antiquum, que discipline pariter antique concineret, tentasset nunquam aut cogitasset impostor nouitius iuxta atque imperitus.

7. Similem codicem, in quo Sardicenses canones Nicenis mixti annexiue haberentur, uisum uel a se uel ab aliis indicat Hincmarus, cum refutandam scribit falsam opinionem de quorumdam scriptis exortam, quod Nicenum concilium tempore Iulii PP. fuerit celebratum. Hec quippe falsa opinio nata uidetur ex utrorumque canonum permixtione. Cum enim in  Sardicensibus Iulii PP. mentio habeatur, sub quo habita est, iidem autem Nicenis annexi pro Nicenis haberentur, hinc errandi occasio data incautis lectoribus, qui canones illos omnes, Nicenumque adeo concilium, sub eodem Iulio celebratum esse sibi persuaserunt.



709 CAPUT Iu Eum codicem proprium fuisse Romane Ecclesie

Asserta codicis sinceritate, restat ut eumdem Ecclesie Romane proprium fuisse certis ostendamus: quod operosum meo quidem iudicio non est. Quecunque enim codicis Romani supersunt siue in epistolis pontificum Urbis, siue in aliis monimentis uestigia, lustranti nostrum codicem sponte occurrunt.

Primum enim ipsa codicis  confusio, qua offensus Laurentius quidam Dionysium Exiguum ad nouum cudendum impulit, Romanum clamat codicem. Que quidem confusio magna esse debuit, cui uidelicet  satis non esset medicam manum adhibere, sed que opus plane nouum posceret. uix tamen maior esse potuit ea, qua codex noster laborat. 1o Quoad translationem, que paraphrasi aliquot in locis similior est quam translationi. 2o Quoad canonum distinctionem et integritatem: aliqui enim omittuntur, ut  uigesimus Nicenus et Gangrensis quartus; alii eiusdem concilii in unum conflantur; quidam etiam nonnullorum conciliorum miscentur aliorum canonibus; quidam truncantur, quidam amplificantur. 3o Quantum ad ordinem, cum conciliorum decreta pontificum decretis misceantur, nec pro etatis sue ordine collocentur, sed posteriora preponantur prioribus, topica ecumenicis. Neque tamen hec confusio codicis auctoritati detrahit quidquam: sua enim ratione hec confusio nititur, nec ordine uacat ipsa ordinis perturbatio; inde nimirum orta, quod obscuriores quandoque canonum regule luce paraphrasis indigerent: quod ante Chalcedonensem synodum nullis nisi Nicenis canonibus astringi se Romani existimauerunt, nec eis alias regulas admittere placuit, nisi quas Ecclesie sue consuetudini ac moribus conuenire censuerunt. Inde factum ut eas aliqua immutatione facta suis usibus accommodarint, nec alio ordine digeste reperiantur in codice, quam serie temporis, per quod uisum et earum unasquasque in usum recipere.

 2. Codicis  prefatio declarat ad usum Ecclesie Romane ipsum esse concinnatum. Quid enim aliud indicant hec uerba de Nicena 710 fidei expositione? Quam sancta, inquit, et reuerentissima Romana complectitur et ueneratur Ecclesia. Quid quod mediantibus uictore atque uincentio religiosissimis Romane sedis presbyteris esse prolatam asserit? Nonnullas etiam subnexas esse regulas, quas memorata suscipiens confirmauit Ecclesia. Eamdem nullis synodicis decretis, sed Saluatoris uoce esse prelatam ac primatum obtinuisse. Denique quidquid ibi de Romane Ecclesie fundatione ac fundatoribus priuilegiisque scribitur, argumento est pro illa codicem esse exaratum.

Erit tamen qui uel ex hac prefatione totum codicem explosum uelit. Siquidem et anachronismis laborat, quos admisisse Romani codicis auctores, probabile non est: et preterea prefatio illa impostoris Isidori fetus esse uidetur; cum eam sue canonum Nicenorum editioni prefixerit. Quod enim aduersus  Iustellianum codicem excipit Ioannes Dauid, ne pro antiqua collectione Latina habeatur, procul dubio aduersus nostrum urgere non omittet: scilicet in inscriptione concilii Niceni legitur habitam eam esse Constantino Augusto et Licinio Cesare. At que, inquit ille, impostoris inscitia: quisue eam ferat tribui prime Latinorum collectioni? Constat enim Licinium ante annum Christi 325 esse occisum, ac proinde  consulatum gerere non potuisse anno illo 25 uel 28 quorum alter concilii celebrationi assignatur ab omnibus scriptoribus seu chronologis.

At uereor ego ne parum scita sit hec inscitie accusatio, que et pluribus codicibus mss. irrogatur, et Eusebium Historie ecclesiastice principem petit. Non solus enim codex Iustellianus eam epocham habet, sed et alius quem Cresconianum appellat Baronius,  et Isidori Mercatoris codex, quem procul dubio ex antiquioribus transcripsit. Istud porro dubium non est ex Eusebio haustum, quo tunc temporis unico fere utebantur Occidentales post Hieronymianam Chronici translationem; quod et prefationis huius, quam expendimus, finis demonstrat. Porro Eusebius Nicenam synodum trecentesimo uicesimo quarto Christi anno assignat, aut assignare uidetur, Licinii uero senioris obitum anno trecentesimo uicesimo septimo. Secundum quam epocham, liquet Licinium potuisse  imperatorem 711 eo anno appellari quo synodus congregata, absque inscitie nota, qua simul non aspergatur Eusebius.

Sed et Idatii Fasti consulares occisum Licinium produnt sub Paulini et Iuliani consulatu, qui Nicene synodo uulgo assignatur et in trecentesimum uicesimum quintum Christi annum incidit. Quo posito, quid uetat eodem anno et congregatam synodum mense Iunio, Licinio adhuc in uiuis agente, et eumdem Licinium postea occisum? Etsi porro nec Eusebii,  nec Idatii numerandi ratio probetur, sufficit tamen ut nota temporalis ex altero eorum in prefationem codicis transcripta, nichil huius fidei et auctoritati detrahere posse iudicetur: cum facile fuerit tam celebrium scriptorum errore abripi prefationis auctorem, huiusmodi chronologicis apicibus discutiendis minime assuefactum.

Sed huiusmodi responsis alterum addimus, quo Ioannis Dauidis obiectio, nisi spes me fallat, exsuffletur. Quid enim uetat quominus de Licinio iuniore sermonem hic esse contendamus? Is quippe Licinius cum Crispo Cesar iampridem erat appellatus; cumque ex Eusebii Chronico usque ad annum Christi trecentesimum uicesimum nonum Licinio seniori patri suo superuixerit, et ipsi synodo Nicene pluribus etiam annis, manifestum est hanc Constantino et Licinio Cesaribus esse celebratam ex Eusebii mente.

Iam ad alterum obiectionis caput quod attinet,  quamuis Isidoriane synodi Nicene editioni prefixa inueniatur ista prefatio, non eam ob rem suppositio nis argui debet; sed contra uerosimillimum est pseudo-Isidorum illum tot commentitiis scriptis celebrem, prefationem istam suffuratum esse, uirumque plagiatui assuetum eam suo operi quasi propriam prefixisse: quod pluribus  argumentis probatum imus.

1. Isidorus eam solius concilii Niceni prefationem inscribit: Prefatio Niceni concilii: quam tamen eo fine scriptam liquet, 712 ut integro alicui regularum ecclesiasticarum codici prefigeretur: ita enim in prefatione: Nam et  nonnulle, inquit, regule subnexe sunt, quas memorata suscipiens confirmauit Ecclesia Romana.

2. Nihil  est in Isidoriano codice quod eum Ecclesie  Romane proprium indicet: nichil econtra in prefatione elucet quod eam non clamet codici Romano appensam.

3. Isidori opus non esse manifestum est ex Gelasii pape decreto de apocryphis scripturis, quod Hormisde ab aliis tribuitur. Totum enim fere scriptum istud legitur prefationis uice decreto huic annexum. At siue Gelasius, siue Hormisdas huius decreti auctor sit (quod postremum codex noster, ut et Dionysianus probabile reddunt, qui cum multa Gelasii habeant, [: uterque, inquam, illorum pontificum auctore collectionis Isidoriane antiquior est, ut is potius ab illis uel a nostro codice accepisse credendus sit, quam ex eo alii.

Firma igitur, ni fallor, manet probatio, quam ex prefatione elicimus, ut codicem Romane Ecclesie probemus fuisse proprium.

Tertiam probationem arcessimus ex citato  Gelasii seu Hormisde decreto: ex alieno enim codice  pudor uel religio fuisset alterutri prefationem integram in suum transferre, at ex suo non item.

4. Canon  sextus Niceni concilii a Paschasino legato sedis apostolice codem modo lectus est actione 16 concilii Chalcedonensis, quo habetur in nostro codice; ut ex eodem omnino desumptus esse intelligatur. At dubium non est quin ex proprio Romane Ecclesie codice canonem istum decerpsisset Paschasinus, uti Constantinopolitani ex suo eumdem protulere. Unum obstare uidetur, quod uidelicet sextus canon a Paschasino numeretur, qui decimus est in codice. Istud porro non est graue momentum. Primum enim facile fuit 713 sextum pro decimo repositum esse a scriba uel aliquo synodi emendatore, qui animaduertens in aliis omnibus siue Grecis, siue Latinis, siue aliarum regionum codicibus canonem istum pro sexto haberi, atque eo numero notatum fuisse a Constantinopolitane Ecclesie secretario, non dubitauit mendosum esse Romanum numerum atque  ita utrobique sextum esse uoluit. Deinde facile fuit ut in Greco exemplari pro irrepserit, demptis scilicet ex posteriori duabus litterulis et , ac deinde ex Greco Latinum male corrigi. Denique Paschasinus ipse, qui non ignorabat canonem istum passim pro sexto, et forte in sua Sicilie Ecclesia, haberi, sextum etiam a se nominandum esse censuit: ne contentione ex illa diuersitate numeri uel codicis exorta, Orientales aduersus Romanum codicem uelut corruptum insurgerent: quod sapientissimi legati fuit preuenisse.

5. Nonnulla sunt etiam in contextu codicis que, in gratiam Ecclesie Romane addita, eum pro eiusdem usu confectum esse indicant; uelut  illa est parenthesis que in epistola Innocentii pape I ad uictricium Rothomagensem legitur: Cuius  in omnibus causis debet reuerentia custodiri. Cum enim hec desideretur in codice Dionysii abbatis, nec eam in uenerande antiquitatis codice San-Germaniano, quem mille annorum esse aiunt, inuenerimus,  facile quisque adducetur ut credat a codicis Romani auctoribus additam, iure suo se uti autumantibus,  cum in epistola Romani pontificis anquid addebant, quod ad eius illustrationem faceret. Nec temere quis existimauerit ex hoc fonte illam parenthesim in plures deinde editiones deriuatam. Potuit etiam parenthesis illa in textum irrepsisse ex nota marginali studiosi alicuius, qui Osii meminerat dicentis in Sardicensi concilio: Si placet, sancti apostoli Petri memoriam honoremus.

6. uigesimus octauus Chalcedonensis concilii canon in eo codice  desideratur: quem reuera Romano codici insertum non fuisse certum est.

7. Ex pluribus priscorum Rome episcoporum epistolis, atque ex canonibus in Africam a Zosimo papa missis sub Nicenorum canonum nomine, quamuis Sardicenses eos fuisse iam in confesso sit, certum pene hactenus fuit apud eruditos Romanam Ecclesiam utriusque concilii canones habuisse 714 sibi inuicem uel immixtos uel subiectos sine ulla distinctionis inter utrosque nota: cumque nouatores Zosimo affectati mendacii ac meditate imposture crimen  procacibus uerbis impingere presumpserunt, nichil melius nostri habuere quo calumniam repellerent, quam ut modeste faterentur pro Nicenis canonibus Sardicenses ab illo habitos, et assererent id ex eo profectum, ut scribit Marca , quod ea tempestate canones Niceni et Sardicenses in eodem uolumine descripti essent nullo discrimine adhibito, sub titulo canonum Nicenorum. Probabilis quidem, addit ille, coniectura, si uetusti codicis auctoritate niteretur, qui nondum emersit e tenebris. Immo uero iam ex parte emerserat  opera Alani Copi, in primo dialogo, sufficiebatque pars edita, ut hereticorum peruicacia retunderetur; sed nunc tandem codex integer prodit in lucem, eiusque ope probabilis catholicorum scriptorum coniectura in certum iam euadit argumentum, quo simul et pia pontificis memoria maledicentibus linguis eripiatur, et codex ipse Romanus fuisse pronuntietur. Quod enim in marginali annotatione loci superius descripti  Stephanus Baluzius istud in codicem Christophori Iustelli transferre uidetur, pace illius dixerim,  defendi non potest. Nihil quippe est in eo codice Iustelli quod Zosimum in errorem potuisset inducere. Subiiciuntur quidem Sardicenses canones Nicenis; at et suis utrique numeris titulisque discernuntur, et Nicenorum subscriptiones, que horum calci adiiciuntur, utrosque ab inuicem diuidunt, uetantque ne Sardicenses pro Nicenis, uel hi pro illis accipiantur.

8. Constat ex Innocentii pape epistolis duabus  Antiochenos canones ab eo reiectos fuisse: quod argumento est eosdem in Romano tunc codice non apparuisse. Non absunt quidem iidem canones a nostro; sed ita extra ordinem positi, reiecti scilicet ad calcem, ut manifestum sit nonnisi post diuturnum ab etate Innocentii interuallum, immo et post Gelasii etatem canones fuisse superadditos: quod in ullo alio codice non deprehenditur.

9. Ex Constantinopolitanis canonibus argumentum non absimile elicitur, qui scilicet ad finem tantum  codicis iacent, etiam Antiochenis inferiores. Et reuera perspicuum est ex Leone nostro atque etiam ex  Gregorii Magni epistola 31 libri sexti, sero 715 admodum uel innotuisse Romanis, uel ab iis auctoritate donatos: Romana, inquit, Ecclesia eosdem canones uel gesta synodi illius  hactenus non habet, nec accipit: in hoc autem eamdem synodum accepit quod est per eam contra Macedonium definitum. Quod saltem uerum est de posterioribus huius concilii canonibus, que nec in Dionysiana collectione habentur, nec in aliis plurimis antiquioribus. At nec priores tempore Leonis nostri fuisse in ea Ecclesia receptos, et ex huius litteris patet, et ex Lucentii legati in Chalcedonensi concilio contradictione , qua constanter asseruit Constantinopolitanos canones, qui ab Actio lecti sunt, inter canones locum non habere.

10. Nonnulli canones conciliorum topicorum, ita in codice recepti sunt, ut prius tamen  ad Romanam disciplinam sint accommodati. Talis est Ancyranus decimus, quem ille undecimum numerat. Cum enim canon secundum alias omnes uersiones decernat:  Ut diaconi qui ad nuptias post ordinationem transierint in ministerio perseuerare permittantur, si in ipsa ordinatione protestati essent uelle se coniugio copulari, nec ita se posse permanere: idem canon in nostro codice huiusmodi diaconos iubet in clero tantum manere, et a ministerio abiici. Hec etiam ultima uerba: Laicam tantum communionem recipientes, de suo addiderunt Romani codicis auctores. Neque hoc discrimen in uersionum diuersitatem refundi potest: cum Isidoriana uersio, que, paucissimis exceptis, cum nostra eadem est, genuinam canonis disciplinam representet: nec in clero tantum, sed etiam in ministerio diaconos huiusmodi manere permittat.

Cum omnes uersiones codicesque ab huius uersione discrepare dicimus, excipiendus est Martinus Bracarensis, qui  ex antiqua canonum translatione suam collectionem concinnauit; ueteri, inquam, translatione, non ut est apud Isidorum Mercatorem, sed qualis primitus erat in Romano isto codice. Cum enim  Isidoriana uersio recedat a nostra huius canonis Ancyrani uersione, non modo quoad uerba, sed et quoad sensum ipsum et disciplinam canone sancitam; huic econtra Martiniana concinit, eamdemque cum Romana regulam in ordinatione diaconi seruandam indicit: Diaconus, inquit parte I, cap. 39, qui eligitur, si contestatus fuerit pro accipiendo matrimonio, 716 et dixerit non posse in castitate permanere, hic non ordinetur. Quod si in ordinatione tacuerit, et ordinatus fuerit, et postea matrimonium desiderauerit, alienus sit a ministerio et uacet a clero. Ubi uides diaconum illum a castitatis proposito alienum uel non ordinandum, ut Martinus, uel si fuerit ordinatus, a ministerio, ut codex noster habet, abiiciendum pronuntiari, si ad nuptias conuolarit. De eo uero qui tacens ordinatus fuerit, si contraxerit matrimonium, iubet et a ministerio amandari, et abstinere a clero, quod codex noster pariter statuit, aliis huiusmodi diaconum in clero residere permittentibus. Atque hunc Ancyranum canonem 10 ita olim lectum fuisse in codice Romano  innuere uidetur canon 13 quinisexte synodi, cum Romani canonis meminit: Quoniam, iuquit, in ordine canonis in Ecclesia Romana traditum nouimus, ut promouendi ad diaconatum uel presbyteratum profiteantur se non amplius suis uxoribus coniungendos, etc; uidetur enim  codicem canonum Ecclesie Romane his uerbis indicare; . Magis autem aliis his uerbis, que  post pauca subiiciuntur in eodem canone: Sed neque ordinationis tempore ab eo postuletur ut profiteatur se a legitima cum uxore consuetudine abstenturum. Canonem enim 10 Ancyrane synodi uidentur mihi petere ista sanctione quinisexte synodi Patres. Utut sit de isto canone, maioris procul dubio auctoritatis est pro confirmatione codicis nostri Martini Bracarensis cum eo consensus in mutandis Ancyrani canonis disciplina atque contextu: quod a Martino factum esse ex Orientalis licentie odio scribit Antonius Augustinus de emendatione Gratiani lib. I, dial. 10. C. cur Martinus ab archetypo discessit? ait unus e colloquentibus. A. cum in Occidente esset, respondet alter, noluit Orientis licentiam imitari. Dicendum potius existimarim, istud Martinum ex antiqua uersione Latina hausisse, que apud Romanam Ecclesiam in usu erat. Ut enim errant Garsias Loaysa, Franciscus Florens et plerique recentiores, cum hunc auctorem  Grecum origine fuisse scribunt, quem diserte Pannonium asserunt Gregorius Turonensis lib. u Histor.  Franc., c. 38; Aimonius monachus lib. III de Gestis Francorum, cap. 38, et ex eius Epitaphio Aubertus Mireus in Scholiis ad Isidorum: ita allucinantur, qui eum noue 717 translationis canonum auctorem predicant. Tria solummodo a se prestita aperit ipse in prefatione sua ad Nitegesium. Primum enim, quia multa immutata putauit in ea uersione, que tum per Hispaniarum Ecclesias circumferebatur, ea conatus est restituere, et, ut ipse loquitur, emendatius restaurare. Deinde cum et aliqua simplicioribus uiderentur obscura, ea simplicius exponenda esse censuit. Denique omnes canones in duas classes distribuit, quarum una qui ad clericos, altera qui ad laicos pertinent, continentur. Id porro totum non ad Grecorum exemplarium, sed ad ueteris seu Romane translationis fidem perfectum est. uidebat enim Martinus uersionem canonum, que apud Hispanos in usu erat, queque ea ipsa fuisse uidetur, que in Isidoriana collectione modo legitur, in multis ab illa discrepare,  que apud Romanos uigebat, nec dubitandum putauit quin Romana purior esset et pristine sinceritati concineret magis. Quamobrem ad illius sensum reuocauit Hispanensem canonum codicem: nonnullis tamen uel de suo additis, uel abbreuiatis, ut obscurioribus locis lux affulgeret. Et hec, ni fallor, origo est discriminis trium illorum codicum, qui licet eamdem uersionem antiquam usurpent, tot tamen locis a se inuicem discrepant.

Iam ut ad canonem Ancyranum redeamus, facile est ex dictis inuestigare, cur Martinus  ab archetypo discessit? Non quia cum in Occidente esset, noluit Orientis licentiam imitari: persuadere enim mihi uix possum, id quemquam auctoritate priuata tentasse, ut in canonis ab uniuersa Ecclesia iam recepti uersione ita recederet a sensu canonis, ut eum subuerteret omnino: immo et hoc maxime in canonum translatoribus redarguit Martinus, quod eorum uel oscitantia, uel ignorantia nonnulla immutata essent. Sed cum ipse Romane  uersioni uni attenderet, et illius aliarumque Ecclesiarum discipline, ad quas Hispanorum codicem censuit emendandum; in sensum a canonis mente alienum incautus incidit, multaque insuper ex proprio ingenio inseruit, canonum ad simpliciorum captum accommodandorum gratia. Nec tamen ea in re culpandus auctor, qui non codicem canonum proferre instituit, sed capitula ex Grecorum synodis collecta,  ut habet epistole eius inscriptio, et probat ipsa methodus operis, in quo multa abbreuiata, interpolata, aliaue ratione mutata cernuntur, 718 in quo nec synodorum canonumue ordo seruatur, nec unde unumquodque capitulum sumptum sit, ascriptum est, et nonnulla etiam capitula ex diuersis diuersarum synodorum canonibus conflata apparent. De huius collectionis auctoritate, usu et approbatione non est hic dicendi locus: unum hoc dico, uideri mihi plus ei, quam par sit, tribui: non liquet enim eam uel ad concilium Lucense missam, uel ab illo alioue susceptam ac auctoratam. Altum de eadem apud Hispanenses synodos silentium: ex quibus potius certum uidetur antique uersionis et codicis usum in Hispaniarum Ecclesiis perseuerasse.

11. Ex capitulis de gratia et libero arbitrio, Celestino pape olim ascriptis, nunc uero Leoni assertis,  constat Africane Ecclesie decreta aduersus Pelagianos Romano codici inserta fuisse; que nec in Iustelliano, nec in alio quouis, qui Dionysiano antiquior  sit, reperire est; iacent uero in nostro, non sola quidem, ut apud Dionysium, sed Romanorum pontificum epistolis ea de re in Africam scriptis immixta, qualia fuisse indicant laudata capitula.

12. Non infirmum assertionis nostre argumentum est, quod non solum codex in fronte habet Nicenos canones Sardicensesque consequenter, sed quod etiam in ea tempora desinat, quibus nouus Dionysii codex ueterem  iam ulterius non amplificatum in desuetudinem abire iussit: quod post etatem contigit Gelasii pape qui postremus est eorum pontificum quorum decreta in codice apparent.

13. Ad codicem nostrum attendere mihi prorsus uidetur  Gelasius ipse, quem modo laudauimus, in priori tractatu, quem cum altero luce donauit Iacobus Sirmondus in appendice codicis Theodosiani pagina 182, ubi ex ordine inter precipuas Ecclesie sedes constituto argumentatur, atque ex Niceno iudicio. Secunde, inquit, sedis antistitem nec expellere  quisquam, nec reuocare sine prime sedis assensu uel potuit, uel debuit. Nisi forte, confuso iam ordine rerum atque turbato, nec prima, nec secunda, nec tertia sedes debeat obseruari, uel suscipi secundum antiqua statuta maiorum . . . Qua enim ratione, uel consequentia aliis sedibus defendendum est, si prime beatissimi Petri sedi antiqua et uetusta reuerentia non defertur, per quam omnium sacerdotum dignitas semper est roborata atque firmata, trecentorumque decem et octo Patrum inuicto et singulari iudicio uetustissimus iudicatus 719 est honor? utpote qui Domini recordabantur sententiam: Tu es Petrus, etc. Enimuero quod de ordine sedium affertur hic a pontifice, quem ordinem secundum antiqua statuta maiorum esse asserit, non legitur in ulla synodo constitutum. Ex Niceno enim sexto canone hoc elici uix potest, nisi indirecte, nec de isto ordine constituendo uel confirmando illic sancti Patres laborauere, neque auctoritatem tante synodi obtendere omisisset Gelasius, si quid huiusmodi ab illa nouisset decretum. Constantinopolitanam  synodum, que eumdem ordinem innuit, non est uerosimile Gelasio in mentem uenisse, cum et a Romana Ecclesia tunc recepta non esset, et longe tunc abesset ut Gelasius huius concilii auctoritati deferre uellet, que secundas Constantinopolitano antistiti dederat. uel igitur huic ob oculos uersabatur quod ex antiqua traditione ac uetustissima consuetudine refertur in prefatione codicis nostri de  ordine primarum sedium: quam consuetudinem pariter commemorat sextus canon Nicenus cum administrationis illarum limites ponit, et septimus cum de Ierosolymitane sedis prerogatiua decretum sancit; uel si sextum canonem Nicenum innuere uoluit, certe non ex alia uersione quam que in nostro codice legitur: ubi disertis uerbis Ecclesia Romana semper primatum habuisse, uel semper habere debere dicitur.

Hec eadem uersionis nostre uerba codicemque nostrum attendit procul dubio, cum scribit continuo, quod trecentorum decem et octo Patrum inuicto et singulari iudicio uetustissimus iudicatus est honor sedis Romane, quodque deferri debeat prime beatissimi Petri sedi antiqua et uetusta reuerentia, per quam omnium sacerdotum dignitas semper est roborata atque firmata. Ubinam scilicet gentium uetustissimus primatus honor Romane sedis iudicatus est, nisi ubi decretum, quod Ecclesia Romana semper primatum habeat uel habuit. Quis uero codex preter nostrum  unum uerba hec unquam exhibuit? Ad quem etiam canonem referas antiquam illam reuerentiam, uetustissimumque honorem, quo omnium sacerdotum dignitas firmata, nisi ad Sardicensem III, qui episcopis in synodo damnatis concessit ut causam suam in alio iudicio denuo uentilari postulare possent, simulque decreuit ut secundi huius iudicii decernendi cura ac sollicitudo deferretur Romano pontifici, quo in eo Petri memoria honoraretur. Quod si aliquis, inquit, adiudicatus fuerit episcopus in aliqua causa, et putat se bonam habere causam, ut iterum concilium renouetur; si uobis placet, sancti apostoli Petri memoriam honoremus, ut scribatur Romano episcopo, etc. 720 Porro hoc Nicene synodo tribui a Gelasio non potuit, nisi ex codicis auctoritate, qui nostro similis esset, Nicenosque ac Sardicenses canones haberet sibi inuicem sine discrimine ac sub una serie annexos.



CAPUT u. Obiectiones aduersus codicis sinceritatem expenduntur; ac primum, que ex uigesimi canonis Niceni omissione repeti potest.


Probata satis, ut opinor, codicis nostri sinceritate, assertoque eiusdem usu in Ecclesia Romana, restat ut quidquid contra utramque hanc instituti nostri partem potest obiici, in medium afferamus. Unum quidem et alterum iam excussimus, quod ex nomine Licinii inscriptioni synodi Nicene inserto, et ex codicis prefatione repetebatur. Sed aliud iam occurrit dubium ex ipsorum canonum Nicenorum numero et integritate enascens. Deest quippe in codice nostro  canon ultimus illius synodi, quem reiectum fuisse ab Ecclesia Romana non usquequaque probabile uidetur.

Erit qui repondeat hoc in scribarum oscitantiam reiiciendum esse, qui canonem illum aliud cogitantes omiserunt. uerum hec responsio mihi non arridet. Si enim scribarum error esset, uix accidere potuisset  ut plures codices eodem errore infecti essent, uel ut tria exemplaria, que sola in notitiam nostram uenere, Gallicum unum, alterum Anglicanum, tertium Gallo-belgicum ex eodem corrupto fonte fluxissent. Etsi uero integrum Atrebatense exemplar non uiderim ego, coniicio tamen in eo canonem ultimum Niceni concilii desideratum esse: nam canones, qui trigesimus et trigesimus quartus illic numerantur,  iidem sunt in nostro codice: cum ex uigesimi illius canonis additione deberent esse trigesimus primus et trigesimus quintus.

Dubium igitur non est quin ex consilio omissus sit canon iste; nec aliam ob causam, opinor, quam quia receptus ab Ecclesia Romana non fuerat, nec forsan in Occidentalibus partibus. Hec sunt canonis uerba ex Dionysiana uersione.

Canon 20 Nicenus: Quoniam sunt quidam in die Dominico genuflectentes, et in diebus Pentecostes; ut omnia in uniuersis locis consonanter obseruentur, placuit sancto concilio stantes Domino uota persoluere.

Durus forsan uidebitur iste sermo, et qui non possit audiri, canonem scilicet ecumenici concilii, illiusque presertim, quod summa totius orbis ueneratione consecratum est, ab aliquibus Ecclesiis usu receptum 721 non fuisse. Sed durius non est, canonem a synodo sancitum alicubi usu non recipi, quam eumdem postea in desuetudinem, quod plerumque fit, abire. Deinde si ad celebrem sancti Augustini  de uariis Ecclesiarum consuetudinibus regulam attentiores effeciamur, omnis cessabit sinistre hac in re suspicionis occasio. Ad hec, inquit ille , ita respondeo: ut quid horum sit faciendum, si diuine Scripture prescribit auctoritas, non sit dubitandum quin ita facere debeamus ut legimus, ut iam non quomodo faciendum, sed quomodo sacramentum intelligendum sit, disputemus. Similiter etiam, si quid horum tota per orbem frequentat Ecclesia. Nam hoc quin ita faciendum sit disputare, insolentissime insanie est. Sed neque hoc, neque illud inest in eo quod tu queris. Restat igitur, ut de illo tertio genere sit, quod per loca regionesque uariatur. Faciat ergo quisque quod in ea Ecclesia, in quam uenit, inuenerit. Non enim quidquam eorum contra fidem fit, aut contra mores hinc inde meliores. His enim causis, id est, aut propter fidem, aut propter mores, uel emendari oportet quod perperam fiebat, uel institui quod non fiebat.

 Nemo certe dixerit morem illum per diem Dominicum et Quinquagesimam paschalem standi inter precandum, uel fidem attinere, uel bonos mores: ut necesse fuerit Romanam uel aliam quamuis Ecclesiam post Nicenam synodum a sua consuetudine ad aliam transire, et spreto genuflectendi more stationis per illos dies morem amplecti, si de genibus orare consueuisset iam a temporibus apostolorum: quandoquidem uel fidei uel morum tantummodo causa emendari oporteat quod fiebat, uel institui quod non fiebat. Ipsa quippe mutatio consuetudinis, etiam que adiuuat utilitate, nouitate perturbat. Quapropter que utilis non est, pertubatione infructuosa consequenter noxia est: quemadmodum eodem loco scribit sanctus Augustinus.

Nec ea mens fuit santissime synodi, ut decreto suo omnes uniuersi orbis Ecclesias ad eum morem obseruandum compelleret: sciebat enim, ut summum piaculum est unam per omnes Ecclesias fidem non uigere, non easdem morum regulas; ita liberrimum  semper fuisse ceremonias disciplinamque ipsam per loca terrarum regionesque uariari. Totum hoc genus rerum, inquit idem Augustinus, liberas habet obseruationes. Nec disciplina una est in his melior graui prudentique Christiano, quam ut eo modo agat, quo agere uiderit Ecclesiam ad quamcunque forte deuenerit. Quod enim neque contra fidem, neque contra bonos mores iniungitur, indifferenter est habendum, et pro eorum inter quos uiuitur societate seruandum est.

Porro si de sabbati ieiunio, de quotidiana communione corporis et sanguinis Domini, de sacrificii eucaristici oblatione et aliis longe maioris momenti consuetudinibus istud intelligit Augustinus; quam  potiori iure hoc idem existimasset de more 722 Deum stando precandi per diem Dominicum et paschalem Quinquagesimam, qui cum fide et morum regulis commune nichil habet, et ita in seipso est , ut contraria consuetudo genuflectendi pro aliorum locorum et temporum usu longe potior uideatur?

Hoc igitur obseruandum de Nicenis canonibus seu definitionibus, eorum si que fidem spectant, aut bonos mores, uel generalem Ecclesie ac superioris ordinis disciplinam, per uniuersalem Ecclesiam ita auctoritatem habere, ut qui secus, quam synodus illa decreuit, attentarit, anathematis mucrone confodiendus sit. Talia sunt sacratissimum fidei symbolum, et decreta de ordinandorum delectu, de metropolitanorum auctoritate, de clericorum cum mulieribus cohabitatione, de hereticorum baptismo, ordinatione, receptione, de usuris et ceteris eiusmodi. Alia uero sunt que ceremoniarum ac minutioris discipline finibus continentur: et hec, quia ex cognitione  corruptele, que in Orientales quasdam Ecclesias irrepserat, profluxerunt, ad earumdem precipue Orientalium Ecclesiarum usum sunt condita a synodi Patribus, quos inter uix pauci erant Occidentalium partium episcopi. Et uero cuique antiquos penitentialis discipline canones, uel ordinationum ritus ac regulas curiosius perlustranti liquido apparebit, non in dissitis modo a se inuicem regionibus diuersos usus, diuersamque disciplinam uiguisse, sed et in diuersis eiusdem regionis Ecclesiis multipliciter uariasse, ut ex notatis a nobis in epistolam 2  ad Rusticum Narbonensem potest intelligi: quod aliter contingere non potuit, quam ut a Nicenorum canonum disciplina earum alique recederent.

Iam uero si canon, de quo questio est, attentius consideretur, euidens fiet de Orientalibus Ecclesiis in eo tractatum esse, nec de Occidentalibus uel Patres cogitasse. Quoniam, inquit, sunt quidam in die Dominica genuflectentes, etc., non ait: Sunt quedam  Ecclesie uel regiones, quod utique dixisset, si de aliis ageret, quam de Orientalibus: nec enim concilium ecumenicum in Orientali imperio celebratum eo curam suam ac sollicitudinem demisisset, ut de quibusdam hominibus in Occidentali parte a communi regula et usu discedentibus sententiam ferret et canonem conderet: quod tamen eos fecisse circa suarum prouinciarum incolas, non est a ratione alienum. Adde his rationem canonis non fore usquequaque ueram ac probabilem, si de aliis quam de Orientalibus prouinciis intelligatur. Tanta enim erat consuetudinum inter Occidentis et Orientis Ecclesias diuersitas, tanta disparitas discipline, omnibus consentientibus et approbantibus, ut nunquam synodus uoluisse credenda sit omnes uniuersi orbis Ecclesias iisdem uti moribus, et omnia in uniuersis locis consonanter obseruari. Quam uero parum rationi 723 consentaneum est, ut posthabitis innumeris maximi momenti consuetudinibus ac ceremoniis, in quibus Occidentales ab Orientalibus discrepabant, hanc unam  selegisse ceremoniam Patres credantur, in qua uellent Occidentales cum Orientalibus conuenire.

Temeraria igitur non est hec persuasio, nec auctoritati ecumenicarum synodorum iniuriosa, aliquot discipline capita harum decretis sancita, recepta non esse ab aliquibus Ecclesiis, presertimque  a Romana: que cum multa accepisset a suis conditoribus apostolis Petro et Paulo discipline instituta, non poterat iis non tenacissime adherere uel his posthabitis mores alienos inducere.

Tale aliquid contigisse reor circa consuetudinem canone illo confirmatam, quam apud Romanam, aliasque nonnulas Ecclesias non uiguisse facile existimauerim.  Hoc probatum habes ex nostro codice, qui ex Nicenorum decretorum numero  ultimum hunc non reiecisset, nisi alia fuisset Romanorum consuetudo: quam ex apostolis descendisse probabile est;  cum uideamus Act. c. XX, 36, et c. XXI, 5, Paulum apostolum per illos dies flexis genibus orasse. Nihil enim uetat consuetudinem non genuflectendi  Orientalibus relictam ab apostolis fuisse, et ab aliis apostolis traditam fuisse Romanis consuetudinem contrariam non abstinendi, scilicet per eosdem 724 illos dies, a genuflexione inter orandum. Et inter diuersos huiusmodi mores, quod de ieiunantibus et non ieiunantibus sabbato Augustinus dicit, hoc et nos de genu flectentibus et non flectentibus dicimus: Inter se concorditer uiuebant genuflectentes, quos plantauit Petrus, et non genuflectentes, quos plantauerunt condiscipuli eius; ep. 86, ad Casulanum.

2. Probatur ex Rufino Aquileiensi, lib. I Historie ecclesiastice, cap. 6. Cum enim ille recenset ac numerat  Nicenos canones, hunc ultimum de statione inter orandum per Dominicam diem et paschalem Quinquagesimam omnino  omittit. Quod uir Rome diutissime commoratus ex Romano more uel codice hausit, uel ex Aquileiensi: hos enim Historie ecclesiastice libros hortatu Chromatii Aquileiensis episcopi scripsit, et, ut ipse ait, Patris religiosi preceptis et in hoc parens. Quamobrem nec ab illa Ecclesia receptum fuisse canonem illum Nicenum, facile adducor ut credam.

3. S. Augustinus in epistola iam laudata ad Ianuarium uidetur canonem hunc ignorasse, cum hanc consuetudinem asserere non audeat ubique Ecclesiarum esse usurpatam.  Ut autem, inquit, stantes in illis diebus  et omnibus Dominicis oremus, utrum ubique seruetur, ignoro: tamen quid in eo sequatur Ecclesia, dixi ut potui, et arbitror esse manifestum. Ubi duorum unum ex his consectaneum 725 est, scilicet Augustinum uel canonis illius  notitiam non habuisse, uel existimasse nichil esse piaculi, si a Niceno canone recipiendo alique abstinerent Ecclesie. Aliquid obscuri subest in postremis  Augustini uerbis: Tamen quia in eo sequatur Ecclesia, dixi ut potui, et arbitror esse manifestum. Si enim de consuetudine standi inter orandum intelligatur, ut series sermonis innuere uidetur, uix Augustinum cum Augustino conciliare possis: de Ecclesia enim uniuersali loquitur. Qui porro dicere potuit uniuersalem Ecclesiam morem illum sequi, quem professus est prius se ignorare an ubique seruaretur; multo minus autem id esse manifestum asserere potuit. Satius est igitur hec ultima uerba ad ea referre que in superioribus dixerat de Paschate et Pentecoste, queque tribus aut quatuor ante lineis hac clausula terminantur: Hec de Scripturis firmissime tenentur, id est, Pascha et Pentecoste; deque aliis, que statim postea Ecclesie consuetudine roborari fidenter pronuntiat.

4. Superiorem hanc ex Augustino coniecturam confirmat Ferrandi Carthaginensis Ecclesie diaconi Breuiatio canonum, in qua canon iste Niceni concilii ultimus, Sardicensis primus dicitur, ut iam superius monuimus. Unde certum manere uidetur canonem  istum  in Carthaginensi Ecclesia pro Niceno non fuisse habitum; cum a Ferrando ignorari neutiquam potuerit que de Nicenis canonibus in ea Ecclesia opinio esset, queque et quot huius synodi sanctiones numerarentur.

5. Nullum superest apud auctores qui Rome uel de Romanis consuetudinibus scripserunt,  uestigium omisse genuflexionis paschalibus et Dominicis diebus, etsi de aliis huius Ecclesie moribus non sileant. Habes de Grecis id attestantem Basilium Magnum, libro de Spiritu sancto, cap. 27, et auctorem Questionum apud Iustinum martyrem, quest. 115; Epiphanium in Expos. fidei: quibus Photium, Zonaram et alios recentiores potes addere. De Afris 726 Tertullianum de Corona Militis cap. 3, et Augustinum citatum. De Gallis Cisalpinis, S. Ambrosium serm. 61, uel potius Maximum Taurinensem, serm. de Pentecoste. De Hispanis Isidorum Hispalensem Eccles. Offic. lib. I, cap. 31. De aliis plerisque Hieronymum  aduersus Luciferianos. De Romanis nullum testem habemus, nec ex illorum omnium consuetudine fas est de huius Ecclesie usu arguere: cum  constet etiam Mediolanensem, que omnium proxima erat, multos habuisse ritus a Romanis diuersos: qualis erat mos sabbato non ieiunandi.

6. Inde coniectura nostra probabilior redditur, quod aliquot alie Ecclesie uidentur eumdem canonem non recepisse.  In illa enim Arabica Nicenorum canonum collectione, que circumfertur, canon iste non apparet; nec de paschali illo priuilegio quidquam ibidem commendatum habetur. Nihil etiam uel in canonibus apostolicis, uel in constitutionibus S. Clementis de eodem ritu legitur, tametsi ex professo in utrisque agatur de paschali festo, de die Dominica, de Quinquagesima post Pascha, deque ieiunio per illos dies omittendo decernant non semel: ut constitutionum lib. u, cap. 17, 18 et 19, et lib. uII, cap. 30. Ita porro in aliquibus Ecclesiis ritus ille usu auctoratus erat, ut exceptiones aliquas pateretur, nec illo priuilegio uti sinerent penitentes. Planum est ea de re  Concilii Carthaginensis Iu decretum 82: Penitentes, inquit, etiam diebus remissionis genua  flectant. Porro cum in cuiuslibet potestate fuisse uideatur penitentium more uti, eorumque se ordini inserere, hinc uidetur etiam permissa fuisse genuflexio diebus Dominicis et paschalibus, saltem in Africanis regionibus.

7. Non inepte forsan Hieronymum superius citatum huc adducemus tanquam eiusdem sententie suffragatorem. Etsi enim loco dialogi aduersus Luciferianos laudato, die Dominico et per omnem Pentecosten non de geniculis adorare, inter ea numeret, 727 que, etsi scripta non sint, rationabilis sibi obseruatio uindicarit: notandum tamen quod  nulla hic Niceni decreti uel alterius legis mentio habeatur; sed totum a consuetudine Ecclesie arcessat Hieronymus: quod suspicionem augere potest de ignorato Niceno canone 20 per eas Ecclesias, quas frequentabat sanctus ille doctor, ac presertim Romanam.

Sed expressissimis, inquies, uerbis canone illo sancitur ut in omni Ecclesia die Dominica et per  Quinquagesimam paschalem astantibus preces fundantur: .  Primum ipsa hec uox Greca strictiorem habere mihi uidetur significatum quam que usurpari debuerat a Patribus Nicenis, si omnes omnino Ecclesie uniuersalis dieceses eo canone moneri ac teneri uoluisset. Cum enim episcopi territorium significet hoc loco, omnes dieceseon Orientalium potius quam totius orbis christiani Ecclesias sonare mihi uidetur. Deinde nemo nescit uocem hanc uniuersitatis cuiusdam indicem, suos limites habere solitam esse apud quoscunque auctores pro subiecta materia, et pro corum de quibus, uel ad quos sermo habetur, numero et qualitate. Nullus fere scriptor est apud quem non exstent plura huius rei  exempla. Sed ne extra canonicam materiem uagemur, quis credat Chalcedonensem, exempli gratia, synodum de Occidentalibus regionibus et Ecclesiis cogitasse, cum canones illos uiginti et octo condidit, qui imprimis ad resecandos abusus in Oriente natos sanciti sunt? Quis putet de Gallicanis, Hispanicis, Britannicis, Italicisque Ecclesiis sermonem esse, cum canone 17 decernitur: Quod si quisquam a suo metropolitano leditur, apud primatem dieceseos, aut apud sanctam Constantinopolitanam sedem iudicetur? Ubi certum est per primates dieceseos Alexandrinum Antiochenumque intelligi; ac proinde solos Orientales episcopos eo canone conueniri. Cum item decernit can. 26: Omnem Ecclesiam habentem episcopum habere economum de clero proprio, qui dispenset res ecclesiasticas, etc., quis existimet Occidentales Ecclesias spectare hunc canonem, apud quas ignotum economi nomen et munus, quale apud Orientales? Nihil igitur obest 728 illa uniuersalitatis nota quin ad certas regiones Ecclesiasque restringi canon possit.



CAPUT uI. Satisfit aliis argumentis, quibus uel codicis sinceritas, uel eiusdem usus apud Ecclesiam Romanam peti potest.


Poterit contra codicis nostri , uel eius apud Romanam Ecclesiam usum obiici, quod aduersus Iustellianum obiicit Ioannes Dauid : antiquum scilicet codicem titulis caruisse, canonesque alios ab aliis aliter non fuisse distinctos quam numeris suis, qui titulorum uicem impleuerint: hoc porro codici nostro non conuenire, in quo non solum canones a canonibus titulis propriis discernuntur, sed et unus canon in plures partes dispertitus tot habet titulos quot partes.

Tenuem huiusmodi argumentationem uix puto alterius mentem pulsare posse. Quid enim, si negauerim antiquum Ecclesie Romane codicem titulis et  argumentis caruisse? Probabis ex citatis canonibus in concilio Chalcedonensi, ubi altum de titulis silentium? Quasi uero is passim citandi mos fuerit, ut tituli simul allegentur, cum potius omitti soleant tum breuitatis gratia, tum quia canonibus adiectitii sunt et sine auctoritate compositi. Deinde quid Greco codici cum Romano, queue necessitas, ut quia forte titulis caruere canones a Grecis editi, titulis etiam careant iidem Romana lingua Romanoque usu donati: nec potuerit in mentem uenire auctori ueteris illius uersionis, quod Dionysius Exiguus faciendum censuit, cum adornauit suam?

Immo, inquit idem scriptor, Dionysius ipse innuit  primum se titulorum auctorem fuisse. In epistola  scilicet ad Iulianum pontificiarum Epistolarum codici prefixa: In quemdam, inquit, redigens ordinem titulis distinxi compositis . . . . . eo modo quo dudum de Greco sermone Patrum transferens canones ordinaram. Hec Dionysii uerba sunt, sed truncata: que integra si representasset Ioannes Dauid, sinceritati magis quam cause sue consuluisset. Trium igitur punctorum illorum loco, que uerbis 729 Dionysii substituit, hec leguntur: Ita duntaxat, ut singulorum pontificum quotquot a me precepta reperta sunt, sub una numerorum serie terminarem, omnesque titulos huic prefationi subnecterem, eo modo quo dudum de Greco sermone Patrum transferens canones ordinaram: quod uobis nimium placuisse cognoueram. Quis iam non uideat Dionysii uerba in alienum sensum a Dauide esse detorta? Quis non intelligat hec uerba: eo modo quo dudum canones ordinaram, ad titulorum compositionem referri non posse, ut pote remotiorem; nec in alio comparationem institui, quam in ordinatione titulorum, quos simul collectos prefationi utriusque  operis subnexuerat Dionysius? Si enim cum iis omnibus que antecedunt comparatio fiat, iam claudicabit, et ipsum Dauidem in apertam contradictionem abripiet. Ut enim uerum est epistolas a Dionysio titulis distinctas esse compositis, non ita est de canonibus, qui seipsis distincti erant; et insuper, ut fatetur Dauid, numeris suis, titulorum uice, discernebantur: ut dicendi sint potius illustrati et adornati argumentorum accessione, quam distincti. Unde et ipse abbas de industria non eadem in utroque uerba usurpat: distinctas enim a se epistolas ait, quas in plures reuera secuerat partes; ordinatos uero asserit canones, seu potius canonum titulos post prefationem: illic compositos a se titulos commemorat; de his hic tacet. Deinde si ad illa, titulis distinxi compositis, referenda sint postrema periodi illius uerba, eo modo quo canones orainaram; erunt et ad intermedia pari ac potiori etiam iure referenda: tuncque cum dicat Dionysius epistolas a se fuisse sub una numerorum  serie ordinatas, idem de canonibus erit dicendum, atque abbas ille primus distinctionis huius auctor censendus; quod tamen ipse Dauid aperte negat, negationisque argumenta sunt canones in Chalcedodensi synodo citati, et septuagesimus nonus a Dionysio abbate in epistola paschali relatus: ut taceam de Codice cui Iustellus uniuerse Ecclesie nomen indidit.

Unum adhuc est, de quo iam monitus a me, iterum monendus est idem scriptor: quoniam eodem errore ut certissimo principio sepius abusus est ad alios errores confirmandos. Existimat siquidem Dionysianam canonum uersionem ad illud autographum exemplar Grecum esse elaboratam ad quod prisca uersio Latina facta fuerat; et consequenter 730 eadem una uersione contineri, que alia, eodemque ordine; nec inter antiquam recentioremque translationem aliud intercedere discriminis, quam quod illa obscurior confusiorque erat, hec accuratior nitidiorque. At grauiter allucinatur quisquis ita sentit. Utriusque enim codicis  longe dispar fuit origo  . Codicem enim Grecum, totus quantus erat, exscripsit Latinitateque donauit Dionysius, auxitque Chalcedonensium, Sardicensium et Africanorum canonum additione. Latinus codex,  presertimque Romanus, uix primum alios admittebat canones preter Nicenos, quibus deinceps subiuncti sunt alii nonnulli pro arbitrio episcoporum Ecclesiarumque suum sibi codicem conficientium, nullumque alium seruantium ordinem quam temporis quo recipiendorum alicuius synodi canonum occasio nata erat; nec Grecis solummodo canonibus II contenti fuerant, sed et Africanos, et Sardicenses, et epistolas pontificias, aliaque etiam monumenta ecclesiastica iis sparsim ac sine ordine iniecerant: unde et nata confusio, qua offensi illi quos memorat Dionysius, de nouo codice condendo cogitarunt. Frustra igitur ex unius ordine de ordine alterius decernitur; frustraque titulos, argumenta, diuisionemque unius ad eadem in altero inuestiganda iuuare posse credideris.

Ne quid eorum que nostro codici possunt opponi dissimulem, locus est in epistola Bonifacii pape ad Hilarium Narbonensem episcopom, ex quo quis contendere possit  aliam tunc temporis Nicenorum canonum uersionem in usu fuisse apud Romanam Ecclesiam,  quam que in codice nostro profertur. Hec sunt Bonifacii uerba: Nulli etenim uidetur incognita synodi constitutio Nicene, que ita precipit  per unamquamque prouinciam ius metropolitanos singulos habere debere, nec cuiquam duas debere esse subiectas. Hec ad unum aliquem Nicenorum canonum referre difficile putant plurimi; impossibile pronuntiat Ioannes Dauid : nec enim uel quoad uerba, uel quoad sensum in ullo uiginti canonum contineri; neque ad sextum, qui omnium maxime accedit ad Bonifacii uerba, etiam contortis, ut ita dicam, uerbis trahi ullatenus posse. Ipse uero indicatos mauult a Bonifacio papa primos canones duos Constantinopolitani concilii: ex quo ulterius arguit in usu positum in Ecclesia Romana, 731 Nicenos canones appellare eos omnes quos probaret ac reciperet . Hoc certe mirum est, Bonifacium pontificem Romanum Constantinopolitanos canones admisisse, ac Nicenorum  iisdem nomen indidisse, quos Ecclesia Romana nec tunc probabat, necdum Gregorii Magni temporibus in auctoritatem recipiebat. Utrumque tamen intra paucas paginas asserit scriptor ille. Sed lapsus memorie est, quem equum est condonare. Unum porro me angit; ad quos uidelicet canones uerba Bonifacii referet, qui ad solos Constantinopolitanos confugere coactus erat: quandoquidem nec Sardicenses, nec Nicenum sextum ad rem facere existimat. Nec ego  hunc notari puto, licet ad marginem omnium pene excusorum codicum ascribatur: de maioribus enim dieceseon primatibus magis agit quam de metropolitanis singularum prouinciarum episcopis; at de his ordinariis metropolitanis prouinciarum episcopis sermo est in canone 4, qui est de ordinationibus episcoporum, quique metropolitani cuiusque potestatem intra suam prouinciam clarissimis uerbis statuit asseritque: hec canonis clausula apud Dionysium: Firmitas autem eorum que geruntur, per unamquamque prouinciam metropolitano tribuatur episcopo  . Sed codex noster, qui in plures partes diuidit canones Nicenos, propriisque partes singulas argumentis distinguit, hoc modo partem  extremam canonis 4 uelut distinctum canonem exhibet.



uII. De potestate metropolitani. Potestas sane uel confirmatio pertinebit per singulas prouincias ad metropolitanum.

Quis non intelligat ad hunc canonem respexisse Bonifacium in ea epistola? que tota est  ut in unaquaque prouincia nemo, contempto metropolitano, episcopus ordinetur: que et ipsa canonis Niceni materia est. Hoc ipsum est, inquam, quod Bonifacius scribebat a Niceno canone preceptum, per unamquamque prouinciam ius metropolitanos singulos habere debere: quod enim ulterius adiicit: Nec cuiquam duas debere esse subiectas, consequentia est quam ex canone Bonifacius elicit: si enim potestas pertinet per singulas prouincias ad metropolitanum, consequens est ut due uni metropolitano subiici non debeant prouincie. Sed siue sextum, siue quartum attendas, ipsa canonis uerba,  que referre uelle uisus est Bonifacius, in codice nostro nequaquam 732 occurrunt, sed nec in ulla alia translatione, ipso etiam Dauide confitente.

Difficile est sane fateri hec propria esse canonis uerba, que a Bonifacio posita sunt: nec Greca enim iis possunt accommodari, nec alie uersiones simile quid preter sensum habent, nec ad canonum formam composita uidentur. Coniecerim ego contrarium omnino scriptum esse a Bonifacio in illa parenthesi, eumque cum nec codicem ad manum haberet, nec propria uerba canonis memoria teneret, sensum solummodo exhibere uoluisse, lectoremque admonere se uerba non proprie eadem, ut legitur, sed prope eadem, ut corrigendum putauerim, posuisse. Sed coniectura est, quam, donec codicis alicuius auctoritate confirmetur, non ausim fidentius asserere, etsi necessaria uideatur correctio. Inde tamen confirmatur, quod nemo unquam dixerit, proprie eadem uerba ponere, pro propria uerba ponere: ut merito suspicari  liceat, uel reponendum esse prope, ut iam diximus; uel uocem illam proprie aliquo tunc sensu usurpatam, qui nobis modo ignotus sit. Certe occurrit aliquoties apud illius eui scriptores uox illa non eo significatu, quem modo habet, uel olim habuit antequam lingua in senium declinaret: ut uerbi gratia, cum Leo noster ad Marcianum Augustum scribens epist. 78 , cap. 1, ait ipsum fideliter proprieque prospexisse ut Orientalibus Ecclesiis diabolice insidie non nocerent. Serm. 3 , cap. 2: Omnes proprie regit Petrus, quos principaliter regit et Christus. Et cap. 3: Pro fide Petri proprie supplicatur. Lib. II de uocat. Gent., cap. 4: Deus patriarcharum filiis proprie presidebat. Et canone 20 Antiocheni concilii, ubi uetatur ne quis episcopus synodum preter metropolitani conscientiam per se habeat; alii per se, alii proprie apud semetipsum uertunt, ut Gentianus Heruetus: ubi proprie poni uidetur pro separatim, uel alia eiusdem potestatis uoce.

Denique ex obscuro huiusmodi loco nichil contra codicem nostrum strui potest; cum nullius canonis propria uerba exscripsisse uideatur Bonifacius; et potius nostrum in mente habuisse credendus sit, in quo uidelicet titulus 7 Nicenus, De potestate metropolitani inscribitur; et 11: Ne sine uoluntate metropolitani quis ordinetur episcopus: que res tunc uertebatur. Quod enim Ioannes Dauid ad aliquem canonem, qui ex hominum perierit memoria, recurrere uidetur, hominis est somniantis potius quam rem serio agentis.

 Occurrit quarto loco Innocentius papa I, 733 qui epistola 27 ad Rufum et ceteros Macedonie episcopos scribens de Bonosiacis, canonem Niceni concilii in hec uerba refert: De his qui nominant seipsos Catharos, id est mundos, et aliquando ueniunt ad catholicam Ecclesiam, placuit sancte et magne synodo ut accepta manus impositione, sic maneant in clero: a qua uersione codicis interpretatio discrepat, presertimque quoad ultima uerba, quorum loco hec supponit: ut ordinentur et sic maneant in clero; cum illic habeatur: ut accepta manus impositione sic maneant in clero.

At ratio tota discriminis est  , quod cum Innocentius papa Macedonum episcoporum obiectioni responderet, uoluerit canonem qui obiectus fuerat, uerbum e uerbo uel scribere uel uertere ex illorum litteris. Nec ratio erat cur sua potius uteretur uersione Innocentius, quia difficultas non erat posita in hac canonis uoce , que manus impositionem significat, uel quid hoc loco per manus  impositionem intelligeretur? ultro enim fatebantur Macedones ordinationem illic significatam esse. Nec questio erat an Bonosiaci iterum ordinari deberent, ut in eo cleri ordine permanerent quem apud Bonosum obtinuerant; sed utrum etiam iterata ordinatione in clero manere permittendi essent? Hoc asserebant Macedones, negabat Innocentius, solaque laica communione donandos esse uolebat; de illo utrique conueniebant: quamobrem alterutra uersio eque Innocentii cause patrocinabatur; et si Romana illi fauisset magis, facile erat Macedonibus eius auctoritatem declinare et ad canonis fontem prouocare.

Ceterum uersioni nostri codicis, ubi per ordinandi uocem interpretantur  , suffragatur illa canonum Nicenorum translatio per Teilonem et Tharistum facta, atque concilii Carthaginensis, ut uocant, sexti auctoritate edita: suffragantur et auctoritates alie adducte a doctissimo Morino, de sacris ordinationibus parte III Exercit. 5, cap. 12.  Nam antiquam uersionem alteram, quam laudat, et Gratianus exhibet 1, q. 7, cap. Si qui, recensere omitto: quoniam alia non est quam Isidoriana, nostre in omnibus fere concinens.

Suggerit adhuc uir doctissimus aduersus sententiam nostram momentum unum. Si proprius, inquit, fuisset Romane Ecclesie codex iste, in quem partes quelibet, quibus constat, eo tempore, eo ordine coniecte 734 essent, quo in auctoritatem ab illa recepte; quis credat Siricii epistolas Innocentii decretis postponendas fuisse, et non potius priori loco in codice collocandas? An Romanis ignote ante Innocentii tempora, an contemptui habite, an minime recepte per eam tempestatem? Hoc quis uelit asserere? Istud certe nec ego uelim  : sed non una suppetit nobis huius dissoluende obiectionis ratio, cui etiam abunde satisfecimus cum codicis ordinem exposuimus. Reuocandum enim est in memoriam casu potius ita compactum codicem emersisse, quam inito consilio ac data opera conditum. Usque enim  ad Innocentii PP. I etatem ex solis Nicenis sanctionibus Occidentales administrabantur Ecclesie, ipsaque presertim Romana, ut idem pontifex testis est, Ecclesia, que Sardicenses Nicenis accensitos habebat. He sole regule pro codice erant sedi apostolice. His postmodum subnexi sunt Carthaginenses, triumque Orientis synodorum canones, qui Orientales Nicenis tempore uel antiquiores, uel equales erant. Pluribus non constitisse codicem cum primum codicis  formam induit, ac prefatione ornatus est, ipsa prefationis uerba indicant. Sola namque decreta Nicena laudat, tanquam totum fere codicem conflantia: Quibus nonnulle, inquit, regule subnexe sunt, quas memorata suscipiens confirmauit Ecclesia. Exorta post hec damnataque Pelagianorum heresi, omnia aduersus eam decreta siue ab Africanis, siue a Romanis pontificibus condita uisum est codici subiungere; atque ex occasione rescriptorum Innocentii ad Africanas synodos, cetera quoque eius, que ad manum erant, decreta annexa sunt: Siricii uero epistolam, que cum aliis forsan anteriorum pontificum decretis in scrinio sedis apostolice asseruabatur, non retulerunt in codicem, tum quia de illa tunc non cogitabant, tum quod nichil fere contineret que in decretis Innocentii sancita non legerentur. Leonis uero temporibus, cum occasione heresis Eutychiane, uel etiam ambitiosi illius Anatolii pro sedis sue prerogatiua conatus, diligentius excussa sunt sedis apostolice scrinia, multa inde prolata sunt, atque e scriniorum  tenebris in luce codicis posita, predecessorum eius decretalia constituta, que illic ante delituerant.

Certe Leonis tempore non fuisse in Romano codice constitutiones pontificum Innocentio papa antiquiores, eiusdem Leonis epistole ad episcopos per Campaniam Picenum, 735 Tusciam, etc., caput ultimum declarat . Cum enim plura discipline ecclesiastice capita pertractasset, ne ex aliorum silentio errandi occasionem sumerent episcopi, omnia innouat et confirmat predecessorum suorum constituta, nec tamen uel Siricium, uel quemquam Innocentio antiquiorem nominat, ita ut ab Innocentii constitutionibus indicet sumendum esse initium earum que codice tunc continebantur: Ne quid uero sit, inquit, quod pretermissum a nobis forte credatur, omnia decretalia constituta tam beate recordationis Innocentii, quam omnium predecessorum nostrorum . . . uestram dilectionem custodire debere mandamus.

Preterea non magis nocet codici nostro, quod Innocentii  pape epistole, posthabita tunc Siriciana, illi inserte sunt, quam  codici Dionysiano, quod hic, in sinu licet Ecclesie Romane, et ex eius forte scriniis conditus, careat tamen statutis sedis apostolice Siricio antiquioribus, ab eodem non uno loco commemoratis, et ut scribit cap. 1 sue epistole, missa ad prouincias a uenerande memorie predecessore meo Liberio generalia decreta. Nemini enim hucusque uenit in mentem ut eam ob rem Dionysii collectionem in dubium uocaret; nec eamdem ob causam quemquam puto minus equum nostro esse futurum.

Denique iam monuimus confusionem partium codicis, non modo sententie nostre non repugnare, sed fauere potius: cum hoc nobis certissimum ueteris codicis dignoscendi suggerat Dionysii prefatio: si modo aliud nichil eius sinceritati obstiterit.



ADDITIO AD DISSERTATIONEM XII. De Codice canonum Ecclesie Romane: qua Hipponensis concilii  breuiarium eiusque sinceritas asseruntur aduersus Emmanuelem Schelstratium.


Aduersus partem codicis, non certe ignobilem nec modice utilitatis, insurrexit anno 1679 Emmanuel a Schelstrate, uir, dum uiueret, ecclesiasticarum rerum non parum studiosus. Eo enim anno emisit in 736  lucem librum cui titulus: Ecclesia Africana sub primate Carthaginensi, in cuius dissertatione 3 cap. 6 discutit concilium Hipponense anno 393 celebratum, collatoque exemplari breuiationis canonum illius, que iampridem inserta est uoluminibus Conciliorum, cum eo quod codicis nostri capitulum secundum constituit; illam breuiationem genuinam germanamque censet, nostram uero spuriam supposititiamque pronuntiat. Ut ita sentiret adductus est nonnullis argumentis, que ualida ac decretoria illi uisa sunt; mihi uero admodum infirma ac nullius fere momenti.

Ac primum quidem inuadit Schelstratius synodicam Carthaginensis synodi, in qua relecta, emendata, aucta dicuntur statuta Hipponensia: et tametsi fateatur ab omnibus conciliorum collectoribus aut ecclesiasticis scriptoribus habitam illam fuisse pro synodica Carthaginensis synodi, hanc tamen illi abiudicare non ueretur, et Byzaceno concilio cuidam adiudicare. Eius rationes paucis excutio. Habet, inquit, hec synodica quedam de Cresconio uillarensi episcopo,  que canone 38 concilii Carthaginensis III longe aliter concepta sunt.

Fefellit eum memoria. De Cresconio uillarensi ne uerbum quidem in synodica, sed solummodo in statutis concilii Hipponensis breuiatis, que synodice subiiciuntur. Quod porro eo loco habetur de Cresconio uillarensi, non modo non pugnat cum canone illo 38 concilii Carthaginensis, quod  falso tertium absolute dicitur, sed illum illustrat, ab eoque uicissim  illustratur. Canon enim ille 38 tria nos docet de Cresconio: primum, aduersus eum pronuntiatum esse synodi iudicium; deinde idem fuisse confirmatum; ac tertio in eo petitur, ut liceat contra Cresconium adire rectorem prouincie, quia contemptis episcoporum decretis, Ecclesiam Tubuniensem relinquere detrectarat. Porro decretum illud aliud non est quam quod in codice nostro legimus, in Hipponensi quidem conditum, in Carthaginensi uero confirmatum, quo Cresconius uillarensis episcopus, qui Tubuniensis Ecclesie  cathedram tenuisse dicebatur, plebe sua, hoc est uillarensis Ecclesie iussus est esse contentus.

Pergit Emmanuel: Habet insuper in Breuiario Hipponensis concilii complura capitula que mutila sunt uel interpolata. Unum sufficiat ordine 36 de Scripturis canonicis, 737 in quo omittuntur libri Machabeorum, et Epistole canonice Petri apostoli due, Ioannis tres, Iude apostoli una, et Iacobi una.

Unum Schelstratio sufficit mutilorum canonum exemplum de Scripturis canonicis, quia plura non habuit que opponeret. At tria sufficimus responsa. 1o Omnes libros illos qui omissi sunt , non fuisse olim ab omnibus Ecclesiis receptos. 2o Deinde canonem illum adhuc incertum fuisse Africanis Ecclesiis, de quo nimirum statuerunt transmarinas Ecclesias esse consulendas, antequam confirmaretur. 3o Denique  facile fuit ut properanti scribe uel incauto exciderint libri illi quorum mentio hoc loco desideratur.

Capitula uero que interpolata uocat, melius cum  Patribus Carthaginensibus appellasset diligentius constituta, ut in synodica; uel diligentius pertractata, ut in titulo statutorum breuiatorum.

Sed ab hac ipsa uocula precipuum argumentum sumit scriptor aduersus sinceritatem Hipponensis istius compendii. Nam, quod caput est, inquit, referuntur  in ista editione omnes integri canones, cum titulus pre se ferat: Statuta concilii Ipponiensis breuiata: unde si aliqua ex duabus editionibus amplectenda foret, non illa que integros canones retulit, sed editio potius uulgata amplectenda foret, que solum canonum Hipponensium breuiarium continet. Sed neutra tamen illi arridet. Decernit enim contra eminentissimos Baronium et Perronium, synodicam illam cum breuiario subiuncto, si non supposititiam, saltem interpolatam esse; quod iis rationum momentis probandum iri, inquit, confidimus, que nemo prudens contempserit.

Mira enim uero fiducia, quam nullo negotio repressum imus. Nam ut id quod caput esse asserit retundamus, non uno modo breuiantur conciliorum statuta. Sic enim in compendium mitti possunt, ut sensus et materia cuiusque canonis aliquot uerbis indicentur: qua ratione Dionysius Exiguus utriusque sui codicis canones et decreta breuiauit, illorumque summaria breuissima et sigillatim unicuique prefixit et collectim in utriusque codicis capite appendit. Eadem  methodo usus est Ferrandus diaconus 738 ac demum  quisquis eam Hipponensium canonum synopsim concinnauit, que in uulgata editione conspicitur: quanquam ita breuis ac ieiuna sit, ut in pluribus canonis materiam uix delibet, eiusque uel rudem notitiam satis clare ingerat legentis animo.

Alia est ratio synodalium compendiorum, quam plerique codicum canonicorum ac summarum conciliorum conditores secuti sunt, que in eo consistit, ut resectis que uel ad historiam, uel ad particulares controuersias pertinent, et aliis a fidei uel discipline communis materia alienis, soli canones describantur, ut qui ad illos uitam moresque suos componere tenentur, facilius eos subiectos oculis habeant. Ea methodo breuiata sunt a Carthaginensis synodi Patribus statuta Hipponensis concilii: quos subinde imitati sunt Orientalium canonum collectores, et postea Dionysius, Cresconius, Martinus Bracarensis, ac demum postremis his seculis Caranza, Coriolanus et alii.

 uerum omnium collectionum uel compendiorum siue auctoritatem, siue diligentiam superat statutorum Hipponensium collectio, que primum per Byzacene prouincie episcopos, seu concilium, confecta est; deinde emendatores, approbatores, amplificatoresque habuit concilii Carthaginensis numerosissimi episcopos, ac demum pluribus magni momenti canonibus auctior facta, habita est pro integro fere codice  Ecclesie totius Africane; ita ut que postea in Africa celebrate sunt synodi, ex Hipponensi, tanquam ex archetypo quodam complura fuerint mutuate, ut refert Schelstratius ex Baronio. Quamobrem cum prestantissime huius synodi integra acta exciderint, magno apud omnes in pretio debet esse hec canonum illius collectio, eamque ob causam illius authentiam ac sinceritatem maiori studio ac diligentia uindicatum imus a falsis Schelstratii suspicionibus, quibus leuiores ac infeliciores coniecture uix ulle esse possint

Prima quam obiicit hec est, quod  epistola synodica inscribitur Episcopis Numidie, Mauritanie utriusque, Tripolis et prouincie proconsularis, omissa prouincia Byzacena, »cuius, inquit, alia 739 ratio afferri non potest, quam quod hec synodica ab episcopis Byzacenis scripta sit ad aliarum prouinciarum episcopos, etiam proconsularis, cuius metropolitanus tunc temporis erat Aurelius, qui . . . testatus est in concilio Carthaginensi III litteras fratrum Byzacenorum et Mizonii ad se transmissas, ut ibidem legerentur.  Unde sequuntur duo: Aurelium imprimis inscriptioni synodice contra actorum fidem haberi insertum; synodicam insuper falso pre se ferre titulum Carthaginensis concilii, cum sit Byzaceni, ut recte animaduertit in notis ad codicem Africane Ecclesie Christophorus Iustellus.«

Iustellum multa passim erudite scribentem poterat sequi Schelstratius; sed parum feliciter hoc loco illius pressit uestigia, et cum errante errauit. Uterque enim  duas epistolas prorsus diuersas miscet ac confundit: unam, quam scripserat Mizonius, Byzacene primas, cum suis collegis ex prouinciali sua synodo, in qua selecti sunt legati qui ad Carthaginensem synodum generalem omnium comprouincialium nomine se conferrent; alteram, quam ex generali ista synodo cum Aurelio ceterisque Patribus scripsit idem Myzonius ad illam delegatus post absolutam synodum.

Primam scripsit ad Aurelium primatem, unaque misit breuiarium Hipponensium canonum a Byzacenis  quidem concinnatum, sed nondum in melius reformatum, immo eo consilio missum, ut si quid in eo deprehenderetur animaduersione dignum, melius constitueretur, ut reapse factum est. Clara sunt hanc in rem Aurelii uerba in illa Carthaginensi synodo anni 397. Et ideo, fratres, si uestre caritati uidetur, littere fratrum nostrorum Byzacenorum, sed et breuiarium 740 quod eidem epistole adiunxerunt, ad hunc cetum  corrogatum legantur, ut si qua forte illic mouere caritatis uestre animum possunt in eodem breuiario, que diligentius fuerint animaduersa, in melius reformentur. Hoc enim frater et cepiscopus noster prime sedis, uir perspectus merito sue grauitatis atque prudentie, Mizonius scribens ad meam paruitatem postulauit. En prime epistole argumentum.

Secunde epistole, cui idem Mizonius cum aliis totius generalis synodi Carthaginensis Patribus subscripsit, non unum a prima discrimen, et diuersa prorsus materies. Non ad Aurelium, sed ab Aurelio, Mizonio, ceterisque episcopis scripta fuit ad quinque seu omnes Africe prouincias, sola Byzacena excepta: in eaque epistola non amplius postulatur ut breuiarium illud reformetur, sed breuem statutorum, ut ibi legitur  huic, inquiunt, epistole subdi fecimus, ut compendio, que decreta sunt recensentes, sollicitius obseruare curemus.

Si uero Belga dissertator impossibile putauerit ut  unam Mizonius scripserit ad Aurelium e Byzacena prouincia, et alteri cum Aurelio subscripserit Carthagine, nodum in scirpo quesiit. Nihil enim facilius quam alterum alteri conciliare. Hoc enim uero sepe sepius usu uenit, ut metropolitanus qui prouinciali cepiscoporum suorum congregationi prefuit, subscripsitque libello quo deputati ad generalia comitia delegantur, epistolisque seu instructionibus aut commonitoriis ad illa directis, idem postea comitiis generalibus intersit statutisque et synodicis subscribat.

Non arbitror tamen eadem prorsus ratione rem, de qua questio mouetur, contigisse, 741 sed isto potius modo. Postquam Hipponenses sanctiones condite fuissent, et in prouincias misse, quia abusus bene multi per illas rescindebantur, non nisi egre a plurimis recepte sunt, immo effrenata temeritate a quibusdam minime custodite, ut narrat synodica. Ad huiusmodi excusandos excessus ab aliquibus pretendebatur quod ea que iamdudum legibus statuta erant,  ignorantes pretermiserant. Hoc ipsum autem in Byzacenis presertim locum habuisse, et ignorantie pretextu excusationem ab eisdem fuisse adumbratam, non obscure innuunt ipsa synodice uerba et alia ex Carthaginensi concilio superius descripta: ex quibus patet, et a Byzacenis episcopis breuiarium Hipponensium canonum missum fuisse ad Aurelium, ut rursus examinaretur, ac si opus esset in melius reformaretur, et illud idem ad Byzacenam postmodum prouinciam remissum fuisse, sed emendatum ac pluribus canonibus auctum.

Recepta epistola Byzacensium, non ad synodum, sed ad Aurelium scripta, ut ipse disertis uerbis asserit, rem istam maioris esse momenti censuit, quam ut ipse solus de ea quidquam decerneret, nec synodi generalis statuta aliter quam in alia generali synodo retractari aut emendari posse existimauit. Siue autem iam indicta esset synodus, siue ea occasione aliorumque negotiorum tractandorum causa illam Aurelius corrogarit, quo uerbo scite ipse utitur, iam  ex parte congregata illa fuisse uidetur sexto kalendas Iulias eiusdem anni 397, ita ut fuerit uelut preludium generalis synodi, que longe maiori numero coaluit u kalendas Septembris eiusdem anni. Ad huius enim calcem hec habentur in Codice Africano: Cesario et Attico uu. cc. conss., sexto kal. Iulias, Carthagine, placuit ut nullus episcoporum nauiget sine formata primatis. Gesta in authenticis qui queret, inueniet. Que uerba si conferantur cum his que u kalend. Septembris eiusdem anni prefatus est Aurelius in ipso concilii generalis exordio, constabit, ni fallor, non de alio concilio esse intelligenda quam quod sexto kal. Iulias inchoatum fuerat. Post diem, inquit, prestitutam concilii consedimus, ut recordamini, fratres beatissimi, et arbitrabamur omnium prouinciarum per Africam legationes conuenisse ad diem, ut dixi, prestitutam nostri tractatus. Porro non opus habuisset Aurelius apud consacerdotes suos memoriam  prioris illius consessus refricare, nisi iam duo saltem menses a primis eiusdem consessibus fuissent elapsi: totidem porro, non plures, reuera effuxerant ab illa synodo cum uI kal. Iulias congregata est. Non igitur alia fuit synodus, sed magne illius synodi anticipati consessus, in quibus qui ad prestitutam concilii diem conuenerant, aut eam etiam preuenerant, de uariis capitibus tractatum inter sese inierunt. Imprimis lecta tunc fuit epistola Byzacenorum, cum breuiario missa, deque eodem per Mizonii epistolam postulatis 742 actum est una cum iis episcopis qui ex Byzacena prouincia aduenerant.

Enimuero, quod maxime obseruandum uelim, licet iidem ad Aurelium scripsissent e sua synodo ante menses forte non paucos, non propterea neglexerunt se synodo generali presentes sistere. Immo uero cum ipsorum res illic agitari deberent, imprimisque breuiarium illud suum in melius reformandum peroptarent, omnium primi Carthaginem se contulerunt, et quidem maximo numero, quod facile ex  relatis Aurelii uerbis deprehendimus, et ex his aliis que proxime sequuntur: Sed cum consacerdotum nostrorum epistola Byzacenorum fuisset recitata, uel quid mecum iidem, qui tempus et diem concilii preuenerant, tractassent, uestre caritati legeretur, lecta est etiam a fratribus Honorato et Urbano, qui nobiscum hodie concilio participantur, legatio Sitifensis prouincie destinata, etc. uerum cum de illo breuiario coram synodo nondum numerosa nec plena actum fuisset,  iterum coram synodo iam frequentiori effecta lecta est Byzacenorum epistola una cum breuiario, omniumque Patrum iudicio subiecta sunt que de utroque in prioribus consessibus fuerant in melius reformata, ut superius retulimus, descriptis Aurelii de illa epistola et breuiario uerbis.

Byzacenos concilio interfuisse, ita ut ceteros etiam preuenissent, etsi satis indicant illa Aurelii uerba: Quid mecum iidem, qui tempus et diem concilii preuenerant,  tractassent; illud secundo probatur ex appositis breuiario iam in melius reformato subscriptionibus. Nam post Mizonium prime sedis in Byzacena episcopum subscribunt uictorianus Mascilianensis, Lupianus plebis Tambitane, Ninus Iubaltianensis, Philologius Adrumetine, et Ferox Macrianensis: qui omnes Byzacene prouincie episcopi erant. Quod enim in uulgatis legitur Lupianus Tamugadensis, Ninus Tubaltanensis et Ferox Macriensis, scribarum oscitantie ascribendum: Tamugada quippe in Numidia erat, e qua ne legati quidem ad synodum uenerunt, ut conqueritur Aurelius: et uerisimile est solum Reginum uegesilitanum in ea prouincia episcopum, qui forte apud Carthaginem propriorum negotiorum causa tunc uersabatur, interfuisse synodo, in qua litteras Crescentiani prim e sedis episcopi recitauit. Tubaltanensis ciuitas an aliquando fuerit, ignoro, ignorasseque pariter uidentur quotquot Africanarum prouinciarum notitiam recensere aut commentari aggressi sunt. Macri denique et Macrenses seu Macrienses  episcopi ad proconsularem prouinciam pertinebant, e qua unicum inter Byzacenos subscripsisse parum credibile est. Cur autem pre aliis subscripserint Byzaceni, obuia ex dictis est ratio. In Byzacena orte erant difficultates circa Hipponensia statuta; a Byzacenis ea de re consultus fuerat Aurelius; hec ipsa ante omnia ad 743 synodum delata fuerant, Byzacenis presertim instantibus in melius reformata statuta fuerant: et communi concilio per uniuersam Byzacenam in notitiam cunctis deducenda censuimus, inquiunt, ut ab hinc quisquis temerator exstiterit, sciat se status sui operatum esse iacturam. Merito igitur Byzacenorum episcoporum eorumque primatis nomine et auctoritate munitum est breuiarium, ut qui per prouinciam illam ignorantie uelum proteruie sue et inobedientie olim obtenderant, aut quid simile, suorum episcoporum auctoritate facilius ad meliorem frugem reducerentur. Porro cum plurimi  saltem Byzacene prouincie episcopi cum suo primate adessent synodo, eique subscripsissent, inde est quod synodice titulo eorum prouincia inscripta non legatur. Ipsi enim ad sua redeuntes delaturi erant breuiarium illud suum, ut e totius sue Byzacene prouincie Synodo, post reditum congreganda, illud mitterent per uniuersam Byzacenam prouinciam, ut mittendum Patres censuerant.

Ex dictis de gemina epistola et ex aliis annotatis patet in auras abire secundum Schelstratii argumentum, ab iis uerbis petitum, dum in Carthaginensi urbe conueniremus: cum enim constare inquit, synodum hanc habitam fuisse in Byzacio, duas synodos, Byzacenam unam, Carthaginensem alteram, in unam, ut diximus, conflat ac confundit.

Tertium  ex symbolo petitum, ualeat per me licet aduersus uulgatam indiculi Hipponensis editionem, ubi integrum habetur, sed mendis deturpatum; at nichil hoc ad nostram editionem, in qua symbolum indicatur, non refertur.

 Quartum euanescit per distinctionem quam statuimus inter breuiarium missum a Byzacenis ad Aurelium, ut que diligentius fuerint animaduersa in melius reformentur, ut loquitur ipse Aurelius; et idem breuiarium remissum per uniuersam prouinciam Byzacenam, iam recensitum, in quo quedam diligentius constituta, ut habet synodica Carthaginensis. Quare hanc uulgato statutorum breuiculo prefixam epigraphen, quam obiicit dissertator, Concilii Hipponensis abbreuiationes  facte in concilio Carthaginensi III; hanc, inquam, epigraphen 744 tueatur qui uoluerit breuiculum uulgatum defendere; hec certe cura non me attinet, qui in meo codice hunc titulum, non alium, breuiario prefixum lego: Incipit breuis statutorum.

Quintum argumentum sic proponit breuiarii aduersarius. Quod nullus, inquit, eorum qui concilii Hipponensis meminerunt, uel unum ex omnibus titulis  agnouerit pro titulis canonum Hipponensium; quin cuncti potius alios retulerint qui in  breuiario illo non reperiuntur.

Bicorne istud argumentum, quod negatiuum est, uel eo nomine infirmum est ac debile; sed frustraneum est omnino ac euanidum aliis preterea nominibus.

Primo quia cum in pluribus synodis condita sint pleraque statuta que breuiario includuntur, primum quidem in Hipponensi, deinde in Carthaginensi, mirum non est, si modo uni, modo alteri tribuantur. Eoque facilius hec uarietas contingere potuit, quod in hoc ipso breuiario, ut in Romano Codice iacet, utrique illi concilio tribuantur canones queis de controuertimus: sic enim primo in limine habetur: Canones concilii Carthaginensis habiti sub die iduum Augustarum, Attico et Cesario consulibus. Deinde post  synodicam: Statuta concilii Hipponensis breuiata, et quedam eorum in concilio Carthaginensi cum Byzacenis episcopis collata et diligentius pertractata, hec sunt. Demum post quinque aut sex capita abbreuiata, que  non fuerant inserta a Byzacenis, illorum breuiarium in melius reformatum, hoc titulo insignitur: Incipit breuis statutorum. Quid mirum igitur si dum eorum aliqua laudantur, modo Hipponensi, modo Carthaginensi tribuantur?

Secundo uel ipsa breuis aut breuiarii appellatio satis indicat non omnia statuta illi inserta fuisse, sed nonnulla pretermissa, ut que particularia potius negotia quam communem Ecclesie disciplinam spectabant, aut primatum tantummodo cure ac sollicitudini reseruata erant. Huiusmodi sunt quinque illa capita a Carthaginensibus addita, queque a Byzacenis ob illam forte rationem omissa fuerant. Primum enim spectat indictionem diei Paschatis, secundum particularem causam Cresconii 745 uillarensis episcopi; sed cuius occasione censuerunt Carthaginenses communi  canone tertium istud sanciendum: Ex hoc placuit ut a nullo usurpentur plebes aliene. Quartum ad primatem Sitifensis prouincie unice pertinet; sed consequenter de ceteris primatibus nonnichil adiectum est. Eamdem abbreuiandi rationem reddunt Codicis Africani  auctores ad concilium anni 405. Huius, inquiunt, concilii gesta ideo non ex integro descripsi, quoniam magis ea que in tempore necessaria fuerunt, quam aliqua generalia constituta sunt; sed ad instructionem studiosorum eiusdem concilii breuem digessi. Non est igitur cur miretur noster dissertator pro Hipponensibus canonibus habitos esse aliquos quos breuiario insertos non legimus: hoc enim ipsa breuiarii ratio postulat, ut non omnia complectatur.

Quod autem insuper asserit, nulla e statutis hoc breuiario contentis ab ullo referri ac laudari pro canonibus Hipponensibus, confidenter magis id dictum quam uere ac perite, nullo negotio probaturi sumus.

Primum enim Augustinus in epistola nunc 64 ad  Quintianum presbyterum sic eum affatur: Miror prudentiam tuam, quod me admonueris ut iubeam non recipi eos qui ad nos a uobis ad monasterium ueniunt, ut quod statutum est a nobis in concilio permaneret; et tu non memineris in concilio institutum que sint Scripture canonice que in populo Dei legi debeant. Recense ergo concilium et omnia que ibi legeris commenda memorie, et ibi etiam inuenies de solis clericis fuisse statutum, non etiam de laicis, ut undecunque uenientes non recipiantur in monasterium. Non quia mona terii facta mentio est, sed quia sic institutum est, ut clericum alienum nemo suscipiat. Ecce  duos canones ab Augustino laudati, unus de Scripturarum canone, alter de alieno clerico non suscipiendo. Prior exstat quidem in illo concilio Carthaginensi an. 397 quod  refertur in Codice Africano, et inter acta concilii quod uulgo Carthaginense III dicitur; sed neutrum indicatum esse hoc loco ab Augustino certum mihi uidetur. Nam ex duabus illis collectionibus alterutram fictitiam esse oportet, utpote que et eodem anno et mensi assignentur, et iisdem fere canonibus constent: 746 at nemo est qui auctoritatis ac authentie primas Codici Africano ultro non concedat, ac consequenter alterius acta prorsus commentitia non pronuntiet, ut aliquando forte fusius probabitur. Si ergo Carthaginensem synodum designare uoluisset Augustinus, non aliam designare potuisset quam que Codici Africano ad annum 397 inserta habetur. At ex concilio illo duos canones a se laudatos hausisse mihi non uidetur Augustinus. Agitur enim de concilio cui ipse interfuerat: Quod statutum est a nobis in concilio. Porro concilio an. 397 non interfuerat sanctus doctor, ut ex actorum initio clarum est, ubi Aurelius commemorat litteras Crescentiani Numidiarum primatis ad se scriptas, in quibus promittebat pro sue prouincie  episcopis, quod aut ipsi dignarentur uenire, aut ad hoc concilium fuissent ex more destinaturi legatos; sed hoc, inquit, minime factum uidetur, etc. Restat igitur ut ex concilio Hipponensi geminum canonem hauserit, cui concilio ipse testatur se nondum adhuc episcopum interfuisse. Deinde quod simpliciter concilium appellet episcopus prouincie Numidie et ipsius Hippone episcopus Hipponense concilium indicare mihi uidetur, uelut testem sibi domesticum, quod concilium celeberrimum fuerat, primum sub Aurelio primate, eo imprimis consilio congregatum ut collapsa Ecclesie Africane disciplina rursus instauraretur, ad quod denique uelut ad archetypum quoddam animos aduerterunt Africani episcopi, quoties de aliquibus discipline capitibus restituendis in synodis inquisitum est. Denique cum uel Hipponense indicauerit Augustinus, uel Carthaginense an. 397 celebratum, primum potius quam secundum fuisse illi ob oculos inde conficio, quod proprie postremum istud de clericis  alienis non suscipiendis nichil sanciuit, sed in multis conciliis hoc statutum esse in memoriam reuocat Epigonius synodi Patribus , et nunc hoc confirmandum esse ab illorum prudentia suggerit, ut clericum alienum nullus preripiat episcopus preter eius arbitrium cuius clericus fuerit. Postulauit etiam uictor promotione antiquissimus petitionem Epigonii generalem omnibus effici; sed obstante primate Aurelio nichil conclusum. Insuper dicitur Iulianus contra 747 statuta concilii faciens, si clericum surreptum non restituerit. Iam ante igitur conditum fuerat eiusmodi statutum in aliquo concilio, nec alio quam Hipponensi: de hoc igitur locutus est Augustinus, quod concilium pariter hoc loco simpliciter concilium nuncupatur, ut ab Augustino factum legimus.

Secundum testem pro Hipponensi breuiario adduco  collectorem Africanum conciliorum omnium temporibus Aurelii primatis congregatorum. Habetur illa collectio in Codice canonum Ecclesie Africane, qui duabus constat partibus, cuius prima continet canones  sub triginta et tribus titulis, eosque corrogatos ex tribus fere conciliis, quorum primum habitum est sub Grato Carthaginensi primate an. 348, secundum sub Genethlio item primate an. 390, tertium uero est Hipponense nostrum sub Aurelio primum et celebratum anno 393. Quam ob causam, secundam codicis partem, que est conciliorum sub Aurelio congregatorum,  ab Hipponensi auspicatur collector; sed quia istius synodi canones iam collecti fuerant in prima codicis parte, ad eam relegat lectorem: Gesta, inquit, huius concilii ideo descripta non sunt, quia ea que ibi statuta sunt, in superioribus probantur inserta. Querendi sunt igitur in prima illa codicis parte Hipponenses Canones, inter triginta et tria illa statuta: et reuera omnes fere constitutiones in breuiario nostro recensite, illic inueniuntur quales erant antequam insertis aliis quatuordecim auctiores fierent et in aliis quibusdam partibus in melius reformarentur.

Tertii testis loco erit concilium Carthaginense uniuersale sub Bonifacio primate celebratum an. 525, post restitutam Africanis Ecclesiis et episcopis libertatem a uandalorum tyrannide. In illo recitata sunt plurima ex gemina illa parte Codicis Africani. Ex secunda longe plura ac presertim ex concilio anni 397, quod tertium sine addito appellat, nimirum tertium sub Aurelio, sed ad calcem prime diei duas insignes particulas non ex breuiario Hipponensi, sed  ex integris huius concilii actis que tunc adhuc supererant.

Primum excerptum eam exhibet gestorum partem in qua, quemadmodum compendiose refertur in prima  additione ad nostrum 748 breuiarium, Placuit etiam propter controuersiam, que sepe solet oboriri, ut omnes Africane prouincie obseruationem diei paschalis ab Ecclesie Carthaginensi curent accipere.

Alterum excerptum continet eam actorum partem in qua statutum hoc conditum fuit: Primatem proprium Mauritania Sitifensis, cum id postularet, habere permissa est in longinquioribus Mauris, ut habet codex noster in additione prima breuiario facta a Carthaginensibus Patribus. Item altera pars eiusdem statuti, quod abbreuiatum pariter habetur post uerba mox relata: Ceteri prime sedis episcopi ex concilio episcopi Carthaginensis Ecclesie primates prouinciarum suarum constituendos esse professi sunt, si aliqua altercatio fuerit. Non potest, opinor, luculentius refutari argumentum  Schelstratii, desumptum a scriptorum omnium, aut monumentorum antiquorum, ut putabat, silentio, quam gemina illa interlocutione, que codici nostro et Hipponensi presertim breuiario lucem affert maximam, certumque sinceritatis characterem.

Abunde igitur uideor mihi satisfecisse prime parti argumenti quinti, quo asseritur, quod nullus eorum qui concilii Hipponensis meminerunt, uel unum ex omnibus titulis  agnouerit pro titulis canonum Hipponensium. Immo meminit Augustinus, meminit auctor partis II Codicis Africani, et omnes fere illius canones in priori recensitos digito monstrat: meminere Carthaginensis concilii plenarii Patres anno 525 congregati, et duas integrorum actorum particulas insignes, duasque sanctiones Hipponenses ob oculos ponunt; meminit denique Ferrandus, cuius testimonium potissimum obiicit et urget dissertator aduersus breuiarii sinceritatem, quod clare patebit ex iis ad que pergimus.

 Altera pars quinti argumenti hec est; quod cuncti  alios retulerunt  qui in breuiario illo non reperiuntur. Ad generalem hanc obiectionem, generalem supra responsionem reposuimus: singulis exemplis iam responsum imus. Hoc  primum subiicitur: Quatuordecim annis tantum post concilium Hipponense celebratum fuit Carthaginense concilium sub Aurelio, qui refert in  Hipponensi concilio statutum fuisse de 749 concilio plenario singulis annis per diuersas Africe prouincias habendo, quod nullibi reperitur in breuiario. Pondus ego libens addo obiectioni. Nimirum non in illo solum concilio anni 407, sed in concilio generali anni 397 bis fit mentio statuti illius Hippone conditi, ut uidere est Cod. Afric. c. 51 et 52. Sed quid tum? si omnia in breuiario continerentur, non esset breuiarium. Deinde prima pars statuti tota quanta est, iacet capite 5 breuiarii nostri; et reuera legitur etiam inter Hipponenses canones in prima parte Codicis Africani recensitos. Altera uero pars non uidetur omnibus placuisse, et eam ob causam non excerpta. Nam in concilio anni 397, in quo repetiti ac confirmati sunt canones Hipponenses, hec c. 51 codicis dicit Aurelius: Nos spopondisse iamdudum meminimus, ut singulis quibusque annis ad tractandum conueniamus. Hac occasione Honoratus et Urbanus legati prouincie Sitifensis alteram partem commemorant, Quia constitutum est in concilio Hipponensi singulas prouincias  tempore concilii uisitandas esse; et exinde urgent ut secundum ordinem Mauritania prouincia uisitaretur, id est ut in ea prouincia concilium generale per uices congregaretur. Quo audito sermonem arripuit Aurelius, effecitque ut nichil legatis promitteretur: et tamen hoc obseruatum est, inquit Aurelius in concilio an. 407, ut indiceremus aliquando in Numidia, aliquando in Byzacio; at, ut idem statim subiicit, hoc laboriosum omnibus fratribus uisum est. Quamobrem in capite subsequenti  placuit synodo uniuerse 1o Ut non sit ultra fatigandis fratribus anniuersaria necessitas. 2o Quoties exegerit causa communis . . . . . congregandam esse synodum in ea prouincia ubi opportunitas persuaserit. 3o Ut cause que non sunt communes, in suis prouinciis iudicentur. Hec opinor causa fuit cur statutum, quod aliarum prouinciarum episcopi condi curauerant apud Hipponem, Aurelio tunc temporis adhuc recente in primatu et in aliena prouincia synodo presidente, idem in sua anni 397 synodo  absentibus Numidie episcopis excerpi ac confirmari uetuerit, ac post aliquot annos etiam abrogari curauerit.

Idem fere dicendum de canone Hipponensi, 750 quo statutum dicitur ut X kal. Septembris annuus prouinciarum conuentus haberetur. uidetur enim primas Carthaginensis cum suis cepiscopis egre tulisse ut eius arbitrio non dimitteretur cura deligendi et tempus et locum concilii: unde in Codice Africano, ut unica synodus extra Carthaginem coaluisse conspicitur post Hipponensem, ita unica X kal. Septembris, etsi pauce alie ad istum temporis articulum accedunt. Quare non curauit Aurelius Hipponensem illum canonem retineri in breuiario. Si hec non satisfaciunt, addo hoc statutum non pertinere ad communem clericorum disciplinam, et eam ob rem breuiario non contineri. Producat dissertator originalia et integra concilii acta, et illic omnes ad unum canones ostensurum me spondeo.

 Eadem responsione eliduntur obiecta Ferrandi capitula, que  ex integris actis excerpta ab illo fuere; sicut factum est a Patribus concilii Carthaginensis anni 525, sub Bonifacio primate.

Sextum argumentum repetit dissertator ex Carthaginensi concilio, quod uulgo tertium dicitur, et in quo canones illi Hipponensi concilio attributi, statuti sunt. Sed hec canonum collectio que sub nomine concilii tertii Carthaginensis circumfertur, extra Codicem Africane Ecclesie,  certissime spuria est ac supposititia, ut iam superius euici. Genuina synodi istius acta sola illa sunt que in Africano canonum Codice habentur ad annum 397, Cesario et Attico coss. At uero qui istius codicis partem, quam dissertator obiicit, paulo accuratius inspexerit, statim animaduertet quam uana sit eius obiectio, quam his uerbis proponit, adducta prius Epigonii episcopi sententia: Epigonius episcopus dixit: In hoc breuiario, quod decerptum est de concilio Hipponensi, nichil arbitramur esse emendandum, uel assuendum, nisi ut  dies sancte Pasche tempore concilii innotescat. Quo ex canone habemus, inquit Schelstratius, nichil de statutis Hipponensibus relatum fuisse inter canones concilii Carthaginensis III quam illud quod de Paschate tractat.

Quis non miretur animaduersum a dissertatore non fuisse, uerba illa Epigonii, 751 Nihil arbitramur emendandum, uel assuendum, nisi ut, etc., extendi  non ad solum canonem de Paschatis die concilii tempore indicanda, sed ad alios etiam tredecim canones illi subiectos, qui omnes sunt inserti breuiario Hipponensi? ut facile intelligitur ex his uerbis canoni decimo quarto appensis: Quibus insertis Honoratus et Urbanus episcopi, etc., dixerunt. Non unicus igitur canon assutus est Hipponensi breuiario, sed toti quatuordecim.

Et ne quis obiiciat parum credibile esse Epigonium statim nulla habita deliberatione, tot canones protulisse breuiario inserendos, meminisse opus est additionem  istiusmodi iamdiu ante fuisse statutam ab Aurelio ceterisque episcopis, qui diem et tempus concilii preuenerant, ut loquitur Aurelius in eo tractatu quem cum Byzacenis idem tunc habuit, in eo forsan conuentu qui iisdem coss. sexto kalendas Iulias habitus Carthagine legitur in Codice Africano ad calcem concilii de quo agimus. Et reuera eadem illa sunt que in codice nostro post synodicam dicuntur in concilio Carthaginensi cum Byzacenis episcopis collata et diligentius tractata.

Quamobrem antequam Epigonius loqueretur, hec Aurelius dixerat: Si ergo placet, que tractata sunt legantur, et singula a uestra caritate considerentur. Post que Epigonius non priuatum, sed commune conuentus illius suffragium prolaturus, non ait arbitror, sed arbitramur, et insertis quatuordecim canonibus, ad alia tractanda perrexerunt Patres.

Tantum abest igitur ut obiectus codicis locus Breuiarii sinceritatem minuat, ut potius illam confirmet,  cum omnes illi canones reuera inserti habeantur breuiario. 752 Econtrario autem infirmat auctoritatem collectionis illius canonum concilii Carthaginensis tertii, que extra codicem habetur in uoluminibus Conciliorum. Constat enim quatuordecim illos insertos canones ante X kalendas Septembris editos non fuisse. Constat etiam post illam synodum aliam congregatam non fuisse eodem anno apud Carthaginem; ac proinde fictitiam esse necesse est uulgarem illius canonum farraginem. Illa autem que in codice habetur X Sept.  anno 397 collecta, est uere Carthaginensis. Est enim earum que sub Aurelio coacte sunt tertia; sed prima Hippone, due alie apud Carthaginem celebrate sunt.

Septimum argumentum, ex subscriptione Aurelii petitum, responsione non indiget, explicata superius synodorum Carthaginensis et Byzacene differentia,  ceterisque que initio huius dissertationis discussa sunt. Plura supersunt que emendatione indigent in illa Schelstratii dissertatione; sed modo non uacat illis discutiendis operam collocare. Mihi satis est exsufflasse cuncta que a uiro non indocto adducta fuerant, ut breuiario illi Hipponensi auctoritatem detraheret, ac per illius latus Romanum canonum Codicem confoderet. Fallor, nisi omnes quorum palato sacra sapit antiquitas, mihi iam ultro non concesserint suam modo constare breuiario illi Hipponensi sinceritatem et auctoritatem, egregiumque istud rei canonice monumentum ab omnibus suppositionis suspicionibus plane liberum iam esse debere: ac demum ex illius authentia non parum auctoritatis ac ponderis accedere integro, cui insertum est,  canonum Ecclesie Romane Codici, cuius antiquitati ac sinceritati tot alia momenta suffragantur.





BALLERINIORUM OBSERuATIONES In Dissertationem XII Paschasii Quesnelli, de Codice canonum ecclesiasticorum et constitutorum sancte sedis apostolice, quem ille perperam Romane Ecclesie attribuit

 753 I. Cum Quesnellus in ms. Oxoniensi collectionem canonum et constitutorum sedis apostolice coniunctam deprehendisset cum epistolis et sermonibus S. Leonis Romani pontificis, statim eam opinionem induxit in animum, hanc collectionem ad Romanam Ecclesiam pertinuisse, fuisseque publicum eiusdem Ecclesie codicem, qui quidem in usu fuerit sub Innocentio I, Zosimo et Leone pontificibus. Licet autem huic sententie nec titulus ipsius collectionis, nec prefatio, nec ulla alia annotatio suffragaretur, magno tamen coniectatori facile fuit plura congerere ut eamdem sententiam aliqua uerisimilitudine indueret. Absoluta in hanc rem dissertatione, Thuaneum codicem eiusdem collectionis multo uetustiorem, quem antea ob solas Leoninas litteras contulerat, diligentius euoluens, peruidit eamdem in eo canonum et constitutorum collectionem reperiri, sed sine sermonibus S. Leonis, et cum paucioribus eiusdem epistolis quam in ms. Oxoniensi; ac preterea has in illo inuenit ipsi collectioni annexas, cum in  exemplo Oxoniensi aliis pluribus epistolis ipsius pontificis addite, distinctum ueluti corpus conficerent. Si antiquiori ac prestantiori codici maiorem fidem prebuisset, et si hoc inter utrumque codicem discrimine monitus, exquisisset alia eiusdem collectionis mss. exemplaria, quorum plura in Gallicanis bibliothecis conseruantur; facile cognouisset eam collectionem in hoc uno Oxoniensi exemplo, ac in alio antiquiori, ex quo Oxoniense exscriptum fuit, coniunctam fuisse cum Leonis operibus, meroque antiqui librarii arbitrio ab ea dissectas fuisse duas et triginta ipsius pontificis epistolas, ut inter eius opera cum ceteris eiusdem epistolis describerentur. Hinc autem intelligens eas epistolas 32 huius collectionis esse portionem ceteris omnibus uetustioribus exemplaribus probatam, ipsamque collectionem, ut Romana credatur, nichil presidii habere ex Leonis operibus, que in Oxoniensi annectuntur, sententiam primo receptam fortassis deseruisset. At cum hec  ipsi multum placeret, nouo labore lucubratam dissertationem recognoscere, et in ipsa fusius eamdem opinionem fulciri nisus est. Ut autem que huic opinioni aduersabantur componeret, octo etates eiusdem codicis distinxit, ac si hec collectio non uno tempore condita, sed pluribus subinde accessionibus aucta fuerit: quod tamen nullo codice, auctoritate  nulla probare potuit, sed ex eo solo preiudicio statuendum fuit, quod hic codex Romane Ecclesie esset, nec aliter obiectis difficultatibus respondere liceret.

II. Totus itaque hic eius labor mera est inanium coniecturarum congeries, quam disiicere non difficile fuerit. P. Coustantius in prefatione ad tomum primum Epistolarum Romanorum pontificum part. II, § 3, scite quidem et nauiter 755 non pauca produxit, ex quibus illius nisus satis eliditur. Iuuerit tamen et studium nostrum, quo dum ex eius obseruationibus proficientes alias atque alias adiiciemus, premisse dissertationis falsitas euidentius elucescet. In id autem ee rationes premittentur, ex quibus hunc codicem ad Romanam Ecclesiam non pertinuisse constabit. Tum uero Quesnelli argumenta seu potius coniecturas ad calculos reuocabimus.



CAPUT I. Probatur codicem a Quesnello editum non fuisse Romane Ecclesie. Fuit collectio priuato studio condita in Galliis.


I. Tria sunt potissima capita que collectionem a Quesnello uulgatam non fuisse Codicem canonum Romane Ecclesie auctoritate editum usuque receptum probant. 1o Quia multa continet que Romane Ecclesie non congruunt. 2o Quia non paucis caret que in publico eiusdem Ecclesie Codice non fuissent omissa. 3o Quia nimia confusione inficitur, que Codice Romano sub sapientissimis pontificibus edito indigna sunt. Primum caput plura demonstrant.

II. uersio canonum Nicenorum que in Quesnelliana collectione exhibetur, aliena est ab interpretatione que in Romana Ecclesia obtinebat. Due Niceni concilii particule suppetunt ex ea uersione quam eadem Romana Ecclesia recepit, nimirum symbolum, quod S. Leo inseruit epistole 165 ad Leonem Augustum, cap. 3, et canon de Catharis recitatus ab Innocentio I in epistola ad Rufum Thessalonicensem  aliosque episcopos Macedones, que in nostra collectione describitur cap. 22. Confer utrumque cum interpretatione nostri codicis, et uersionis discrimen in oculos statim incurret. In canone autem de Catharis dissimilitudo utriusque interpretationis eo maior patebit, quod non tam in uerbis sita est quam in sensu, et in eo quidem sensu qui in codicis  Quesnelliani uersione disciplinam omnino erroneam et ab Ecclesie presertim Romane disciplina ac doctrina maxime abhorrentem prefert. De Catharorum enim clericis ad Ecclesie unitatem redeuntibus, qui ex Innocentii interpretatione recipiendi erant sola manuum impositione, in uersione eiusdem codicis traditur: Placuit sancto concilio ut ordinentur, et sic permaneant in clero. Quandonam Romana Ecclesia clericos in heresi uel schismate rite ordinatos, dum in gradu suo reciperentur, iterum ordinare consueuit? Num eiusmodi uersio, in quam interpretis inconsideratione error irrepsit, a Romana sede recepta, et publico Codici inserta credi potest? Etsi uero in uersione quoque ab Innocentio proposita aliquid difficultatis insit, ut pluribus explicauimus tomo II, not. 13 , in obseruationes Quesnelli ad epist. 167, nulli tamen errori dogmatico fauet. Neque probabilis est eiusdem Quesnelli responsio allata cap. 6, Innocentium scilicet,  dum Macedonibus rescripsit, uoluisse canonem, qui obiectus fuerat, uerbum e uerbo uel scribere, uel uertere ex eorum litteris: perinde ac si uel illi Greci Latine scripserint ad Innocentium, uel Innocentius ex Greco textu Latine reddiderit canonem noua uersione, que erroneam disciplinam ingereret, ea neglecta que in sua Ecclesia recepta erat: cum nichil hec noua uersio ad causam pertineret, ut ipse Quesnellus eodem loco fatetur. Alterutra uersio, inquit, eque Innocentii cause patrocinabatur. Et siquidem ex Romana uersione metuendum ipsi erat, ne forte Macedones  eius auctoritatem declinarent, et ad canonis fontem  prouocarent; eque timendum erat de noua uersione, quam ipse pontifex confecisset. Questio cum Macedonibus non circa ordinationem uersabatur, num rata esset, an irrita; sed in eo erat, num a Bonoso ordinati recipiendi essent in clero. Macedones hoc asserebant Niceni canonis auctoritate, in quo ut Cathari, seu Nouatiani in suo gradu reciperentur concessum fuit.  Innocentius uero id negans, canonem eo tantum consilio recitauit, ut ostenderet indulgentiam erga Nouatianos adhibitam peculiari de causa, ad alios hereticos et ad Bonosianos non esse extendendam: quam in rem nulla noua uersione opus fuit. Igitur Innocentii uersio Romana negari non potest; 757 ac propterea que in nostra collectione tam est diuersa, aliena agnoscitur ab eo codice, qui in Romana Ecclesia receptus credatur.

III. Alium quoque Nicenum canonem 11 obseruare libet. Felix III, in epist. 7 ad episcopos per diuersas prouincias constitutos, hec scripsit: De clericis autem et monachis, aut puellis Dei, aut secularibus seruari precipimus hunc tenorem, quem Nicena synodus circa eos qui lapsi sunt uel fuerunt seruandum esse constituit, ut scilicet qui nulla necessitate, nullius rei timore atque periculo, se, ut rebaptizarentur, hereticis impii dediderunt, si tamen eos ex corde peniteat, tribus annis inter audientes sint, septem uero annis subiaceant  inter penitentes manibus sacerdotum, duobus etiam oblationes modis omnibus non sinantur afferre, sed tantummodo secularibus [Al. popularibus] in oratione socientur. Nihil dubitandum uidetur quin hic uerba Romane uersionis canonis 11 a S. pontifice exscripta fuerint, a quibus nimium multum absunt uerba interpretationis in Quesnelliana collectione inserte, ubi idem canon sic effertur c. 17: De his qui preuaricati sunt sine ulla necessitate, sine ablatione patrimonii, uel sine aliquo periculo, etc. Si qui ergo ex animo penitent, tribus annis inter auditores constituantur, si fideles sint, et septem annis inter penitentes; duobus uero annis extra communionem in oratione sola participes fiant populo. Par fere dissimilitudo deprehenditur etiam in duobus aliis Nicenis canonibus 13 et 14, ab eodem pontifice in laudata epistola memoratis, qui in Quesnelliano codice recensentur can. 19 et 20. Quis ergo Romanum Codicem credat in quo tantum est uersionis Nicenorum canonum discrimen?

 Iu. Multo autem magis alieni sunt a Romano Codice, qui in usu fuerit Innocentio I, Zosimo, ac Leone pontificibus , canones aliarum synodorum nostre collectioni inserti, cum solos canones Nicenos et Sardicenses simul iunctos et Nicenorum nomine inscriptos Romana Ecclesia ad Leonem usque receperit. Id latius probauimus in premisso Tractatu part. II, c. 1, ubi inter cetera eorum opinionem reiecimus qui Grecos canones antiquiorum conciliorum Ancyrani, Neocesareensis atque Gangrensis Nicenorum nomine a ueteribus Romanis pontificibus designatos contendunt. Clariora porro sunt que Constantinopolitanos canones in Romana Ecclesia diutius, seu usque ad S. Gregorii tempora, non receptos euincunt. Frustra uero hanc obiectionem elidere Quesnellus nititur cap. 2, ubi uarias sui codicis etates comminiscens, eosdem canones post S. Gregorium codici additos ingerit. Cum id nulla ratione fulciatur, merum inuentum  agnoscitur, ut inuicti argumenti uis declinetur. Eiusmodi etiam sunt alia multa in iisdem etatibus distinguendis, que nulla alia de causa afferuntur, nisi ut aliis difficultatibus occurratur. Quis uero meris arbitrariis inuentis fidat, publicumque Romane Ecclesie Codicem astruat, qui euidentissimis argumentis refutatur? Ipse Quesnellus dissert. 11 num. 6, Nunquam, inquit, a Romanis pontificibus Leoni uel equalibus uel anterioribus alios canones citatos legimus preter Nicenos uel Sardicenses pro Nicenis habitos. Innocentius I expressis uerbis ait alios recipiendos non esse. Quis ergo eum Romane Ecclesie Codicem uenditet, in quo preter Nicenos et Sardicenses, aliarum quoque synodorum canones recepti inueniuntur? At subdit: Nec particularium synodorum decreta, etsi alique illarum synodorum in Codicem Romanum iam essent relate, ante Chalcedonensem synodum apud plerasque Occidentalium partium Ecclesias in auctoritatem recepta sunt: id est, relata erant in codicem publicum, sed in auctoritatem non erant  recepta, nec idcirco ab ullo Romano pontifice unquam citata fuere. Quis id intelligere potest? Cum codex publica auctoritate editur, ut publico usui inseruiat; canones in eo inserti publicam auctoritatem acquirunt. Si nulli alii canones preter Nicenos et Sardicenses auctoritatem habebant in Romana Ecclesia, non ergo fuerant publico codici inserti, nec publica auctoritate uulgati. Quomodo igitur codex Quesnellianus ille esse in ipso titulo traditur, qui in usu erat in Romana Ecclesia sub Innocentio I, Zosimo et Leone, si canones in eo descripti non erant in auctoritatem recepti? Num quod erat in usu in Romana Ecclesia, in auctoritate non erat? Nonne Quesnellus in antecedenti dissertatione 11, cap. 2 759 circa medium contendit, decreta promulgata haberi, ita ut homines iisdem teneantur obnoxii, cum publico ac recepto codici habentur inserta? Pro publico autem ac recepto codice suam collectionem uenditat. Dum ergo descriptis antea uerbis particulares synodos in eadem  collectione propositas in auctoritate non fuisse prodit, ipse sibimet manifestissime contradicit. Quanto igitnr melius dicemus eam collectionem, in qua synodorum canones a Romana Ecclesia non recepti describuntur, pro Romano publico Codice haberi non posse?

u. Alia eiusmodi codici minus congrua paucis indicabimus. Quis credat Romanos pontifices in suo codice publico breuiarium synodi Hipponensis conditum in concilio Carthaginensi anni 397, idibus Augusti, cum tribus alienis canonibus recepisse? Si Quesnello credendum esset, idem breuiarium secundo codicis capitulo insertum fuit, cum oborta Pelagiana heresis maioris Romanam inter et Africanam Ecclesiam commercii necessitatem fecit. Si autem, ut ipse ait, hac occasione magis innotuit Romane Ecclesie Africana disciplina, quam suis moribus accommodatam iudicantes Romani cleri proceres, suam illam facere ac proprii codicis partem esse uoluerunt; ea utique innotuit  ex Aurelio et Augustino episcopis Africanis, qui precipue eadem occasione ad Romanos pontifices litteras dedere. Breuiarium ergo hac occasione acceptum ab iis qui ipsum uel condiderunt uel confirmarant tres illos canones additios habere non poterat. Hec autem animaduersio sicut improbabilem ostendit Quesnelli coniectationem de tempore quo hoc breuiarium codici accesisse existimat; ita etiam incredibile euincit, Romanos pontifices, si idem breuiarium aliquando accepissent, non sincerum, sed extraneis additamentis auctum accepisse, et publica auctoritate edidisse.

uI. Multo autem incredibilius est eosdem codici publico bis inseruisse definitionem concilii Chalcedonensis, primum capite 25 ex una uersione, dein cap. 54 ex alia, quam, a Quesnello omissam, ex omnibus huius collectionis exemplaribus in nostra editione produximus. Quid dicemus de errore manifesto qui elucet in epigraphe prefixa rescripto Honorii capite  decimo quarto? Hoc rescriptum signatum pridie kalendas Maii anni 418, in epigraphe datum prefertur acceptis synodi suprascripte gestis, que capite precedenti decimo tertio dicuntur condita sequenti die kalendarum Maii anni eiusdem. Num uetus Romana Ecclesia tantum errorem in publico codice inseruisset? uide que hac de re plenius dicentur in obseruationibus ad Quesnelli dissertationem 13, num. 2. Adde libellum fidei qui Augustino attribuitur cap. 40. Hunc nichil aliud esse nisi regulam fidei multo post Augustinum conditam in concilio Hispanico, quod Leonis iussu habitum fuit, ostendimus in notis ad Quesnelli obseruationes in epist. 15 ad Turribium, tomo II. Hunc autem libellum cum aliis tribus a S. Leone codici additum Quesnellus opinatur dissert. 14, § 8, n.3. Num hic pontifex libelli memorati auctorem ignorasse credendus est, uel Augustini nomen uoluisse imponere? Idem esset, si alius antiquus pontifex codicis auctor crederetur. Quid porro inter plures fidei libellos, qui in apostolicis scriniis seruabantur,  quatuor tantum in codicem relati, ac inter hos ille Faustini, quem schismaticum fuisse certum est? Quid dicemus de nonnullis legibus ex Codice Theodosiano excerptis? Quid de regula formatarum, aliisque similibus documentis, que publico codici in Romane Ecclesie usum edito non uidentur congruere?

uII. Nec minus mouere debent que in eodem codice omissa fuere. In Nicenis canonibus non legitur ultimus de omissione genuflexionis diebus Dominicis atque paschalibus. Id in eam causam Quesnellus reiicit, quod contraria esset Romane Ecclesie disciplina. At idipsum improbabilissimum est. Quanta enim fuerit omnium et singulorum canonum Nicene synodi apud Romanos pontifices obseruantia, ex pluribus, Leonis presertim, testimoniis liquet, quibus aduersus Anatolii Constantinopolitani nisum uni Niceno canoni contrarium resistens, protestatus est se non posse permittere ut quippiam ex iisdem canonibus uioletur. Hinc in epist. 105 ad Pulcheriam  Augustam, cap. 2, Quoniam, inquit, contra statuta paternorum canonum, que ante longissime etatis annos in urbe Nicena spiritualibus sunt fundata decretis, nichil 761 cuique audere conceditur; ita ut si quis diuersum aliquid decernere uelit, se potius minuat, quam illa corrumpat. Confer etiam epist. 106 ad ipsum Anatolium, cap. 4, ubi Nicenas leges mansuras usque in finem tradit; ac de Nicenis Patribus ait: Apud nos, et in toto orbe terrarum in suis constitutionibus uiuent; et si quid usquam aliter quam illi statuere presumitur, sine cunctatione cassamus, ut que ad perpetuam utilitatem generaliter statuta sunt, nulla commutatione uarientur. Et epist. 107 ad Iulianum Censem: Cum frequentibus experimentis probauerit dilectio tua, quam CONSTANTI FIRMOQUE PROPOSITO SANCTORUM NICAENORUM CANONUM STATUTA CUSTODIAM, dissolui omnes ecclesiasticas regulas estimanus, si QUIDQUAM ex illa sacrosancta Patrum constitutione uioletur. Similia leguntur in epist. 119 ad Maximum Antiochenum cap. 4: Si quid a quoquam  contra Nicenorum canonum in quacunque synodo uel tentatum est, uel ad tempus uidetur extortum, nichil preiudicii potest inuiolabilibus inferre decretis; et facilius erit quarumlibet consensionum pacta dissolui, quam predictorum canonum regulas EX ULLA PARTE corrumpi. Et cap. 5: Nam quod ab illorum regulis et constitutione discordat, apostolice sedis nunquam poterit obtinere consensum. Alia eiusdem generis breuitatis gratia pretermittimus. Hinc ergo nichil dubitandum est quin et ingulos Nicenos canones, et illum quoque de omittenda genuflexione diebus Dominicis atque paschalibus constanter ab apostolica sede fuisse seruatos: alias si hunc unum discipline canonem Romana Ecclesia respuisset, nichil potioris rationis fuisset Leoni pontifici, ob quam tantopere reprehenderet Chalcedonenses Patres, qui in frequentissima synodo alium discipline canonem reformassent, nec potuisset suam et sue Ecclesie obseruantiam tam generalibus et solemnibus formulis profiteri.

uIII. Hanc quidem disciplinam non tam in Oriente  quam in Occidente uiguisse, testes a Quesnello producti in dissertatione cap. 5, n. 5 satis euincunt. Alia itidem ex aliis Patribus afferri possent, quorum nonnulla ita generalia sunt, ut eamdem disciplinam in tota Ecclesia custoditam declarent. S. Hilarius prolog. in librum Psalm,. num. 12: Hec quidem, ait, sabbata sabbatorum ea ab apostolis religione celebrata sunt, ut his Quinquagesime diebus NULLUS neque in terram strato corpore adoret. Cum in hoc aliisque similibus testimoniis NULLUS excipiatur, Romana utique Ecclesia excludi non potest. Unum satis exploratum addemus ex S. Augustino, qui cum aliquandiu Rome uersatus sit, ibidemque nonnullos libros scripserit, ut liquet ex lib. II Retractationum, c. 7 et 10, Romanorum quidem rituum, quorum nonnullos identidem memorat epist. 36 ad Casulanum, notitiam acquisiuit. Is autem epist. 55 ad Ianuarium, postquam num. 28 de diebus paschalibus generatim prodidit, stantes oramus; addidit num. 31: Ut autem stantes in  illis diebus, et omnibus Dominicis oremus, utrum ubique seruetur, ignoro. Cum ex dictis ignorare nequiuerit quid in eo seruaret Romana Ecclesia, in qua aliquot saltem Dominicis diebus perstitit; certum efficitur eum memoratam disciplinam in hac Ecclesia inuenisse. Nec minorem uim habet testimonium S. Hieronymi in libro aduersus Luciferianos num. 8: Etiamsi, inquit, Scripture auctoritas non subesset; TOTIUS ORBIS in hanc partem consensus instar precepti obtineret. Nam et multa alia que per traditionem IN ECCLESIIS obseruantur, auctoritatem sibi scripte legis usurpauerunt, uelut in lauacro ter caput mergitare, deinde egressos lactis et mellis pregustare concordiam ad infantie significationem, die Dominico et omni Pentecoste nec de geniculis adorare, et ieiunium soluere, multaque alia scripta non sunt  que rationabilis sibi obseruatio uindicauit. Hic quoque S. doctor antequam hec scriberet, Rome uersatus, studiis fuerat eruditus, et diebus Dominicis sepulcra  apostolorum et martyrum frequentans, standi uel genuflectendi disciplinam eadem in urbe seruatam ignorare non potuit. Si autem deprehendisset in hac principe totius orbis Ecclesia genua flecti diebus laudatis, non potuisset inter exempla eorum que in Ecclesiis totius orbis consensu obseruantur, hoc recensere quod die Dominico et omni Pentecoste nec de geniculis adoraretur. Esto autem hoc generale Hieronymi testimonium 763 possit non comprehendere aliquam ipsi ignotam Ecclesiam, Romanam certe eidem perspectam precipue complectitur. Confer not. 12  incap. 5 premisse dissertationis, ubi ipsa Quesnelli uerba in hanc rem adhibuimus. Quod si de hac eiusdem Ecclesie ueteri disciplina nullus peculiaris et expressus testis suppetit, id ea de causa accidit, quia nullus qui hoc de ritu apud Romanos scripserit, ad nos peruenit. Satis est autem nullum testari contrarium, ut ea Ecclesia in generalibus testimoniis comprehensa credatur.  Neque enim nisi apertissimis argumentis persuaderi poterit, ipsam, que tantam erga Nicenos canones obseruantiam professa est, hac in re ab omnium aliarum Ecclesiarum consuetudine et a Nicena constitutione desciuisse, ac e suis Nicene synodi exemplaribus canonem de genuflexione expunxisse. Confer not. 5  in cap. 5 dissertationis Quesnelliane, in qua aliam obseruationem hoc loco opportunam proposuimus.

IX. Urget Quesnellus defectum canonis de omittenda genuflexione non tam in sua collectione quam in abbreuiatione Rufini. Cum uero idem canon desit etiam in alia uetustissima interpretatione, quam ex ms. uat. Regine 1997 hoc tomo edidimus, manifestum fit hunc defectum non proficisci ex uersione Romana, sed ex aliquibus defectuosis Grecis exemplis, ex quibus tum Rufinus abbreuiationem compegit, tum laudata interpretatio deriuata fuit: quam quidem auctor collectionis Quesnelliane in nonnullis secutus est, ac presertim in omissione huius canonis  ,  ut in notis ad caput 1 ipsius collectionis animaduertimus. Idem uero defectus presumi nequit in eo Greco originali, quod ad Romanam Ecclesiam ex ipsa Nicena synodo transmissum fuit, et ex quo uersio statim lucubrata, ab eadem Ecclesia recepta est ac diligenter custodita: ac propterea defectus potius eiusdem canonis in Quesnelli collectione; hunc non fuisse ipsius Ecclesie codicem magis magisque confirmat.

X. Quid porro dicendum erit de omissis in eadem collectione prestantioribus constitutionibus Romanorum antistitum, que uel maxime inserende fuerant, si ipsi pontifices ex Romanis archiuis, in quibus omnes accuratissime seruabantur, publicum codicem edidissent? Hac autem in re ne pluribus exemplis lectores distineamus, considerare libet solas apostolicas litteras in causa Pelagianorum, quas potissimum collectionis auctor exhibuit. Inter constitutiones autem hac in causa editas omnium celeberrima profecto est tractoria Zosimi, qua Pelagiana heresis  toto orbe truncata est. Hanc quidem potissimum dedissent Romani pontifices, si monumenta huius generis collecta in codicem publicum retulissent. Deest autem in laudata collectione, ut alie plures insignes constitutiones desunt, que uel ab aliis collectoribus inuente et inserte fuerunt, uel a nonnullis antiquis indicate, iniuria temporum periere: nec periissent profecto, si publicus Romanus Codex eius temporis conditus ad nos peruenisset. Quot prestantissima Romane Ecclesie documenta nobis conseruauit Auellana collectio Rome olim compacta ex apostolicis scriniis, licet eius auctor nec publica auctoritate potiretur, nec codicem usui publico edendum sumpsisset? Quanto plura dedisset codex publica auctoritate in usum publicum promulgatus? Neque satisfacit Quesnelli responsio ex codice Dionysii, qui statutis sedis apostolice Siricio antiquioribus aliisque etiam posterioribus non paucis caret. Dionysius enim non publica, sed priuata auctoritate suam collectionem  edidit, nec apostolica scrinia exacte consulere potuit. Qui autem publica auctoritate, et in publicum usum codicem uulgasset, is apostolicum archiuum euoluens, prestantiores constitutiones usui maxime utiles, que tunc sane non deerant, haudquaquam pretermisisset.

XI. Omnium autem maxime publicum Romanum Codicem seculo u editum dedecet mira confusio que in nostra collectione deprehenditur. Nullus scilicet in hac ordo neque rerum, neque etatis seruatur: quippe conciliorum decreta, uti ipse Quesnellus notauit cap. 4, num. 1, pontificum decretis miscentur, nec pro etatis sue ordine collocantur, sed posteriora preponuntur prioribus, topica ecumenicis. Si quis alios publicos qui supersunt, Romane Ecclesie libros, sacramentarios, antiphonarios, etc., consideret, equum in omnibus ordinem inueniet. Cum seculo u, quo hic codex digestus et editus creditur, sapientissimi  pontifices, aliique studiosi homines Rome 765 floruerint; si hi publico usui collectionem canonum et constitutionum concinnassent, nichil dubii est quin documentis recto ordine dispositis codicem omnium optimum nobis dedissent. Mirum igitur est Quesnellum ex ea confusione, que a Romana eius presertim temporis Ecclesia maxime abhorret, intulisse codicem esse Romanum. Ipsa confusio, ait c. 4, n. 1, qua offensus Laurentius quidam Dionysium Exiguum ad nouum cudendum impulit, Romanum clamat codicem. Neque huic sententie quidquam suffragatur testimonium quod his uerbis respicit, Dionysii in epistola ad Stephanum. Dionysius enim non de publico Romane Ecclesie Codice loquitur, nec de documentorum in eo confusione, sed loquitur de translatione prisca canonum Grecorum, que circumferebatur in codicibus presertim Italicis, cuius confusione Laurentius presbyter Romanus offensus, eumdem Dionysium ad nouam eorumdem canonum interpretationem lucubrandam impulerat. Hec nimirum  sunt Dionysii uerba: Quamuis carissimus frater Laurentius assidua et familiari cohortatione paruitatem nostram regulas ecclesiasticas TRANSFERRE pepulerit, CONFUSIONE credo PRISCAE TRANSLATIONIS offensus, etc. Hec prisca translatio, uti coniecimus in Tractatu de Collectionibus part. II, c. 2, § 3, illa esse uidetur quam post Iustellum hoc tomo edidimus: que etsi fortassis fuerit in aliquot Romanis codicibus frequentior, non tamen hi dicuntur fuisse codices canonum publici, seu Romane Ecclesie auctoritate editi, usuque publico recepti; nec si fuissent huiusmodi, idem habendi essent ac nostra collectio, in qua ex uersione prisca preter Chalcedonenses nulli alii Grecarum synodorum canones inserti leguntur. Quod porro eodem loco Quesnellus ad confusionem codicis aliqua ratione uindicandam subdit: Sua ratione hec confusio nititur, nec ordine uacat ipsa ordinis perturbatio, ei hypothesi incumbit, qua hunc codicem non uno tempore conditum, sed diuersis etatibus auctum  cap. 2 statuit. Que tamen hypothesis, ut paulo ante animaduertimus, merum est inuentum, seu potius commentum ad plures difficultates declinandas excogitatum, quod nulla ratione fultum nemini probari poterit.

XII. Sed ut ad confusionem nostre collectionis reuertamur, hanc, si quis diligenter singula expendat, unoque obtutu omnia complectatur, tantam esse deprehendet, ut nedum Romane, sed nulli alii Ecclesie publicum codicem editure, at priuato tantum homini congruat, qui primis curis ac priuato studio ex arbitrio collegit que inuenit, nunc hec, nunc illa, nullo ordine, delectu nullo. Hunc quoque non dedecent alii defectus antea notati, quemadmodum defectus similes in aliis priuatis collectionibus antiquis passim occurrunt. Hinc sicut nulle eiusmodi collectiones sunt codices publica auctoritate editi, ita nec nostra collectio.

XIII. Addemus tandem aliam animaduersionem, qua cum probabilissimum fiet hanc collectionem non  Rome, immo nec in Italia, sed in Galliis fuisse digestam, tum uero eam codicem Romane Ecclesie haberi non posse non modicum confirmabitur. Licet plurimum diligentie adhibuerimus in exquirendis huius collectionis mss. exemplaribus, ne unum tamen inuenire licuit uel Rome, uel in tota Italia, cum plura in Galliis passim occurrant. Gallias ueteri significatione accipimus, quatenus Narbonensem, Aquitanicam, Lugdunensem, et Belgicam comprehendebant. Crabbus unum codicem Gandauensem primus adhibuit. Alanus Copus, Pamelius, et Henricus Grauius Atrebatensi usi sunt. Thuaneus, Trecopitheanus, Bellouacensis, Hubertinus S. uedasti, et alii eiusmodi in Gallicanis bibliothecis inueniuntur. Idem censendum de duobus codicibus bibliothece Cesaree uindebonensis, in quam aliquot exemplaria mss. e Belgio allata fuerunt. Tanta manuscriptorum  copia hoc quoque tempore conseruata in solis Galliis, nonne Gallicanam huius collectionis originem astruit? Adde quod nonnulla documenta huius collectionis nuspiam in Italicis, sed in solis Gallicanis collectionibus reperire licuit. Ita ex. gr. synodus Telensis, seu uerius Zellensis, in Gallicanis tantum codicibus inuenta est, uti monuimus not. 2  in cap. 62 nostre collectionis. Ancyranos quoque canones ad Occidentalium disciplinam emendatos preter nostram collectionem presefert etiam codex Corbeiensis, qui aliam Gallicanam uetustissimam collectionem a P. Coustantio laudatam continet. Italice autem antiquissime collectiones uat. Regine 1997, 767 Lucensis 88, et Barberina 2888, que profecto easdem emendationes recepissent, si in publico Romane Ecclesie Codice fuissent promulgate, eosdem canones sine ulla correctione exhibent. uide ergo num Romana haberi queat nostra collectio, que hisce characteribus Gallicana ostenditur. Hinc quidem  solis Gallicanis auctoribus isthec collectio usui fuisse deprehenditur. Pseudo-Isidorus, quem in Galliis suam collectionem digessisse ostendimus, ex eadem collectione plura decerpsit. uide Tractatum de Collectionibus part. III. Eneas Parisiensis in libro aduersus Grecos tom. I Spicil. Acher., ubi nichil Isidorianum subolescit, aliquot testimonia ex nostro codice exscripsit. Non solum enim c. 187 recitat longum fragmentum prefationis Niceno concilio prefixe, uerum etiam c. 195 et seqq. plura refert ex documentis Acacianis iisdem lectionibus et eodem ordine quo in eodem codice describuntur. Neminem extra Gallias eiusdem codicis uel leue indicium prebuisse inuenimus.



CAPUT II. Refelluntur argumenta pro asserendo Romano Codice a Quesnello allata capite quarto

Nunc expendenda sunt argumenta quibus Quesnellus suam sententiam statuere nititur; ipsaque eorumdem  imbecillitas nostram sententiam magis magisque confirmabit.

I. Primum argumentum sumptum ex Dionysio Exiguo satis elidimus capite precedenti num. 11; neque enim de antecedenti codice canonum et constitutorum sedis apostolice, qui Rome esset publicus usuque receptus, sed de Grecorum canonum prisca translatione loquitur, que a nostra collectione maxime discrepat. Confusio autem huius collectionis, quam diffiteri non potuit, ipsum monere debebat ne hanc Romano publico libro ascriberet, ut ibidem animaduertimus. Ceterum si ex Dionysio argumentari liceat, duo cum P. Coustantio aduersus Quesnellum breuiter indicabimus. Primo si noster codex publica, ut ille opinatur, auctoritate Romanorum pontificum editus usuque fuisset receptus, non tam facile Dionysius Rome priuatis petitionibus indulgens, de eo mutando ac de alio codice in eius locum substituendo cogitasset: nec si id studiosorum hominum commodo  sibi sumpsit, illud commisisset unquam, ut que in publico Romano Codice erant recepta, his locum in suo non relinqueret. Absunt tamen ab eius codice synodorum Carthaginensis et Mileuitane, nec non quinque Africanorum episcoporum ad Innocentium epistole, ipsius Innocentii ad easdem synodos et episcopos Africanos responsa; Simplicii, Felicis et aliorum scripta, que in nostra collectione inuenies. Dein tametsi Dionysius suum codicem priuata auctoritate concinnauit, ipsius tamen interpretatio mox a pluribus recepta fuit, adeo ut illam teste Cassiodorio de Diuin. Lect., c. 23, Romana Ecclesia usu celeberrimo complecteretur. Qui autem fieri potuisset, ut tam breui et tam facile in desuetudinem abiisset publicus regularum codex apostolica auctoritate uulgatus confirmatusque, et sua quodammodo antiquitate consecratus? Nonne id potius indicium est manifestum nullum publicum codicem Rome uulgatum atque receptum?

 II. Secundum Quesnelli argumentum, quo contendit codicis prefationem declarare ad usum Ecclesie Romane ipsum esse concinnatum, plane mirificum est. In uerbis enim que ex ipsa prelatione recitat, nichil de Romano Codice indicatur. Sola autem mentio Romane Ecclesie, que Nicenam fidem complectitur et ueneratur, Nicenasque regulas fidei, seu Niceno symbolo subnexas suscipiens confirmauit, et alia eiusdem generis, nonne etiam a non Romano collectore eoque priuato scribi potuerunt, ut ne exinde publicus Codex Romanus colligi queat? Quid quod ea uerba cum legantur in Gelasii decreto de scriptis apocryphis, nichil aliud innuunt, nisi collectorem in condenda prefatione, Gelasii uerba exscripsisse, sicut in reliquo eiusdem prefationis textu longum fragmentum non dubitauit excerpere ex historia Rufini? Num Romane dignitatis fuit publici codicis prefationem aliorum uerbis compingere? Cum uero ea prefatio de Nicena synodo tantum loquatur, et ad Nicenam 769 fidem ac regulas referantur uerba a  Quesnello descripta, quemadmodum et apud Gelasium, unde sumpta fuerunt, eodem referuntur; si a collectore ea prefatio huic codici premissa fuit, cum Nicenos canones in codicem retulit; ipsi Niceni canones huius collectionis primi post decretum Gelasii in codicem relati dicendi essent, ut ne prima huius etas, quam Quesnellus comminiscitur, solos Nicenos canones cum Sardicensibus preferens ad Innocentium I pertineat.

III. Tertia probatio ex citato Gelasii decreto accersita paucis expungitur. Nulla enim ratione Quesnellus presumit, quod nondum probauit, Gelasium ex prefatione codicis integras periodos exscripsisse, et non potius prefationis et collectionis auctorem exscripsisse ex decreto Gelasii. Hic quidem pontifex tot celebrium et luculentissimarum constitutionum auctor non ita erat in scribendo difficilis, ut alienis uerbis sententiisque indigeret, eaque solemni tractatui inserta proprio nomine edere non uereretur.  Prefationis autem ignoto scriptori sicut pudori non fuit ex Rufino plura totidem uerbis transcribere, ita nec ipsum puduit alia quedam excerpere ex Gelasiano decreto.

Iu. Quartum argumentum sumptum ex sexto Niceno canone, qui a Paschasino apostolice sedis legato eadem lectione recitatus est in concilio Chalcedonensi actione 16 qua describitur in nostra collectione, pluribus capitibus nutat. Primo enim si idem canon eadem lectione insertus inueniatur in aliis collectionibus Latinis, que procul dubio Romane Ecclesie codices non fuere, nonne tota hec argumentatio corruet? At huius generis sunt collectiones que continentur in ms. Fossatensi, in alio Claudii Hardy, in Pitheano, in uaticano Regine 1997, et in aliis codicibus, qui etsi ad Romanam Ecclesiam non pertinuerint, eumdem tamen canonem cum Paschasini lectione preferunt. Secundo canonis numerus, qui a Paschasino sextus dicitur, sumi non  potuit ex nostro codice, in quo decimus censetur. Potius ab eo recitatus dicendus esset ex ms. Hardyensi uel Fossatensi, in quibus non tam uerba quam numerus canonis cum Paschasino consentit: et siquidem hi codices non idcirco Romane Ecclesie dici queunt, multo minus Romanus credi potest noster codex, qui, etsi in eius canonis uerbis cum Paschasino concordat, in numero tamen discrepat. Coniecture quas affert Quesnellus ut hanc rationem eludat, mere diuinationes sunt, que locum habere nequeunt, nisi antea certe constitutum sit Paschasinum e nostro codice canonem recitasse. Tertio neque certum est Paschasinum e Romano exemplo eum canonem legisse, nec certum item est exemplaria Romana Niceni concilii eamdem lectionem ac uersionem exhibuisse quam Paschasinus adhibuit, uti obseruauimus in Tractatu de Collectionibus part. II, c. 2, § 1, n. 5. Tandem rebus pluribus manifestum fecisse uidemur auctorem nostri codicis pre oculis  habuisse eam Nicenorum canonum uersionem que in ms. uat. Regine 1997 continetur; ac ex ea canonem de quo agimus, totidem uerbis et eodem numero descripsisse. uide notas in cap. 1 nostre collectionis. Porro codex uat. Regine certe Romanus non fuit, nec Romanam Niceni concilii interpretationem continet, ut in Tractatu loco allegato ostensum est. Quis ergo ex canone qui ex uersione non Romana sumptus est, nostrum codicem Romanum fuisse colligere poterit?

u. Neque fortior est quinta Quesnelli probatio ex parenthesi Innocentii epistole ad uictricium in Romane sedis gratiam, ut putat, inserta: Cuius  in omnibus causis debet reuerentia custodiri. Cum enim hec parenthesis absit a codice Dionysii et a Sangermanensi antiquissimo exemplo; facile, inquit, quisque adducetur ut credat a Codicis Romani auctoribus additam, iure suo se uti autumantibus, cum in epistola Romani pontificis aliquid addebant,  quod ad eius illustrationem faceret. Huius autem coniecture, qua Romanos in liberiorum additionum suspicionem uocat, imbecillitas patet ex duobus: tum quia falsum est eam parenthesim inueniri in sinceris nostre collectionis exemplaribus, adeo ut ea in uno recentiori et minus exacto codice Oxoniensi posteriori manu fuerit inserta, unde ipsam uti alienam ab hac collectione idem Quesnellus in sua editione expunxit; tum quia eadem legitur in sex aliis uetustis collectionibus que Romane non sunt. uide 771 not.  18 in cap. 24 nostre collectionis, in quo ipsa epistola producitur. Adeo igitur hec parenthesis inepta est ad codicem Romane Ecclesie asserendum, ut aliis etiam in codicibus et collectionibus non Romanis reperiatur. Quod si hec parenthesis in exemplaribus uere Romanis exstitit, uti inuenitur in antiquis collectionibus presertim Italicis, quas in memorata annotatione indicauimus; cum sincera nostre collectionis exempla illam ignorent, hec collectio Romanum Codicem non continere ex  hoc ipso defectu pernoscitur.

uI. Canon uigesimus octauus Chalcedonensis concilii, quo de sedis Constantinopolitane prerogatiua statutum fuit, deest non minus in nostra collectione quam in Dionysiana, Prisca, Isidoriana et aliis, sicut etiam in Greco ipsorum canonum textu non inuenitur. Ad aliam enim actionem pertinet, ex qua quidam posteriores Greci illum excerpentes, ceteris canonibus diuersa actione editis eumdem addiderunt; sicut duo alii canones ex aliis eiusdem concilii actionibus ab iisdem Grecis excerpti, canonibus adiecti fuere. Quis ergo hinc nostram collectionem Romanum Codicem inferat, cum id tot aliis collectionibus non Romanis commune sit?

uII. Etsi Ecclesia Romana Nicenos et Sardicenses canones simul iunctos ac Nicenorum nomine inscriptos haberet, non tamen soli eius codices hanc coniunctionem et formam preferebant. uide in hanc rem Tractatum de Collectionibus part. II, c. 1, ubi  alios quamplures aliarum collectionum codices recensuimus; ac exinde tota septimi argumenti uis pro asserendo Romano Codice a Quesnello fusius proposita plane euanescet.

uIII. Ex Antiochenis et Constantinopolitanis canonibus, quos Quesnellus fatetur a Romana Ecclesia usque ad S. Gregorii pontificatum fuisse reiectos, mirificum plane argumentum elicuit pro astruendo codice eiusdem Ecclesie eo nomine, quia cum illi ad calcem, ut opinatur, codicis iaceant, post diuturnum tempus superadditi fuerint: quod, inquit, in ullo alio codice non deprehenditur. In aliis scilicet collectionibus suo loco inserti, non autem in calce superadditi inueniuntur. uerum hoc quoque argumentum ea gratuita hypothesi innititur, de qua capite antecedenti satis dictum est, nimirum hunc codicem non totum simul compactum, sed per partes  aliquot subinde additamenta recepisse. Deinde falsum est Antiochenos et Constantinopolitanos canones in fine codicis esse descriptos, cum referantur cap. 59 et 61, codex autem procedat usque ad caput 98. Num omnes etiam S. Leonis epistole aliquanto post Constantinopolitanos canones descripte, quas ad nostram collectionem spectare ex pluribus ac prestantioribus exemplaribus uidimus  , a Romano Codice excluse, et post Gregorium Magnum adiecte dici queunt? uera huius ordinis, seu potius huius confusionis ratio in auctorem collectionis referenda est, qui nunc hec, nunc illa, prout libuit, uel in manus eius uenerunt, codici inseruit. Ceterum sicut iidem canones licet a Romana Ecclesia non recepti, erant in collectione Dionysii ac in aliis antiquis; ita potuerunt referri etiam in nostra, dummodo nec illa Dionysii, nec alie antiquus et publicus Romane Ecclesie codex iudicentur. S. Gregorii testimonia, que in Tractatu retulimus, probant Constantinopolitanos canones fuisse in codicibus canonum. Cum  autem negat eos a Romana Ecclesia receptos, eosdem codices non fuisse publica auctoritate probatos significat.

IX. Quod porro num. 10 reponit Quesnellus de nonnullis conciliorum topicorum canonibus ad Romanam seu Occidentalem disciplinam accommodatis, Ancyranum canonem 10, in nostra autem collectione 11, respicit, in quo cum diaconis qui in ordinatione protestati sunt se non posse continere, et nichilominus fuerunt ordinati, si postea uxores duxerint, concedatur ut maneant in ministerio; in nostra collectione emendatum fuit maneant in clero tantum, et a ministerio abiiciantur. Ne quid uero ex hac emendatione arguatur pro constituendo publico Ecclesie Romane codice, illud potissimum euincit, quod idem canon eque emendatus inuenitur in celebri collectione Corbeiensi laudata a P. Coustantio; cum tamen hec nec Romane Ecclesie fuerit, nec publicus codex. Sic enim ibidem legitur teste eodem Coustantio in  prefatione ad tom. I Epist. Rom. pontif., num. 67: Diaconi quicunque ordinantur, si in ipsa  protestati sunt dicentes, se  habere 773 uxores, neque posse se continere; hi postea si ad nuptias conuenerint, maneant in clero tantum: quibus uerbis in nostra collectione additur, maioris utique explicationis gratia, et abiiciantur a ministerio. Idem Quesnellus in notis ad canones Gangrenses canonem huius synodi quartum ingerit, in quo decretum fuit: Si quis discernit presbyterum coniugatum, tanquam occasione nuptiarum quod offerre non debeat, et ab eius oblatione ideo se abstinet, anathema sit. Hunc autem canonem in nostra collectione idcirco omissum pronuntiat, quia Romana Ecclesia non recepit, ne forte idem canon de presbytero non tam coniugato quam coniugii iuribus utente intellectus incautos deciperet. At hac eadem ratione delenda etiam fuerant in synodica eiusdem concilii illa uerba quibus damnantur contendentes, presbyteros qui matrimonia contraxerunt, sperni debere, nec sacramenta que ab eis conficiuntur attingi. Si autem hec  uerba, ad que canon quartus refertur, expuncta non fuere, idem canon non memorata de causa, sed collectoris incuria ac saltu omissus agnoscitur. Porro ab Ecclesie Romane consuetudine alienum fuit canonum uerba mutare, uel omittere: unde in collectione Dionysiana, quam postea Hadrianus papa I Carolo Magno dedit, nichil neque in Ancyranis canonibus, neque in Gangrensibus emendatum uel omissum fuit: quod fecisset profecto, si in ueteri Romane Ecclesie codice unum canonem in Ancyranis correctum, alium in Gangrensibus expunctum reperisset.

X. Neque minus arbitraria sunt que Quesnellus subdit de Martino Bracarensi, ac si in Ancyrano canone ad Occidentalem disciplinam reuocando Codicem canonum Romane Ecclesie secutus fuerit. Neque enim ipse, qui licet Pannonius, in Oriente tamen aliquandiu  uersatus Grecam linguam didicerat, in sua compilatione adornanda Grecorum canonum Latinos, sed Grecos codices consuluit. Id satis colligitur ex ipsius epistola ad episcopum et concilium Lucense. Etenim post memoratum Grecum originale eorumdem canonum, absque ipsius diligenti collatione prestare non potuisset, quod subiicit, nimirum ut ea que per translatores obscurius dicta sunt, et ea que per scriptores sunt immutata, simplicius et emendatius restaurarem. Hinc eius uerba in Grecis, quos exhibuit, canonibus cum nulla uersione conueniunt, nec cum Isidoriana, que maxime in Hispania uigebat. Solum cum non integram eorumdem canonum interpretationem sibi proposuisset, sed ut selecta quedam capita, que magis expedire credidit, nouo ordine breuius ac facilius proferret in usum Ecclesiarum Hispanie, Ancyranom canonem earumdem Ecclesiarum discipline accommodandum putauit. In quo etiamsi fortassis aliquod nostre collectionis exemplum habuisset ante oculos, non tamen exinde sequeretur hunc fuisse codicem  Romane Ecclesie: aliquod enim huius Gallicane, ut uidimus, collectionis exemplar ex Galliis, ubi eiusmodi codices adhuc abundant, in Hispanias transferri, ac in Martini Bracarensis manus potuit peruenire.

XI. In capitulis de gratia et libero arbitrio, quos Quesnellus Leoni nostro perperam attribuisse probauimus tomo II in obseruationibus ad dissertationem eius tertiam, non solum laudantur tria decreta synodi Africane anni 418, uerum etiam auctoritates ex epistolis Romanorum pontificum contra Pelagianos. Hec porro cum Quesnellus ab auctore eorumdem capitulorum excerpta putet ex Codice canonum Romane Ecclesie, in quo tum memorata decreta Africana, tum indicate Romanorum epistole continerentur; animaduertens eiusmodi documenta nec in Iustelliano, nec in ullo alio codice canonum inueniri, sicut in nostro, hunc Romane Ecclesie codicem fuisse exinde demonstrari arbitratur. Hec, ni fallimur, uis est eius  argumenti, quod a Quesnello non ita clare proponitur num. 11. Cum uero ea documenta ob celebritatem cause Pelagiane uulgatissima essent, nichil cogit ut testimonia que auctor capitulorum adhibuit, e codice publico et non potius e uulgatis exemplaribus excerpta credantur. Dein si etiam ex canonum Codice sumpta dicenda essent, cum in nostro non legantur due epistole, altera Zosimi generalis ad totius orbis episcopos, altera Africanorum ad eumdem pontificem, ex quibus aliquot auctoritates iisdem capitulis fuerunt inserte; alius potius a nostro fuisset ille codex canonum, ex quo auctor capitulorum profecit. Preterea 775 dum hic auctor Carthaginensis synodi canones recitat, tertium, quartum et quintum capitulum uocat, que in nostro codice sunt canon quartus, quintus, et sextus. Hec ergo diuersa numerorum annotatio  codicem a nostro diuersum eidem auctori usui fuisse confirmat.

XII. Duodecimum argumentum, in quo Quesnelli contradictionem deteximus not. 21 ad caput 4, adeo infirmum est, ut confutatione non egeat. Alie collectiones Dionysio antiquiores desinunt in Gelasio; nec propterea codices Romane Ecclesie habentur.

XIII. Quod tandem affertur ex tractatu ipsius Gelasii, ubi sedium ordo secundum antiqua statuta maiorum esse traditur, prime autem beatissime Petri sedi trecentorum decem et octo Patrum inuicto et singulari iudicio uetustissimus iudicatus est honor, pro nostro codice nichil concludit. Ordo enim precipuarum sedium satis constitutus fuit in Nicena synodo, cum earum prerogatiue ex ueteri consuetudine confirmate fuerunt can. 6, unde hunc canonem laudauit S. Leo, cum Chalcedonensem constitutionem, qua Constantinopolitano episcopo secundus locus tribuebatur, idcirco noluit approbare, quia Niceno decreto aduersabatur. Quid ergo prefatio nostri codicis a Quesnello obtruditur,  ac si Gelasius laudatis uerbis respexerit eum ordinem sedium qui in ipsa prefertur? cum presertim hec prefationis particula ex alio Gelasii documento exscripta fuerit, uti uidimus num. 3. Quod porro de prime sedis honore a Nicenis Patribus constitutum dicitur, etsi forte referatur ad eam uersionem que a nostre collectionis auctore recepta fuit, ubi eidem sedi primatus expresse asseritur; non tamen sequitur eamdem collectionem adhibitam fuisse a Gelasio, cum eadem uersio in aliis collectionibus et codicibus contineatur. uide cap. 1, num. 4. Quid si eamdem sententiam potuit Gelasius colligere ex alia uersione canonum Nicenorum, ex. gr. ex prisca, in qua Romane sedis primatus canone sexto palam astruitur his uerbis: Antiqui moris est ut urbis Rome episcopus habeat principatum? Illa tandem eiusdem tractatus Gelasiani, in quibus Romane sedi ea antiqua et uetusta reuerentia tribuitur, per quam omnium sacerdotum dignitas semper est roborata atque firmata,  Sardicensem utique canonem uidentur respicere, in quo statutum fuit ut in episcoporum causis secundi iudicii decernendi cura Romano episcopo ob S. Petri reuerentiam deferretur. At Sardicenses canones etiam cum Nicenis coniuncti, ac Nicenorum titulo inscripti non in sola Quesnelliana collectione, sed in aliis multis reperiebantur, ut nichil exinde pro ea collectione conuinci queat. Cetera, que in premissa dissertatione aliquam animaduersionem huc pertinentem merentur, in subiectis annotationibus expensa reperies. Cum ergo nichil probent quecunque pro asserendo Romano Codice Quesnellus congessit, econtra uero multum conuincant, que nos pro eodem abiudicando superiori capite attulimus; ad reuincendam ac extrudendam prorsus eius sententiam nichil amplius desiderabitur.



DISSERTATIO DECIMA TERTIA. DE CONCILIIS AFRICANIS IN PELAGIANORUM CAUSA CELEBRATIS AB OBITU INNOCENTII PAPAE I USQUE AD ZOSIMI ADuERSUS EOSDEM SENTENTIAM: Ubi de eorum presertim numero, ordine et tempore; item de numero canonum Africani concilii de Gratia; et de prime Constitutionis Honorii imperatoris aduersus Pelagianos origine et auctoribus. Ad Capitula XIII et XIu Codicis canonum et constitutorum Ecclesie Romane.


 777 I. Occasio huius dissertationis.---Aduersus codicis sinceritatem, eiusque assertum a nobis in Ecclesia Romana usum arguet nonnullus ex inscriptione constitutionis Honorii imperatoris, pridie kalend. Maias an. 418 date, que incipit: Ad conturbandam, occurritque capit. 14. Sic enim se habet illa epigraphe in codice Oxoniensi: Incipit sacrum rescriptum acceptis synodi supradicte gestis: quibus prorsus similia exhibet Thuaneus codex: nisi quod  pro supradicte in eo legitur SSte, id est, suprascripte. Salmasius, qui hoc posteriori codice usus est, Carthaginensem synodum illico interpretatus est duabus litteris designatam; nec opus illi fuit diuinare, cum luce clarius appareret auctorem tituli aliam in mente synodum non habuisse quam plenariam illam Carthagine habitam, ubi octo uel nouem decreta aduersus Pelagianos condita sunt, que quidem capite immediate superiori comprehenduntur. Atque ex  huiusmodi epigraphe concludit Salmasius Eucaristici de Ecclesiis suburbicariis parte II, cap. 1, et ex Salmasio Usserius de Antiqu. Ecclesiar. Britan., c. 10, edictum Honorii datum esse acceptis Carthaginensis synodi gestis seu decretis octo. At, inquiunt nuperi Pelagiane Historie scriptores eruditi Henricus de Noris et Ioannes Garnerius, cum uno saltem die edictum antecesserit plenariam illam synodum que kalendis Maiis in eodem codice 778 assignatur, qui fieri potuit ut huius gesta ex Africa exspectauerit Honorius, constitutionem suam editurus? Porro tam grauis allucinatio non arguere uidetur codicem auctoritate Romane, hoc est, doctissime Ecclesie conditum, sed rudiorem potius imperiti consarcinatoris operam.

II. Par non est titulorum capitulis prefixorum auctoritas ac capitulorum ipsorum.---Difficilis certe nodus: quem tamen uideor mihi multifariam posse dissoluere. Ac primum quidem necesse non habemus eamdem uel etatem, uel auctoritatem  titulis  et inscriptionibus seu canonum, seu pontificiorum decretorum tribuere, quam ipsis canonibus et decretis. Hec enim in codicem relata auctoritate et ad usum Ecclesie Romane re prudenter ac mature considerata: titulos uero priuati alicuius hominis opera adiectos, uel etiam recentioris studiosi industria esse conditos non temere quis asseueret? Unde et plurimi leguntur in codice Thuaneo, qui in Oxoniensi non apparent, quemadmodum uidere est in canonibus Ancyranis, Neocesariensibus, Gangrensibus, etc., qui suam cuique prefixam synopsim habent. Immo et nonnullum discrimen in eo quem excutimus titulo Carthaginensis synodi iam superius obseruauimus: ut equo lectori facile persuadendum putem, ex aliquibus titulorum erratis aduersus sinceritatem codicis ipsius decernendum quidquam non esse.

III. Synopsis chronica gestorum aduersus Pelagianos.---Etsi porro ista responsione abunde sit obiectioni satisfactum pro asserenda codicis nostri sinceritate;  quoniam tamen questionem de Honorii constitutione semel attigimus, et de Carthaginensi synodo, post cuius accepta 779 gesta dicitur emissa ab Augusto; iuuat de utraque diligentius examen inire, et eximiam obscuramque simul historie Pelagiane partem in maiorem lucem proferre. Quod ut dilucide magis fiat, exponenda synopsis chronica rerum gestarum tam in Italia quam in Africa, aduersus Pelagianam heresim a tempore gemine synodi Africane, cuius relationibus ad Innocentium papam missis, Pelagianorum causa ad sedem apostolicam primum delata est. Etsi enim iam ab anno  412 damnatus in Carthaginensi synodo Celestius, ab Africanorum antistitum sententia ad Romani episcopi examen credidit appellandum, ut capite 1 Commonitorii docet Marius Mercator; ea tamen mox ipse appellatione neglecta, Ephesum Asie urbem contendit,  ibique ausus est per obreptionem locum presbyterii petere.

Igitur iterum Celestius ad Carthaginensem synodum missis per Orosium Erotis et Lazari episcoporum Gallorum litteris cum Pelagio est delatus anno 416, lataque in utrumque sententia damnationis, qua communi deliberatione censuerunt, huiusmodi persuasionis auctores, nisi hec apertissime anathematizarent, anathematizari oportere . Mox gesta synodi Innocentio Rome episcopo intimanda duxere Patres: Ut statutis nostre, inquiunt, mediocritatis etiam apostolice sedis adhibeatur auctoritas pro tuenda salute multorum et quorumdam peruersitate etiam corrigenda. Similem in eosdem sententiam tulere concilii Numidie episcopi in Mileuitana ciuitate eodem anno congregati, et utriusque simul synodi relationes ad Romanam sedem sunt transmisse.

Iu. Epistola quinque episc. ad Innoc. PP. non synodica.---Non multo post selecti quinque ex utraque  synodo episcopi prolixiorem adhuc ad Innocentium dederunt epistolam, non ex synodo, ut putat Garnerius, sed ex familiari colloquio: unde ubique et in excusis 780 et in mss. codicibus familiaris epistola inscribitur: nec ut synodicam uocemus cogit auctoritas Marii Mercatoris, qui cum de tribus conciliis sermonem habeat, prius Carthaginense anni 412 duobus aliis Africanis anni 416 coniungit. Etsi enim prior illa synodus relationem ad Innocentium non miserit, eius tamen gesta ab altera Carthaginensi missa sunt ad eumdem, ut clarissime habetur in utraque synodica: Unde factum est, inquit Carthaginensis, ut recensendum putaremus quod ante ferme quinquennium super Celestii nomine hic apud Ecclesiam Carthaginensem fuerit agitatum: quo recitato, sicut ex subsequentibus aduertere poterit sanctitas tua, quamuis iudicatio manifesta constaret, etc. Mileuitana uero sic habet: De quo Celestio ante paucos annos quid gestum fuerit, sanctitas tua de Carthaginensi Ecclesia  melius instruitur. Augustinus ipse cum tres epistolas recenset tum alibi, tum ep. 47 ad ualentinum, distinctissime primam de concilio Carthaginensi, secundam de concilio Numidie, tertiam a quinque episcopis scriptam asserit, non synodi locum nomenque pretermissurus, a qua tertia data, si ita fuisset. Et in ep. 106 ad Paulinum: Scripsimus etiam ad beate memorie papam Innocentium preter conciliorum relationes  litteras familiares. Interest autem plurimum ne familiaria pro synodicis, uel synodica pro familiaribus accipiantur, si ad id quod  Rusticus Ecclesie Romane diaconus scribit in dialogo aduersus Acephalos, attendatur: Quod Ecclesia Dei familiaribus non intendit, neque hypomnisticis, neque iis que ad unum et domesticum fiunt, sed his que ad synodos aut a synodis dogmatice et publice et definitiue de his que in questionem ueniunt,  conscribuntur. Causas scribende epistole edisserit: scilicet monendus erat pontifex, Rome esse nonnullos qui diuersis causis 781 Pelagio fauerent, quod  post synodicas scriptas audierant; non agi de uno Pelagio, ne forte, si correctus esset, dogmatibus eius parceretur ab Innocentio; eumdem sub nomine gratie uirus suum fraudulenter tegere. Mittendus etiam erat pontifici liber Pelagii a Iacobo et Timasio acceptus cum Augustini responso et epistola emendatoria ad ipsum Pelagium scripta, aliisque cause instrumentis, que ad manum non erant, cum synodice date sunt.

u. Rescribit Innocentius ad tres Africanor, litteras. ---Innocentius papa, acceptis tribus Africanorum litteris, ad eas rescripta dedit uI kalendas Februarii, Honorio XI et Constantio II consulibus, hoc est 27 Ianuarii die anni 417, quibus decernit ut in supradictos Pelagium et Celestium maneat fixa sententia.

Instante Quadragesima, reddite sunt Africanis Innocentii littere, uel etiam iam inchoato sacro  ieiunio ; Iulius enim episcopus, qui et scripta synodica tulerat, et rescripta apostolica referebat, uix citius in Africam remeare potuit.

Quarto idus Martias seu die 12 moritur Innocentius papa, locumque cedit Zosimo; qui, ut ex Prospero et Paschasino probabile est, die 18 Martii apostolicam sedem obtinuit.

uI. De synodo Africana receptis Innocentii litteris coniecture.---Quid factum in Africa receptis Innocentii litteris, transmisso nuntio de eius ad meliorem uitam transitu, rescita Zosimi electione, Celestiique Romam festinanter accurrentis profectione, non tradunt scriptores. uix tamen ac ne uix quidem persuadere mihi possim  non collectam eo tempore synodum, saltem ex utraque illa prouincia, ad quarum episcopos rescripta missa fuerant, nisi forte et ex aliis Africe prouinciis coacta fuerit. Primum enim status rerum Ecclesie, imminens ab insurgente  heresi damnum, emissa nouissime aduersus eam apostolice sedis rescripta, id postulare uidebantur, ut Ecclesia Africana Innocentii successorem litteris suis conueniret preueniretque. 2. Pelagius auditis eis que tum in Africa acta erant, tum ab Innocentio rescripta, ad eumdem pontificem scripserat epistolam, que Zosimo reddita; Celestius coram acturus causam suam apud pontificem ad urbem Romanam tota festinatione 782 perrexit, ut scribit Marius Mercator: quo Zosimo iam electo peruenit, a quo et benigne susceptum didicerunt Africani. Unde nichil a tam dolosis aduersariis timendum non erat, ni ab Africanis Romam littere mitterentur, que ex synodi auctoritate plus ponderis haberent apud episcopum Romanum. 3. uix poterant rescripta Innocentii per Africam promulgari secundum discipline leges, nisi congregata synodo, in qua et ex qua omnibus notum fieret quid Roma rescriptum, quid decretum de causa hereticorum: et cum finitam causam dixerit Augustinus  serm. 2 de uerbis Apostoli, acceptis rescriptis Innocentii, synodi procul dubio plenioris solemnitate finienda fuit. Quamobrem probabile est coisse in unum utramque synodum, ex qua date ad Innocentium littere fuerant. 4. Hanc synodum innuere uidetur  Zosimus papa in prima epistolarum ad Africanos episcopos uniuersos per Africam constitutos, ubi rationem accelerationis sue in scribendo afferens, Ne fraternitatis, inquit, uestre de aduentu ac discussione Celestii diutius penderet exspectatio, posthabitis omnibus, etc. Unde enim resciuit Zosimus de aduentu ac discussione Celestii sollicitos esse Africanos, nisi eorum id litteris didicit, et quidem synodicis, cum rei momentum id posceret, et frequentes essent synodi in Africa, ne extra ordinem statutum congregatam dicamus pro occurrente necessitate. 5. Eam adhuc synodum indicant alia eiusdem epistole uerba, ante medium: Ad litteras, inquit, Erotis et Lazari priori relatione destinatas, equidem ob feruorem fidei prefestinatum esse promptissimum est. Prior illa, quam commemorat, relatio posteriorem supponit. At cum e Carthaginensi synodo primum missas esse constet ad sedem apostolicam litteras Erotis ac Lazari, quenam putanda est posterior relatio, que inter illam synodum et litteras primas Zosimi supponitur?  An relatio Mileuitani concilii? At  posterior non fuit: eodem enim tempore, et per eumdem episcopum Iulium missa relatio utriusque synodi Africane anni 416, ita ut priorem potius locum tribuere uideatur Innocentius Mileuitane, quam Carthaginensi: Frater et cepiscopus noster Iulius dilectionis uestre litteras quas ex Mileuitano concilio 783 cura fidei propensiore misistis, mihi peroptanter ingessit, Carthaginensis etiam synodi querele parilis scripta subiungens.

An quinque episcoporum epistolam relationem illam posteriorem esse dixeris? At non eo nomine esse decorandam superius ostendimus: et cum uniuersos Africe episcopos alloquatur, non de alia quam de synodica relatione intelligendus est sermonem habere. Igitur habita uidetur synodus ante litteras Zosimi, ex qua relatio ad eum missa fuerit. uerum coniecturas istas libens doctiorum censure subiicio.

uII. Prime Zosimi littere ad Africanos.---Successerunt  prime Zosimi ad Africanos littere. Quo mense, quoue die scripte sint, ex ipsis litteris ea parte minutis non docemur, sola consulum nota superstite: docemur autem, ni fallor, ex secundis litteris, que XI kalendas Octobris, hoc est 21 Septembris date leguntur. Has enim posteriores  post mensem a prioribus secundum scriptas esse oportet. Quippe cum monuisset Zosimus , Ut intra mensem secundum aut uenirent, qui presentem Celestium redarguerent aliter sentire quam libellis et confessione contexuit: aut nichil post hec tam aperta et manifesta, que protulit, dubii resedisse cognoscerent: non potuit ante secundum hunc mensem completum in hanc expostulationem erumpere aduersus Celestii accusatores, que in secunda epistola  legitur: Ecce, inquit, Pelagius Celestiusque apostolice sedi in litteris suis et confessionibus suis presto sunt. Ubi Eros? ubi Lazarus? erubescenda factis et damnationibus nomina?  Ubi illi adolescentes Timasius et Iacobus, qui scripta quedam, ut asserebatur, protulerunt? etc. Igitur non mense Septembri, ut putauit Garnerius, sed uel Iunio, uel Iulio uidentur scripte priores littere, cum preter concessos menses duos, aliquod tempus perferendis  litteris, referendisque responsis dandum fuerit antequam secundo scriberet. Continent porro littere grauissimam obiurgationem nimie Africanorum, ut putabat Zosimus, credulitatis: monet pontifex, Celestium presbyterum Romano sese ingessisse examini, et expetere ea que de se apostolice sedi aliter quam oportuit essent inculcata, purgari: concedit, ut modo diximus, duos menses, intra quos se iudicio sisterent accusatores; omnia lente ac mature pensanda dicit; gesta insuper in Romano iudicio transmittit, et ut ipsi suum corrigant Africani persuadere conatur.

uIII. Secunde Zosimi littere ad Africanos.---Post duos menses expletos rursus scribit Zosimus ad Africanos XI kalendas Octobris, nondum recepto Africanorum responso. 784 Iterandarum litterarum causa fuit Pelagii epistola ad Innocentium scripta, a Zosimo recepta; cuius ad Africanos mittende tunc consilium cepit pontifex, ad id permotus recentibus litteris Praylii Ierosolymorum episcopi, quibus cause Pelagii enixius astipulator interueniebat  Illius exemplar,  et forsan utriusque, ad eosdem transmisit; Pelagii Celestiique fidem magis in dies singulos elucere scribit litteris et professionibus catholice doctrine congruentibus; demum tarditatem tergiuersationemque accusatorum, ut putabat, grauioribus uerbis insimulat.

Differendi causa Africanis fuit necessitas cogende synodi, que tanto, quod parabatur cause fidei, damno efficaciter occurreret: magnum enim scandalum imminebat Ecclesie, si plures synodi aduersus Pelagium Celestiumque habite, Carthaginenses due, Ierosolymitana, Diospolitana, Mileuitana, Constantinopolitana, et insuper Romanum Innocentii iudicium, ab uno Zosimo hereticorum artibus circumuento in irritum mitterentur, ut statim mittenda  timebantur. Inde certus hereticis triumphus, catholice doctrine damnum, sedi apostolice labes, catholicis omnibus dolor, Ecclesie unitati periculum, quam schismate scindendam preuidebant Africani. Res  erat imprimis Africane Ecclesie, cuius iudicium ab apostolica sede approbatum petebatur. Totius igitur Africane diecesis deliberatione opus erat, quam proinde in maiorem synodum coalescere necesse fuit.  Eam circa autumni tempus congregatam puto, non tam quia ab antiquo cogendis synodis hoc erat tempus prestitutum, quam quia uix citius congregari potuit post receptas primas Zosimi litteras. Carthagine habitam esse synodum probat inscriptio epistole tertie Zosimi, que Aurelio ac ceteris qui in concilio Carthaginensi adfuerunt data legitur.

IX. Quot synodi Africe ab obitu Innocentii ad tractoriam usque Zosimi?---Duplicem quidem constituit Ioannes Garnerius inter primam Zosimi epistolam et tertiam eiusdem, que XII kalendas Aprilis data est: priorem mense Decembri, uel etiam Nouembri anni 417, posteriorem ante Quadragesimam anni 418; nec aliam distinctionis rationem affert, quam quod ex prima accepisse dicitur Zosimus litteras cum obtestatione Afrorum instrumentisque cause,  quibus litteris non respondit; ex posteriori uero  synodicam missam, cui responsum illud dedit XII kalendas Aprilis datum et III kalendas Maias acceptum. uerum unicam synodum celebratam esse 785 existimo intra illud tempus, ita ut  tres tantum ponamus coactas tempore Zosimi aduersus Pelagianos. Primam scilicet post acceptas Zosimi litteras autumni tempore anni 417, secundam kalendis Maiis anni 418, tertiam uero post acceptum Zosimi decretum: nisi quartam addas, que, ut coniecimus, post accepta Innocentii rescripta ante tres illas celebrata fuerit.

Unicam intra mensem Octobr. et kalend. Maii sequentis anni probo ex ipso Garnerii fundamento. Nam littere quas ex diuersis synodis missas putat,  ex una eademque scriptas docet Zosimus in postrema sua epistola data XII kalend. Aprilis. Eamdem enim synodum alloquitur, cum ait: Post illas  quas uel superius, uel nunc litteras uestras accepimus. Et infra: A uobis ad nos missa obtestatio. Rescribit quippe acceptis posterioribus litteris, et tamen eidem synodo  tribuit obtestationem, que ad primas litteras attinet. Idem pluries eodem modo significatur in eadem epistola. Quoties uel sanctus Augustinus, uel sanctus Prosper enumerant synodos Africanas per id tempus in causa Celestii habitas, non plures recensent quam duas, quarum posterior kalendis Maiis assignanda est. Hoc clarius elucescet ex infra dicendis.

3. Fatetur Garnerius Marcellinum subdiaconum Carthaginensis Ecclesie perlatorem fuisse epistole posterioris, quam putat concilii etiam posterioris esse, anno 418, ante Quadragesimam celebrati, ad quam per tertias litteras rescripsit Zosimus 21 die Martii. Et illud certum est ex fine harum litterarum, ubi recensitis primis Africanorum: Satisque, inquit, illis scriptis  que ad illas rescripseratis, credimus esse responsum; continuo subdit; Sed postea misse per Marcellinum subdiaconum uestrum epistole . . . omne uolumen uoluimus. Constat 786 item has posteriores litteras non ita pridem redditas Zosimo,  com iis rescripsit 21 illa die Martii, siquidem ita scribit:  Post illas quas uel superius, uel nunc litteras uestras accepimus. At quis credat Marcellinum profectum fuisse ex Africa tantum mense Ianuario anni 418, quo tempore synodum celebratam putat Garnerius cum eumdem Marcellinum subdiaconum  accepisse a Paulino diacono libellum Zosimo tradendum, iam ab octauo die Nouembris superioris anni, certissimum habeamus ex eiusdem Paulini libello? Ex una igitur eademque synodo gemine littere profecte sunt, quod qua ratione sit factum, ita expendimus.

X. Cur gemine ab eod. concilio littere? Cur Paulinus Romam non iuit?---Post acceptas primas litteras Zosimi statim de synodo congreganda cogitauerunt Africani. Sed ad id tempore opus fuit, ut numerosa esset et negotio sufficiens, nec uidetur ante Octobrem uel Nouembrem mensem esse congregata: que causa est cur Basiliscus subdiaconus Romane Ecclesie, qui litteras illas attulerat ad Africanos, adhuc  uersaretur Carthagine Iu nonas Nouembris, quo die  Paulinum sermone conuenit cum gestis apostolice sedis directis; ut adesset ad apostolicam sedem et Zosimi iudicio. uadimonio constituto  obtemperare renuit: nec ingeniose modo, uel etiam, quia non iuridice nec scripto conuentus erat; sed quia cum ageretur de appellatione Celestii a sententia concilii Carthaginensis anni 412, quam ideo pristinam appellationem uocat Zosimus, locum iam habere non poterat: quoniam ipse Celestius appellationi defuit, ut ait Paulinus , et ea neglecta, ut scribit Marius, Ephesum concessit, ibique per obreptionem ausus est presbyterii locum petere. Et iterum post annos quatuor ad idem Carthaginensis Ecclesie tribunal pertractus, et huius, et Mileuitani concilii 787 sententiam exceperat, duplici deinceps Innocentii constitutione roboratam: post que finitam esse causam sanctus Augustinus serm. 2 de uerbis Apostoli publice proclamauit. Merito igitur Africani Paulinum ne ad diem dictum Romam iret prohibuerunt; quod preterea egre ferebant: ut etiam presensit Zosimus,  qui eam ob rem non scripto suo, sed sermone subdiaconi sui Paulinum conuenit.

Basiliscus Zosimi subdiaconus, audita Paulini responsione, acceptisque, ut puto, primis Africanorum ad pontificem rescriptis, in Italiam remeauit, nondum uidelicet paratis omnibus cause instrumentis prolixis, que in eadem synodo adornabantur, tradenda postmodum Marcellino subdiacono cum posteriori epistola.

XI. Quid prioribus Africanorum litteris contineretur?---Utraque periit uel adhuc  in uaticano puluere cum blattis dimicat. Quid prior contineret, ex ipsis Zosimi tertiis litteris expiscandum. Cum enim utrisque Africanorum litteris iste respondeant; priori parte prioribus, posteriori eaque breuissima posterioribus satisfacit, prolixiorem ad istas responsionem cum tractoria missurus. Apparet igitur tria maxime prioris Africane synodi epistole capita fuisse: unum quo  grauiter expostulabant aduersus Zosimum,  quod posthabito et Africane Ecclesie, et Romane per Innocentium iudicio, quo finita Celestii causa fuerat, ad nouum eam examen reuocasset, non sine magno catholice fidei et unitatis periculo. Huc enim spectat, ni fallor, illa priuilegiorum apostolice sedis commendatio, que totam fere Zosimi implet epistolam: Quod Patrum traditio apostolice sedi auctoritatem tantam tribuerit, ut de eius iudicio disceptare nullus auderet; humanis diuinisque legibus et disciplinis omnibus firmatam, quam omnium maiorum studia seruauerint; eam nullis hactenus acta motibus habere fundamenta, que sine suo periculo temere nullus incesset; nullum denique de eius posse retractare sententia: que quamuis ita essent, se tamen ad eorum notitiam omnia retulisse.

 Altero capite  conquesti sunt  quod Zosimus causam Celestii in Africa natam et ad Carthaginense 788 tribunal delatam, ad se traxisset: sui enim Cypriani ad Cornelium papam scribentis sententiam hanc tenebant: Cum statutum sit omnibus nobis, et equum sit pariter ac iustum, ut uniuscuiusque causa illic audiatur, ubi crimen est admissum . . . . oportet utique eos quibus presumus, non circumcursare, nec episcoporum coherentem concordiam sua subdola et fallaci temeritate collidere; sed agere illic causam suam, ubi et accusatores habere, et testes sui criminis possint . . . Iam causa cognita est, iam dicta est sententia; nec censure congruit sacerdotum mobilis atque inconstantis animi leuitate reprehendi. His similia scripsit Aurelius cum suis de Celestio, qui ab illo presbyterii gradum accipere uoluerat, et apud eum accusatus damnationis sententia percussus fuerat. Id habeo ex Zosimi uerbis: Pariter uobiscum uoluimus habere tractatum de illo qui apud uos, sicut ipsi per litteras dicitis, fuerit accusatus. Ita enim legendum  apud uos, ut omnes habent codices et sensus exigit, non uero apud nos, ut legitur in editione Garnerii, quod in operarum oscitantiam libens reiicio.

Tertium epistole caput erat Africanorum episcoporum obtestatio. Scilicet cum intelligerent ex epistola Zosimi  eum ad Celestium Pelagiumque absoluendos festinare, decretumque apud se habere, utrumque communioni Ecclesie existimationique restituere, nisi intra duos menses accusatores Romam accurrerent probarentque accusationis sue capita:  obtestatorium libellum interposuerunt, quo suum sibi ius seruari postulabant, et ut nichil de sententia in utrumque illum prolata immutaretur, sed in eodem cuncta relinquerentur statu, saltem donec unum e suis Romam mitterent cum idoneis cause instrumentis, quibus hereticorum artes aperirentur, docereturque quam legitime et canonice essent damnati. Extrema epistole uerba huius obtestatorii libelli testes sunt: Nouerit, inquit, fraternitas uestra nichil nos  post illas quas uel superius, uel nunc litteras uestras accepimus, immutasse; sed in eodem cuncta reliquisse statu in quo dudum fuerant, cum hoc nostris litteris uestre indicauimus sanctitati: 789 ut illa que a uobis ad nos missa erat obtestatio remaneret. Hec porro uerba, missa erat, indicant istam obtestationem ad priorem epistolam pertinere.

XII. Gemina legatio decreta in priori Africe synodo, una ad Zosimum, altera ad Honorium.---Dum priores iste littere deferuntur ad Zosimum per eius subdiaconum Basiliscum, iidem episcopi in eadem synodo congregati maiori otio et matura deliberatione inquirebant inter se, quidnam facto opus esset, ut heretici artibus occurreretur, et  ne Zosimus nimium credulus propensusque in Celestium, sententiam  ferret in Ecclesie fideique damnum prodituram. Geminam decernunt legationem,  unam ad Honorium Augustum per uindemialem episcopum obeundam; alteram ad Zosimum pontificem a Marcellino subdiacono suscipiendam. Quem cum lego  iam ab octauo die Nouembris libellum Paulini pariter deferendum accepisse, nec tamen  Romam uenisse ante medium mensem Martium , unum e duobus colligo: scilicet, uel Marcellinum non tam cito profectum ex Africa quam a Paulino sperabatur, uel forte ipsum comitatum esse uindemialem episcopum Rauennam usque, et cum eo aliquandiu in comitatu resedisse. De priori secretiorique legatione dicemus inferius, de altera modo dicendum, et de his que in concilio acta atque ad Zosimum deferenda tradita sunt Marcellino. Quodque operosius est et spem pene omnem superat, uidendum quid huic concilio tribuendum eorum que apud S. Augustinum, apud eius discipulum Prosperum, Marium Mercatorem, etc., et  in Chronico Prosperi, seu eiusdem, seu alterius, ex Africano concilio profecta annotantur.

XIII. Quid actum in autumnali Africe synodo?---Huic igitur autumnali concilio anni 417 conuenit imprimis quod a Mario Mercatore scribitur post recensitam epistolam Zosimi benignitatis erga Celestium plenam ad Afros episcopos: Episcopis uero, inquit, ex Africa rescribentibus, omnemque causam que apud eos facta fuerat, exponentibus: 790 missis etiam gestis exinde, que fuerant tunc cum illo uel de illo confecta, uocatus ad audientiam pleniorem, ut que promiserat festinaret implere, id est, ut damnatis predictis capitulis, sententia Afrorum pontificum, qua fuerat communione priuatus, absolueretur, non solum non adfuit, sed etiam ex memorata Romana urbe profugit: atque ob hoc a beate memorie predicto Zosimo episcopo scriptis amplissimis uel longissimis perdamnatus est.

2. Ad idem concilium pertinet quod habet Zosimus epistola scripta XII kalendas Aprilis anni sequentis  ad episcopos qui in concilio Carthaginensi adfuerunt, ex quo missum ait per Marcellinum subdiaconum epistole uolumen, quod  non sine tedio legisse uidetur Zosimus.

3. Hoc idem est quod commemorat Prosper in Chronico  ad annum 418, his uerbis: Concilio apud Carthaginem habito 214 episcoporum, ad papam Zosimum decreta perlata sunt: quibus probatis, per totum mundum heresis Pelagiana damnata est. Pensanda sunt Chronici uerba: non enim ait hoc anno 418 concilium apud Carthaginem esse habitum: sed concilio apud Carthaginem habito,  per autumnalia scilicet anni precedentis, sequenti seu 418 ad papam Zosimum synodi decreta perlata, ab eodem probata, et per totum mundum heresim esse damnatam: quod plane quadrat sententie nostre. uerba hec Prosperiani Chronici, que uulgo ad synodum anno 418 kalendis Maiis habitam pertinere existimantur, certum apud me est scripta esse de  synodo autumnali anni precedentis. Apud omnes enim in confesso est synodi kalendarum Maiarum gesta uel decreta a Zosimo accepta non esse, priusquam Celestium ipse sententia feriret: siue quia, ut plures existimant, iam ante kalendas Maii prolatum erat Zosimi iudicium; siue, quod uerius existimamus, quia ex ea kalendarum synodo scriptum  non est ab Africanis 791 ad Romanum pontificem. Deinde clarum uidetur synodum cuius gestis probatis secuta est Zosimi sententia per totum mundum missa, eam esse que epistole uolumen cum pluribus instructionibus gestisque precedentium synodorum ad Romanum pontificem transmisit per Marcellinum subdiaconum. At hec omnia iam a 21 die Martii accepta erant a Zosimo, ut ex tertiis eius ad Africanos litteris certum habetur. Denique de ea synodo intelligi debent, post cuius rescripta directa, consecutum est ut iustissime in Celestium sententia a Zosimo proferretur, ut habet August. lib. II de Pecc. Origin. c. 7. At ea rescripta ipsa sunt que interposito duorum mensium  tempore postulata erant a Zosimo, ut eodem loco habetur. Tempus porro illud ante synodum autumnalem esse interpositum constat ex primis Zosimi litteris: ut eam ob rem euidens sit ad eam synodum autumnalem referenda esse rescripta illa, non uero ad synodum kalendis Maiis post sex menses habitam; quod adhuc amplius ex dicendis elucescet.

Eodem forsan reuocandum quod idem scriptor ad annum 416, consulibus Theodosio uII et Palladio, refert, notato hic per errorem pontificatus Zosimi initio: Romane, inquit, Ecclesie 39 episcopatum suscipit Zosimus annis tribus: quo tempore, Pelagianis iam a papa Innocentio predamnatis, Afrorum uigore ac maxime Augustini episcopi industria resistebatur. Mentio enim sententie ab Innocentio iam prolate et initii pontificatus Zosimi concilii huius tempus indicat, etsi sub alieno consule tria hec referantur; forsan errore librarii, qui initium sequentis anni in finem precedentis imprudens transtulerit, quod facile  est. Manifestum est, obiiciet aliquis, ab ipso auctore hec sub illo consulatu esse posita, cum tribus annis asserat Zosimum prefuisse Romane Ecclesie, et Bonifacii pontificatum anno 419, Monaxio et Plinta consulibus, assignet. At licet ita habeat Chronicon Prosperi in codicibus mss. Sirmondi et Chiffletii, ex quibus illud edidit Andreas du Chesne tom. I Script. Hist. Franc., antiquissima tamen Ioannis Sichardi editio anno 1549 Basilee excusa, haud dubie ex pluribus mss. codicibus, ut marginalis lectionum uarietas indicat, hec, inquam, editio ita habet: Zosimus 39 Romane Ecclesie episcopatum suscipit anno uno mensibus 9 diebus 8. Ex qua lectione, que historie ueritati respondet, iam non probabilis modo, sed necessaria transpositio huius partis, que est de Zosimo, in annum sequentem 417 ex instituto scriptoris per scribarum incuriam inuerso; alioquin plures numerandi erunt pontificatus Zosimi anni.

XIu. Augustini testimonia de concilio anni 417.---  4. Eamdem synodum designat S. Augustinus epistola 47 his uerbis: Item quod pape Zosimo de Africano concilio scriptum est, eiusque rescriptum ad uniuersos totius orbis episcopos missum: et quod posteriori 792 concilio plenario, etc. Prius, inquam, illud concilium, quod Africanum dicit sanctus doctor, ipsum est quod autumnale dicimus, et ex quo omnia cause gesta missa sunt ad Zosimum. De eodem sunt hec que lib. II de Pecc. Origin. cap. 7 habentur. Sed interposito duorum mensium tempore donec rescriberetur ex Africa . . . Sed posteaquam ex Africano episcoporum concilio rescripta directa sunt, quid fuerit consecutum, ut in eum  sententia proferretur, cuncta legite, quia cuncta transmisimus. Ubi uides ex unius concilii Africani scriptis ad sententiam proferendam motum fuisse Zosimum. Et postea cap. 8: Cum uenerabili pape Zosimo synodus Africana respondit; quod uestre caritati cum ceteris instructionibus misimus. Et cap. 21: uisus est Pelagius ad tempus aliquid dicere  quod fidei catholice conueniret, sed illam sedem usque in finem fallere non preualuit. Post rescripta quippe Africani concilii, etc. Non de alio concilio Romam littere uenerunt, que exspectabantur ex Africa uenture, ut plenius et manifestius in Celestio fieret, quod responderat se litteris beate memorie pape Innocentii consentire, ut ferme habetur lib. II ad Bonifacium, cap. 3. In quibus uariis Augustini locis aliqua notanda. 1o Constantissime ab eo dici Africanum concilium, ut et a plenario, quod posterius fuit, distinguatur, et de eodem iis omnibus in locis mentionem esse intelligatur. 2o Ubique de illo concilio rescriptum esse Zosimo testatur, ut iterum distinguatur ab illo plenario et posteriori quod kalendis Maiis habitum: nulle enim inde littere ad pontificem scripte, 3o Synodum illam esse cuius rescripta exspectabantur post concessos duos menses ac proinde circa autumnum habitam. 4o Eamdem esse cuius scripta accepta consecutum sit Zosimi decretum ad uniuersi orbis episcopos missum. 5o Eam ipsam synodum esse  ex qua instrumenta et gesta omnia missa sunt ad Zosimum per Marcellinum subdiaconum ad cause instructionem: quandoquidem non nisi post hanc eiusque rescripta secuta est Zosimi sententia. Hec, ni fallor, clara sunt: ut mirum sit hec omnia ad synodum kalendis Maiis habitam referri a Garnerio; quod inferius discutiemus.

Xu. Prosper. Aquitan. de conc. ann. 417 loca duo. ---5. Ad Prosperum Augustini discipulum uenimus, cuius implicatiora sunt testimonia. Ad eamdem igitur synodum ea refero que habet ille respondens ad capitula Gallorum, resp. ad obiect. 8: Cum ducentis quatuordecim sacerdotibus, inquit, quorum constitutionem contra inimicos gratie Dei totus mundus amplexus est, ueraci professione, quemadmodum ipsorum habet sermo, dicamus gratiam Dei per Iesum Christum Dominum, non solum ad cognoscendam, uerum etiam ad faciendam iustitiam nos per actus singulos adiuuare; ita ut sine illa nichil uere sancteque pietatis habere,  cogitare, dicere, agere ualeamus. Hec enim ad illam Africanorum synodum pertinent, cuius constitutionem totus mundus amplexus 793 est: id est, cuius decreta ad Zosimum papam, ut habet chronographus, perlata sunt, quibus probatis per totum mundum heresis Pelagiana damnata est. Post cuius scriptum ut August. epist. 47, secutum est rescriptum Zosimi ad uniuersos totius orbis episcopos. Ex quo item postquam rescripta directa sunt, consecutum est ut in Celestium sententia proferretur. August. lib. II de Pecc. Orig., c. 7. At ex superius dictis liquet hec omnia de synodo autumnali 417 esse intelligenda: ex qua nimirum directus Marcellinus mense Nouembri, cuius omnes instructiones et gesta synodica per eumdem recepit Zosimus XII kalendas Aprilis anni proxime  sequentis. His adde conuenientiam numeri episcoporum 214, qui pariter et episcopis huius decreti conditoribus a Prospero Augustini discipulo tribuitur, et a chronographo datur concilio illi Carthaginensi cuius decretis probatis, per totum mundum heresis Pelagiana damnata est. Denique cum duo tantum concilia a primis litteris Zosimi ad eius decretum habita esse in Africa probauerimus, nullibi notatur ex posteriori, quod kalendis Maiis celebratum est, scriptam esse ad Zosimum epistolam, que citatum decretum contineret, ut ex alio Prosperi loco iamiam referendo clarum est.

6. Ex his consequitur eiusdem synodi partem esse, quod de iisdem ducentis quatuordecim sacerdotibus refertur in altero Prosperi loco cap. 10 contra Collatorem, ubi hec legimus: Errauerunt ducenti quatuordecim sacerdotes, qui in epistola quam suis constitutionibus pretulerunt, ita apostolice sedis antistitem beatum Zosimum sunt allocuti: Constituimus in Pelagium atque Celestium per uenerabilem episcopum Innocentium  de beatissimi apostoli Petri sede prolatam manere sententiam, donec apertissima confessione fateantur, Gratia Dei per Iesum Christum Dominum nostrum non solum ad cognoscendam, uerum etiam ad faciendam iustitiam, nos per actus singulos adiuuari; ita ut sine illa nichil uere sancteque pietatis habere, cogitare, dicere, agere ualeamus. Neminem fore existimo qui hec et superiori numero relata ex resp. ad capit. Gallor. diuersis synodis ascribere uelit: constitutio quippe eadem, idem numerus episcoporum, eadem uerba.

XuI. Canones Africani de gratia conditi sunt in syn. autum. an. 417.---7. Ex his porro unum non parui momenti eruimus; scilicet octo illas constitutiones seu canones de gratia, qui olim Mileuitano concilio male tributi, nunc Carthaginensis esse agnoscuntur  , in illo autumnali concilio Carthaginensi esse conditos. Huius enim constitutiones disertis uerbis hic notantur, et tales constitutiones, que ad sedem apostolicam misse sint cum 794 synodica ad Zosimum  epistola iisdem prefixa; tales insuper, quas totus mundus amplexus sit, ut ex altero loco Prosperi habetur. Quenam autem alie constitutiones, qui canones de gratia ubiuis terrarum unquam uisi sunt, qui a scriptoribus ullis commemorati, preter canones illos octo celebratissimos, quos habent omnes Conciliorum editiones, quique iacent in nostro Romane Ecclesie codice capit. 13 ex concilio posteriori kalendis Maiis habito, in quo confirmati et subscripti sunt, ut inferius dicemus. 2o Confirmatur hec assertio nostra ex eodem Prospero cap. 10 contra Collatorem. Errauerunt, inquit, Africana episcoporum concilia, que decretis suis constituere utrumque Dei donum esse, et scire quid facere debeamus, et diligere ut faciamus: ut edificante caritate, scientia non possit inflare quia sicut de Deo scriptum est: »Ille est qui docet hominem scientiam;« ita scriptum est: »Charitas ex Deo est.« Manifeste enim pluribus conciliis Africanis ascribit Prosper constitutionem quam refert: est autem quartus  canonum Carthaginensium,  quos proinde necesse est dicere, si cum Prospero sentire uelimus, in duobus saltem conciliis Africanis esse prolatos: quorum unum fuit autumnale anni 417, de quo nobis modo sermo est, quodque continuo explicatius designat idem Prosper, discernitque a posteriori, cum et numerum ducentorum quatuordecim episcoporum a quibus fuit unum illorum celebratum, significat; et sententiam Innocentii in eo confirmatam aduersus Pelagium et Celestium, et epistolam constitutionibus prefixam missamque ad Zosimum. Ut enim hec de alia synodo distincta a prius memoratis intelligamus nulla ratio occurrit; obstat uero quod de industria a synodi uocabulo abstinuit hoc loco, et unam e citatis hanc esse indicauit,  cum epistolam commemorans quam suis constitutionibus pretulerunt episcopi illi 214, innuit non esse constitutiones distinctas a decretis, quibus constituisse, mox dixerat concilia, utrumque Dei donum esse, etc. Ex quibus clarum est unum illorum conciliorum a Prospero laudatorum idem esse ac autumnale quod statuimus. 3o Prosper chronographus ad annum 418 disertis uerbis scribit synodum illam 214 episcoporum, que autumnalis fuit, et ad quam rescripsit Zosimus epistolam per uniuersum orbem missam, condidisse decreta synodalia, quibus Romam perlatis probatisque, per totum mundum heresis Pelagiana damnata est. Quenam porro illa decreta, si non canones octo uel nouem de quibus agimus?

XuII. Ante conditos canones Africanos de gratia mitius tractauit Pelagianorum Augustinus.---uideor mihi posse adhuc probare hos 795 canones octo si non publicatos, saltem conditos esse in hac autumnali synodo; ita ut nec prius, nec serius  procusi fuerint. Non prius editos probat, ni fallor, modus loquendi quem usurpauit, ac temperantia singularis, qua sensum suum exposuit Augustinus circa istam Pelagianorum propositionem: An fuerit aliquando, uel sit in presenti, uel deinceps aliquis futurus sit sine peccato: nunquam enim ante annum 417, quo constituti sunt canones, grauiori censura dignam eam putauit, nec labe hereseos notauit: aut si quando errorem uocauit, at tolerandum humanum, nec perniciosum errorem. Sic in libro de Spiritu et Littera cap. 2: Proinde, inquit, non multum eo nomine molesti sunt . . . . Quin etiamsi nemo est, aut fuit, aut erit, quod magis credo, tali puritate perfectus; et tamen esse, aut fuisse, aut fore defenditur et putatur, quantum ego iudicare possum, non multum erratur, nec perniciose, cum quadam quisque beneuolentia fallitur . . . Sed illis acerrime ac uehementissime resistendum est qui putant sine adiutorio Dei per seipsam uim uoluntatis humane uel iustitiam posse perficere, uel ad eam tendendo proficere. Eamdem comparationem inter utrumque  hoc dogma instituit et explicat epist. 89 ad Hilarium, ubi ait: Sed isti utcunque tolerandi sunt, quando dicunt uel esse, uel fuisse hic aliquem, qui nullum haberet peccatum. Item lib. de Perfectione iustitie, in fine: Non nimis, inquit, existimo reluctandum: scio enim quibusdam esse uisum: quorum de hac re sententiam non audeo reprehendere, quanquam nec defendere ualeam. Libro de Natura et Gratia, ait, se non multum curare utrum tales uel sint, uel fuerint; et cap. 60: Potest, inquit, de hoc esse aliqua questio inter ueros piosque Christianos. Immo in epistola quinque episcoporum ad Innocentium scripta sub finem anni 416: Quoquo modo, inquit, se habeat ista questio, si non inuenitur homo in hac uita sine peccato: tolerabiliter in id quisque fallitur; nec diabolica impietas est; sed error humanus, elaboranda et optanda affirmare, etiamsi quod affirmat non possit ostendere. Denique in libro de Gestis Pelagii, qui ultimus est eorum quos sanctus gratie doctor ante autumnale concilium anni  417 elucubrauit, nec nisi post scriptam ad Innocentium a quinque episcopis epistolam: in hoc, inquam, opusculo, cap. 30, hanc questionem ait a Palestinis 14 episcopis non esse definitam: Quod, inquit, non inter catholicos et hereticos, sed inter ipsos catholicos pacifice requirendum est. Hec postrema S. Augustini uerba libri post quinque episcoporum epistolam scripti ostendunt 796 nondum tunc definitam fuisse hanc de questionem, nec conditos canones de quibus disserimus: ut inde emendetur Rigberius in notis ad Marium Mercatorem, pag. 141, ubi Mileuitane synodo tribuit canonum istorum conditionem; ad id asserendum motus loco epistole citate quinque episcoporum, ubi Augustinus scribit: Nobis autem  sufficit quod nullus fidelium in Ecclesia Dei reperitur quolibet profectu excellenti atque iustitia, qui audeat dicere sibi non necessariam precationem orationis Dominice: Dimitte nobis, etc. uerum hec Rigberii intentum non probant: aliud est enim esse sine peccato, aliud ita credere se esse sine peccato, ut audeat quis dicere sibi non necessariam esse precationem Dominicam: Dimitte, etc., hoc nullum fidelium audere dicit Augustinus; at nullum esse sine peccato, etsi non probet dici, eodem tamen epistole illius loco scribit, tolerabiliter in id quemque falli, nec diabolicam esse impietatem, sed errorem humanum. Quibus iunge locum ex lib. de Gestis Pelagii.

Cum ita loqueretur sanctus doctor paulo ante istud concilium de quo agimus, et de huiusmodi questione nondum definite sollicitus, inter catholicos pacifice requirendum esse censeret; nichil conuenientius est quam ut existimemus Augustinum curasse eam ad examen deduci, ubi primum Concilii nactus est occasionem opportunam, qualis fuit illius autumnalis  synodi, in qua quidquid ad controuersiam de gratia Christi et in Pelagianorum causa actum erat uel disceptatum, ad incudem reuocarunt Patres, et per diuturnum tempus uentilarunt: ut omnia plene perfecteque digesta cum Zosimo communicarentur. Per multum enim temporis durasse synodum iam obseruauimus; et clarissime probatur ex eo quod littere Zosimi, ex quarum receptione synodi congregande orta erat necessitas, ante mensem, ut minus dicam, Septembrem uel Octobrem uenerunt in Africam, et Marcellinus subdiaconus ab illa missus iam ab 8 die Nouembris libellum Paulini ex prescripto concilii deferendum acceperat, nec tamen ante mensem Martium sequentis anni peruenit ad Zosimum.

XuIII. Canones non fuisse autumnali ann. 417 synodo posteriores.---In ea igitur synodo definita questio est tribus posterioribus canonibus 6, 7 et 8. Quam definitionem ad posterius usque concilium kalendis Maiis habitum differre non possumus. Primum quia synodus  hec posterior et plenaria totius Africe nichil nisi  breuiter constituit, ut scribit S. Augustinus epistola 47, nec prolixiori tractationi dogmatum incubuit, cum ad id non esset 797 congregata, sed ut que in priori non plenaria constituta fuerant, a maiori ex tota Africa synodo confirmarentur, publicarentur, ac omnium subscriptione roborarentur. 2. Quia fas non est credere de ista questione siluisse Africanos apud Zosimum papam, uel ei aliquid incerti et dubii proposuisse, cum unum esset e tribus precipuis Pelagiani dogmatis capitibus. Nec istud pariter omissum a Zosimo in sua definitione: que tota ex gestis decretisque Afrorum approbatis conflata esse significatur in loco Prosperi chronographi a nobis superius descripto. Porro nichil ab Africanis missum est ad Zosimum e synodo pro instructione cause Pelagiane, nisi ex priori illo autumnalique concilio.

3. Ratio adhuc peculiaris erat cur questionem  hanc quamprimum examinandam definiendamque curaret Augustinus in synodo post scriptum de Gestis Pelagii librum. In huius enim c. 30 monet uenisse non ita pridem in manus suas nonnuliam Pelagii epistolam scribentis ad amicum suum quemdam presbyterum, in qua tanquam de uictoria gloriabatur, quasi approbata esset in synodo Palestina eius de sanctorum sententia. Quatuordecim, inquiebat, episcoporum sententia definitio nostra comprobata est, qua diximus posse hominem sine peccato esse, et Dei mandata facile custodire, si uelit. Que sententia, addebat ille, contradictionis os confusione perfudit, et omnem in malum conspirantem societatem ab inuicem separauit. Unde consequens erat ut essent  qui non propter se, sed tantum propter alios dicerent in oratione: Dimitte nobis debita nostra . Respondit quidem Augustinus, hoc si fieret in hac uita, non nisi auxilio Dei et gratia fieri; nec tamen id esse a synodo definitum: sed interim epistola carnalis uentositatis et elationis uolabat, ut ait Augustinus eo loco, et gestorum Palestinorum tarditate procurata celeritate precedens in manus hominum preuolabat: ita ut timendum esset ne si diutius res in incerto relinqueretur, latius serperet heretici uirus, multosque inficeret. Quare prime synodi occasionem arreptam esse ab Augustino, qui scribebat; et ab Aurelio, ad quem scribebat, probabilissimum est: cum et hic concilii dux, ille ingenium manusque esset.

Etsi porro conditos uelim in hac autumnali synodo canones octo de gratia, non tamen publicatos crediderim; sed potius nichil gestorum in synodo in lucem tunc prodiisse: omnia uero cum ad Zosimum papam,  tum ad Honorium imperatorem sub sigillo missa, eo modo quem dicemus, in posteriore concilio promulganda.

XIX. Post canones Africanos Augustinus ad heretica dogmata relegauit.---His autem promulgatis iam securius confidentiusque priorem de sententiam, non iam ut suam, sed ut Ecclesie doctrinam aperte defendit; contrariam erroris indubitanter insimulans, atque inter damnata Pelagii dogmata reiiciens. In eo enim bipartito opusculo quod de gratia 798 Christi et de peccato originali statim post damnatos a Zosimo Pelagianos scripsit ad Albinum, Pinianum, et Melaniam, lib. I, cap. 48, Pelagio respondens de S. Ambrosio, qui Zacariam et Elizabeth sic quodam loco laudauerat, ut eos sine peccato uisus esset asserere; post nonnulla quibus sanctum doctorem a Pelagio male intellectum ostendere satagit, hec subiicit: Illud ergo S. Ambrosii testimonium, quo pro sua sententia Pelagius utitur aut secundum quemdam modum dictum est, probabilem quidem,  sed non minutius excussum: aut certe si ille uir sanctus et humilis Zacariam et Elizabeth summe atque omnimodo perfecte iustitie, qui nichil addi iam posset, fuisse existimauit, profecto sententiam suam minutius excutiendo correxit. Que longe differunt ab his que in superioribus operibus habet sanctus doctor; in quibus huic opinioni non nimis reluctandum existimat: quia sciebat ita quibusdam esse uisum, quorum de hac re sententiam non audebat reprehendere, ut scribit lib. de Perf. Iustitie, in fine. Sed clarius adhuc lib. III ad Bonifacium, cap. 8, eam opinionem ad tria precipua Pelagianismi dogmata reuocat, subiungitque erroribus quibus peccatum originale et gratia Christi negantur, alienanturque homines a gratia Saluatoris. Et lib. Iu, cap. 2 et 3, eadem tria ista nefaria et damnabilia dogmata in hac tripartita diuisione quemque mente catholica exhorrere debere contendit, ut hereticorum insidias deuitet.

Ex hac de diuerso Augustini circa  tractandi modo, obseruatione , constat canones Carthaginenses, quibus controuersia ea de re finita est inter catholicos, Augustino aliter loquendi necessitatem  imposuisse: ut qui ante canones conditos putauit tolerabiliter posse defendi, aliquos sine peccato uel uixisse, uel uiuere, uel uicturos esse; post illos, cum fide christiana quotidianaque precatione posse conciliari negauit. Ex quo etiam sequitur longe a uero alienam fuisse eorum opinionem, qui Mileuitano concilio eosdem canones olim tribuerunt: post synodi enim definitionem non ita locutus esset de hac questione, ut scriptum supra legimus in ep. quinque episcoporum et in libro de Gestis Pelagii, quibus preiuit Mileuitana synodus.

Talis fuit igitur synodus, ex qua priores littere date Basilisco Romane Ecclesie subdiacono, et ex qua posteriores etiam littere longe prolixiores cum gestis, instrumentis, instructionibusque omnibus ad causam Pelagianorum attinentibus, Marcellino Carthaginensis Ecclesie subdiacono tradite sunt ad Zosimum perferende. Utreque perierunt uel temporum uel hominum iniuria. Quid priores continerent, quantum ex superstitibus monumentis scire licuit,  diximus superius; quid posterioribus inscriptum esset uel annexum, pari diligentia inuestigandum: quanquam uix aliud agendum restet, 799 quam ut loca notata pro statuendo concilio in memoriam reuocentur.

XX. Quid posteriores autumnalis synodi littere continerent?---Ac primum quidem prolixissima fuisse scripta testatur ipse Zosimus epistola sua 3 ad Africanos, 21 Martii data, ubi dicit: Misse per Marcellinum subdiaconum epistole omne uolumen uoluisse: quo aliquando perlecto. Prolixitatis enim indices sunt uoces iste, et talis  que tedii nonnichil crearit Zosimo: quam prolixitatem Marii Mercatoris etiam uerba testantur que inferius referentur.

2. His litteris continebantur Africanorum querele aduersus Zosimum fraternaque correptio de nimia eiusdem facilitate, qua credulas aures Celestio commodauerat, fidem prebuerat uerbis eius, nec satis hec discusserat. Nimirum Zosimo sua uerba reddebant,  et quod conquestus fuerat admissum ab Africanis erga Erotis et Lazari litteras, Paulinique libellum et accusationes, hoc ab eo reuera commissum erga hereticos merito reposuerunt. Hec ex Zosimi uerbis clara sunt: Quo epistole uestre uolumine aliquando perlecto, ita totum litterarum mearum comprehendistis textum, quasi nos Celestio commodauerimus in omnibus fidem, uerbisque eius non discussis ad omnem, ut ita dicam, syllabam prebuerimus assensum

3. Cum ex gestis Romani iudicii inchoatis intellexissent Africani quod Celestius beati Innocentii pape litteris non est ausus obsistere; immo se omnia que sedes illa damnaret, damnaturum esse promisit : ex quibus sperabatur plenus ab eo dandus epistolis Innocentii consensus: Romam littere uenerunt ex Africa, inquit idem doctor lib. II ad Bonifacium, cap. 3, id continentes non sufficere hominibus tardioribus 800 et sollicitioribus, quod se generaliter Innocentii episcopi  litteris consentire fatebatur, sed aperte eum debere anathematizare que in suo libello male posuerat: ne si id non fecisset, multi parum intelligentes, magis  in libello eius illa fidei uenena a sede apostolica crederent approbata, propterea quod ab illa dictum erat eum libellum esse catholicum, quam emendata propter illud, quod se pape Innocentii litteris consentire ipse responderat. Hec pro peccati originalis doctrina monuerunt oculatissimi presules, ne sub uerborum larua imponeretur pontifici Romano ab hereticis.

4. Ne etiam sub generali gratie nomine falleret, addiderunt quod habet Prosper cap. 10 contra Collatorem: Constituimus in Pelagium atque Celestium per uenerabilem episcopum Innocentium de beatissimi apostoli Petri sede prolatam manere sententiam, donec apertissima confessione fateatur, gratia Dei per Iesum Christum Dominum nostrum non solum ad cognoscendam, uerum etiam ad faciendam iustitiam, nos per actus singulos adiuuari: ita ut sine illa nichil uere sancteque pietatis habere, cogitare, dicere, agere ualeamus. Hec in epistola quam ad Zosimum episcopi 214 scripserunt, teste Prospero.

XXI. Capitula excerpta contra Pelagium gestisque  inserta.---5. Cum respondissent Africani non sufficere ut generaliter Celestius fateretur se litteris Innocentii consentire , sed oportere aperte eum anathematizare que in suo libello praua posuerat, quoddam ueluti commonitorium epistole sue subiunxerunt, quod passim circumfertur. In epistola sancti Augustini 106 ad Paulinum legitur, sed et habetur supra in codice nostro cap. 18, sub hoc titulo:  Capitula excerpta de gestis 801 habitis contra Pelagium hereticum et alia de libris eius, que in Palestina synodo obiecta anathematizare compulsus est. Ipsum uero commonitorium ita incipit: Quod ad Ierusalem nolentem colligi filios suos Dominus clamabat, hoc nos clamamus aduersus eos qui filios Ecclesie colligi nolunt, nec saltem post iudicium quod de ipso Pelagio in Palestina factum est corriguntur, etc. Et post recensitos duodecim articulos Pelagio obiectos, subiungit: Hec omnia Pelagius sic anathematizauit, quod satis ipsa gesta testantur,  ut nichil ad ea quoquo modo defendenda disputationis attulerit: unde fit consequens ut quisquis sequitur illius auctoritatem iudicii, et ipsius Pelagii confessionem , hec tenere debeat que semper tenuit catholica Ecclesia. Sequuntur totidem capita catholice doctrine hereticis opposita, in quorum plerumque initio habetur: Fateatur, etc.; et in fine: Hec omnia simpliciter sine ullis fateatur ambagibus, si quis in auctoritatem catholicam et expressa ipsius Pelagii uerba consentit. Neque enim illa que his sunt contraria, ueraciter anathematizata esse credendum est, nisi hec quibus sunt illa contraria, fideli corde teneantur, et aperta confessione promantur. Hec sunt proculdubio que ex Africa exspectabantur, quemadmodum Augustinus supra lib. II  ad Bonifacium, ut plenius et manifestius in Celestio fieret, quod promiserat, se nimirum litteris Innocentii subscripturum. Sunt enim eedem propositiones totidemque in concilio Palestino obiecte Pelagio, ut ex libro de Gestis Pelagii intelligitur. Etsi porro commonitorii formam potius habeat, fuit tamen instar definitionis synodice, tum quia ex numeroso concilio emissum, tum quia huic etiam apostolice sedis accessit auctoritas. Immo crediderim Zosimum pontificem formulam illam epistole sue ad uniuersum orbem misse ab omnibus subscribendam inseruisse. Eadem enim hec subscribendi formula a subsequentibus pontificibus usurpata, quoties, reuiuiscentibus Pelagiane heresis seminibus, ad subscriptionem ueniendum fuit, et a Leone presertim, inter cuius epistolas reperta a nobis fuit, ut fusius in dissertatione proxima dicemus. 802 Hinc inserta Romano Codici. Proposita etiam fuit ab Africanis pro subscribendi formula: quod inde manifestum fit quod in pluribus exemplaribus mss. excusisque et  in Romano canonum Codice connectitur cum epistola Aurelii ad Africanos prouinciarum Bizacene et Arzugitane episcopos, quibus ex imperatoris mandato subscribendi necessitatem indicebat. Hec capitula litteris Africanis fuisse, ut diximus, inserta, probo etiam ex Mario Merc. Cum enim scribat, Capitula de quibus Celestius accusatus fuerat, contineri in Tractoria Zosimi: non sola, opinor, capitula Celestii, sed et capitula opposita, que Pelagius in Palestina profiteri iussus est, inserta sunt: nec aliunde accepta quam ab Africanis, qui eadem opera sancti Augustini collecta ad Zosimum papam cum aliis instructionibus transmiserant.

XXII.---6. Admonebant Africani Zosimum suis Iitteris, ut recoleret quid imitandus precessor eius Innocentius de ipsis senserat Gestis Palestinis, quibus absolutum se iactabat Pelagius. Et ut intelligeret pontifex ea nec ignota fuisse Innocentio, nec omnino probata, litteris suis inseruerunt Africani excerptum  epistole illius ad quinque episcopos, quo ista constabant. Hoc indicat sanctus Augustinus lib. II de Pecc. Orig., cap. 8. Quid ergo, inquit, de Palestine synodi gestis, quibus se Pelagius absolutum esse gloriatur, sanctus papa Innocentius iudicauerit, quamuis et in litteris eius, quas nobis rescripsit, legere possitis, et commemoratum, cum uenerabili pape Zosimo synodus Africana respondit, quod uestre caritati cum ceteris instructionibus misimus; tamen, etc.

7. Constat preterea ex Commonitorio Marii Mercatoris cap. 1 litteris illis fuisse illigatum quidquid in Africa actum fuerat aduersus Celestium et Pelagium; et omnem causam que apud eos facta fuerat, ab ipsis fuisse expositam: missis etiam gestis exinde que fuerant tunc cum illo uel de illo confecta: hoc est  gestis Carthaginensis synodi  anni 412, et alterius anni 416, non omissis procul dubio gestis Mileuitane synodi eodem anno habitis.

8. Si canones illi octo Carthaginenses 803 de gratia in illa autumnali synodo,  ut uideor mihi probasse, conditi sunt, dubitandum non est quin illi eadem opera missi sint ad Zosimum cum reliquis cause instrumentis.

9. Testatur sanctus Augustinus lib. de Peccato Originali, cap. 21, plurimum iisdem litteris laborasse Africanos, ut fraudem aperirent Pelagiani libelli, qui ab heretico ex Oriente missus ad Innocentium, successori eius Zosimo traditus ab eoque transmissus ad Africanos fuerat. Putabatur Pelagius sincere damnasse in Palestino iudicio dogma negantium originale peccatum: et ita credebat Augustinus ipse cum libellum de Gestis Pelagii elucubraret. Iam uero in libro fidei sue, inquit S. Aug. cap. illo 21, quem Romam cum ipsis litteris misit ad eumdem papam Innocentium ad quem etiam epistolam scripserat, multo  euidentius seipsum tegendo nudauit, dicens: Baptisma unum tenemus, quod iisdem sacramenti uerbis in infantibus, quibus etiam in maioribus dicimus esse celebrandum . . . . uisus est ad tempus aliquid dicere, quod fidei catholice conueniret. Sed illam sedem usque in finem fallere non preualuit. Post rescripta quippe Africani concilii, in quam prouinciam quidem doctrina illa pestifera serpendo preuenerat, sed eam non tam late occupauerat alteque peruaserat, alia quoque ipsius in urbe Roma cura fidelium fratrum prolata patuerunt: que litteris suis, quas conscripsit per orbem catholicum perferendas papa Zosimus exsecranda, sicut legere potestis, attexuit.

XXIII. Legatio Africana ad Honorium Augustum.--- Dum deferuntur Romam gesta omnia synodica epistole Africanorum illigata per Marcellinum subdiaconum,  pergunt etiam Rauennam alii eiusdem synodi legati. Episcopi quippe pro fide catholica et quiete Ecclesie plurimum solliciti, cum merito timerent  ne Celestius insignis technarum artifex Zosimum papam transuersum ageret, et ab eo sententiam absolutionis surriperet, que et Africanorum iudicio et 804 Innocentii pape rescriptis essent contraria, constituerant, ut supra diximus, unum e suis ad comitatum delegare, qui de statu rerum Honorium certiorem faceret, eiusque animum ad tuendam Ecclesie fidem pacemque accenderet.

Quam anxios enim faceret Africanos episcopos Zosimi hesitatio, nimiaque in Celestium propensio, quamque sinistram concepissent opinionem de procerum cleri Romani consiliis,  indicat, ni fallor, Augustinus ultimis epistole 106 uerbis, quam ad sanctum Paulinum Nole episcopum eo ipso tempore dedit. Que autem, inquit, et de quibus audierimus, que multum dolemus, et facile credere nolumus,  audiet a communi amico sanctitas tua: quo in Dei misericordia cum salute remeante, speramus nos de omnibus fieri posse certissimos. Quin enim de Zosimo et Sixto presertim hec intelligenda sint, dubium apud me nullum est, ac tota illa scribendi ratio persuadet. Adierunt igitur imperatorem tunc Rauenne agentem, ut regiis edictis sententiam aduersus Celestium in Africa prolatam, et auctoritate apostolice sedis per Innocentii rescripta confirmatam, sua quoque sanctione roboraret. Res enim urgebat, et graue periculum erat ne si a Zosimo iudicium sententie Innocentii Africanorumque contrarium prodiret, ut iamiam proditurum  credebatur, inde perniciosum inter utramque Ecclesiam schisma oriretur. Annuit iuste petitioni imperator; et gestis decretisque Africanis consideratis, constitutionem emisit pridie kalendas Maii anni huius 418.

Hanc narrationem uelut somnio simillimam ridebunt nonnulli qui constitutionem post Zosimi decretum tractoriamque epistolam, nec nisi ex pontificis  huius suggestione editam putant; que opinio est Baronii, Iansenii, Rigberii in notis ad Marium, Norisii in Hist. Pelag. lib. I, Garnerii et forsan aliorum. uerum etsi ab eruditorum 805 grege diuelli me egre admodum patiar, ueritati tamen consentaneam esse meam opinionem non leuibus coniecturis astruere mihi uideor.

XXIu. Sententia Zosimi non ante kalendas Maii prolata. Synodus Romana an. 15 die Aprilis congregata.---1. Condemnationem Celastii a Zosimo  prolatam non esse ante emissum pridie kalendas Maii Honorii edictum facile sibi quisque persuadebit, si modo recolat litteras Africanorum, que teste sancto Augustino, lib. II ad Bonifacium, cap. 3, exspectabantur a Zosimo, ut de Celestii causa plenius instrueretur, antequam sententiam suam promeret, receptas esse a pontifice circa XII kalendas Aprilis, quo die ab eodem rescriptum Africanis. Quod reliquum erat sacre Quadragesime, tempusque omne  usque ad diem decimam quartam Aprilis, pietati datum est, solemnique paschalis festi Octaue, que illa die occurrit anno 418, Pascha scilicet incidente in diem 7 mensis Aprilis: ut mirum sit quod Ioannes Garnerius contendit pag. 216, habitam synodum die 15, statim post absolutos dies festos, gestisque ad Honorium delatis editam pridie kalendas Maias sanctionem.

Ut enim primo loco Garnerio Garnerium opponam, cur uult Rome haberi potuisse concilium 15 Aprilis, qui dum Africanum concilium legit congregatum u kalend. Maias seu 27 Aprilis an. 399, contendit errorem irrepsisse hunc in locum; et positas uel kalendas pro idibus, uel Maias pro Iuniis; ne quid enormiter factum dicatur et contra canones in aliis conciliis sancte obseruatos? An Romana Ecclesia minus religiosa  fuerit, quam Africana? An uero quod enorme apud Africanos, apud Romanos canonicum?

2. Qua ratione episcopi quos adfuisse synodo asserit et fatemur, ipsa die 15 Aprilis Romam conuenire potuerunt? Non enim auellet eos uir religiosus a propriis eorum Ecclesiis ante completam solemnem octauam Neophytorum: qua completa 14 die, qui paulo remotiores ab urbe erant, sequenti die adesse non potuerunt, nisi quodam miraculo diuinitus aduecti. Ea tamen uel fatente Garnerio acciendi fuere e longinquis prouinciis episcopi, quandoquidem pleniorem audientiam fuisse e suo Mario Mercatore asserit. Deinde uocandus fuit Celestius secundum iuris formam, qui cum uocatus non adesset  dies illi iterato dicendus fuit, et interpositis iterum 806 diebus aliquot, tertia compellatio indicenda. Hec enim iudiciorum lex inconcussa; quam religiose obseruatam uidemus aduersus Eutychen  a quarte synodi  Patribus, quamque in sua causa pretermissam altiore uoce conquestus esset Celestius, qui aduersus Zosimi iudicium quidquid postmodum in buccam uenit, impudenter euomuit. uereor ne iam magnam partem elapsi sint quatuordecim dies, quos usque ad pridie kalendas Maias iudicio adornando, complendo, describendo, publicando, et ad Augustum deferendo prefixit scriptor laudatus: et tamen uix adhuc delibata causa est, de qua non sine magna deliberatione statuendum esse, et summo disceptandum iudicio, scribebat Zosimus  paucis ante diebus.

Hoc ut ita fieret, congregatis iudicibus in pleniori illa audientia, quidquid actum hactenus fuerat aduersus hereticum tam Rome quam in Africa replicandum fuit, ampliores multiplicesque Africanorum littere legende, ingens illud instrumentorum synodicorum uolumen accurate euoluendum, quod exspectatum ex Africa fuerat, audienda singulorum suffragia. Tum cepto de sententia aduersus Celestium proferenda  consilio, cudenda fuit constitutio et singula eius uerba ad trutinam libranda; immo et tota sanctorum Patrum de subiecta materia traditio euoluenda, examinanda et mutua cum decreto collatione componenda fuit, ut dignum apostolica sede in causa fidei prodiret iudicium. Post hec quanto tempore opus fuit exarandis scriptis amplissimis uel longissimis, quibus perdamnatus est hereticus, ut habet Marius Mercator: in quibus et ipsa capitula de quibus accusatus fuerat, continebantur, et omnis causa tam de Celestio supradicto, quam de Pelagio magistro eius prauiore uidetur esse narrata. Non dico describenda adhuc fuisse similia eademque scripta, que ad episcopos transmissa sunt, teste eodem Mario, ad Orientales Ecclesias, Aegypti diecesim, et Constantinopolim et Thessalonicam et Hierosolymam: quibus addo prouincias Italie, Hispanie, Africe, ubi causa orta erat; Galliarum, ex quibus accusationes transmisse; Britanniarum, quas inde oriundus Pelagius procul dubio  infecerat: hec, inquam, sileo; quoniam id per otium actum esse potest, etsi gratis, responderi. Sed horum  omnium exemplaria procul dubio ad imperatorem Rauennam deferenda fuerunt: quem 807 par est credere omnia diligenter perlegisse, antequam hec constitutione sua firmaret, presertim cum propensior antea uisus esset Zosimus erga Celestium. His omnibus rite et mature perficiendis uix unius mensis uel etiam duorum spatium sufficiat: ut uerosimillimum sit ante kalendas Iunias ad finem non esse perducta. Obseruandum etiam quod et relata Marii uerba innuunt, et idem adhuc testatur cap. 2 et 3 Commonitorii, non Celestii solummodo, sed et Pelagii causam discussam esse in illo Romano iudicio, eiusque tum sermones, tum commentarios in apostolum Paulum examinatos: ex quibus fusiora excerpta in Tractoriam Zosimi coniecta, testis est idem illius eui scriptor: quod examen intra breue tempus confici non potuit.

XXu. Honorius de sententia Zosimi silet in sua constitutione, de Africana meminit.---3. Si Zosimi decretum  aduersus Pelagium et Celestium  iam tunc conditum et emissum esset cum imperatorium edictum sancitum est, non illius profecto mentionem omisisset Honorius, nec in edicto dixisset se nouam hereticorum uersutiam peruulgata opinione cognouisse, nec addidisset inferius, quod aures suas recens fama perstrinxisset intra sacratissimam urbem uirus suum illos sparsisse; sed potius hoc se litteris pape Urbis, ipsaque lata ab eo sententia accepisse; presertim cum e re catholica esset ut Zosimum prioris tarditatis penitentem in hereticos excommunicationis gladium exemisse, regio diplomate omnibus innotesceret.

4. Cum anno sequenti ad Aurelium litteras dedit, hoc prios edictum commemorat, et in eo condendo  secutum se asserit Africanorum iudicium, nichil de iudicio Zosimi, quod preteriisse, facta alterius mentione, iniquum prorsus fuisset et a debita primarie sedi reuerentia alienum. Quod enim de Innocentio pariter siluerit non eadem est ratio: quia non  tam proprium habuerat, quam suum fecerat Africanorum iudicium.

5. Cum constitutionem suam Augustus edidit,  Rome uersabatur Celestius: quandoquidem ab Urbe eum pelli iubet: Pulsis, inquit, ex Urbe primimitus capitibus dogmatis exsecrandi Celestio atque Pelagio. At cum suam edixit pontifex, immo et cum uocatus Celestius ad iudicium, non solum 808 non adfuit, inquit Marius, sed etiam ex memorata Romana urbe profugit, atque ob hoc a beate memorie Zosimo perdamnatus. Scio quid reponi queat: Pelagium Rome tunc non fuisse, etsi pariter eum pelli iubeat Honorius. uerum hoc loco, subiunctus est Celestio ille ne pena eos discerneret, qui eiusdem dogmatis communione iungebantur. Ceterum superflua essent edicti uerba, nisi alteruter saltem Rome tunc presens adfuisset. At iniqua, inquies, Augustini de Celestii fuga exprobratio, immo et iussio Zosimi illum ad iudicium uocantis: si imperatoris edicto Urbe pulsus  tunc temporis fuisset. Non ita est: huiusmodi enim primum edictum ita comminatorium fuit, ut si heretici  ad pontificis iudicium conuolantes nefaria dogmata abiecissent, a pena immunes procul dubio essent relicti. Iustissime igitur fugam exprobrat Augustinus: quam non tam edictum Augusti quam erroris pertinacia persuasit. Non enim amplius res erat de dogmate Celestii discutiendo, sed de eius promissione effectui tradenda, qua uidelicet responderat se Innocentii PP. litteris consentire: quod si scripto non ambiguo professus esset, irritum fecisset Augusti edictum. Deinde non effectui traditam esse primam hanc constitutionem, innuit imperatoris epistola ad Aurelium data, que habetur cap. 16 codicis nostri. Dudum, inquit, fuerat constitutum ut Pelagius atque Celestius ab urbe Roma pellerentur . . . sed quia obstinati criminis pertinax malum, ut constitutio geminaretur exegit, recenti quoque sanctione decreuimus, etc. Non dicit Urbe pulsos hereticos, sed quod constitutum fuerat ut pellerentur: unde suspicor uel Zosimo tantum, accelerandi iudicii gratia, fuisse declaratam uel dilatam a Palladio edicti promulgationem  ex eiusdem Zosimi suggestione, donec sententiam ipse suam promeret.

6. Edictum suum his claudit uerbis Augustus: Iuuat autem per omnem pene mundum, qua imperium nostrum extenditur, huiusmodi promulgata diffundi, ne scientie forte dissimulatio pastum prestet errori: atque impune se quisque putet audere, quod condemnatum uigore publico sese finxerit ignorare. Profecto  timendum non erat  ne dissimulatio pastum prestaret errori, aut ne quis sese fingeret ignorare, quod per omnem pariter non Romanum modo, sed et Christianum orbem, disseminatum cura pontificis fuisset.

7. Romane ciuitatis status, qui describitur in edicto imperatoris,  talis est omnino qualis erat dum Zosimus papa, Sixtus presbyter et alii clerici Romani in Celestium Pelagiumque propensiores, utrumque innocentem iamiam erant pronuntiaturi: cum  uidelicet intra sacratissimam Urbem, ut Augustus habet, aliaque loca, ita pestiferum uirus quorumdam inoleuerat pectoribus, ut interrupto directe credulitatis tramite, scissis in partes studiis asserendi, materia impacate dissensionis inducta esset, nouoque scandali fomite concitato beatissime Ecclesie nutaret tranquillitas; aliis nempe aliud ancipiti interpretatione sectantibus et pro captu uersipellis ingenii profanum nouorum commentorum mouentibus questionem. Quam graphice depinguntur his uerbis dissidia que in Romana Ecclesia excitarant Celestii artes, cum hinc pontifex precipuusque administer Sixtus presbyter ab hereticis circumuenti uidebantur, inde uero alii ex eodem clero sane doctrine decretique Innocentii tenaces pro fide paceque catholica toto affectu decertabant. At nichil tale in Urbe fuit post sententiam a Zosimo aduersus Celestium decretam; nichil amplius in ea Ecclesia turbarum creabat hereticus, a qua uidelicet aufugerat: non amplius discors procerum cleri illius sententia, qui omnes in damnationem Celestii Pelagiique  coierant, Sixto omnium primo anathema eis in populo frequentissimo pronuntiante, ut ait Augustinus epist. 105. Non amplius uirus suum Pelagii Celestiique assecte sparserunt, sed, ut idem doctor scribit epist. 104, illi repente reticuisse perspecti sunt; omnino siluerunt magno timore compressi , et usque ad profundum silentium suppressere timore quod sentiebant, quos satis territos ipsa taciturnitas  demonstraret, etsi eamdem nonnulli peruersitatem sentire non desinerent, uel etiam insusurrare non cessarent.

8. Ex epistola sancti Augustini 157 intelligimus tunc cum eam scriberet recentes fuisse apud Africanos litteras Zosimi tractorias de damnatione Pelagii et Celestii: istud enim hec illius uerba suggerunt: De quibus exempla  recentium scripturarum, siue que specialiter ad Afros, siue que uniuersaliter ad omnes episcopos de memorata sede manarunt, ne forte ad uestram sanctitatem 810 nondum peruenerint, uobis curauimus mitti ab eis fratribus, quibus et has litteras ut tue uenerationi dirigerent, dedimus. At he littere uel eo tempore scripte sunt cum Augustinus in Mauritania Cesariensi ageret non pro collatione cum Emerito que XII kalend. Octob. haberi cepit; sed ob terminandas, ut scribit Possidius, in uita S. August. , alias Ecclesie necessitates iuxta litteras sedis apostolice, uel, inquam, dum illic ageret, uel etiam post eius inde regressum, ut significare mihi  uidentur hec uerba: Littere ille quas ad Mauritaniam Cesariensem misisti, me apud Cesaream presente uenerunt, quo nos iniuncta nobis a uenerabili papa Zosimo apostolice sedis episcopo ecclesiastica necessitas traxerat; tempus enim istud, ut aiunt, plusquam perfectum hac uoce traxerat designatum, Augustinum non amplius illic tunc commoratum, cum scribebat, significare mihi uidetur. Nec erat reuera, quod publicis negotiis impeditus sanctus doctor festinantius responderet epistole Optati, que ad ipsum scripta non erat, sed ab amico communicata. Porro quis crediderit constitutionem Zosimi, si iampridem condita erat, tam sero missam esse in Africam; quo ut citius perueniret multum intererat fame pontificis clerique Romani?

9. Sanctus Augustinus lib. II ad Bonifacium, cap. 3, refert Pelagianos de clericis Romanis conquestos esse, scribentes eos iussionis terrore perculsos non erubuisse preuaricationis crimen admittere, ut contra priorem  sententiam suam, qua gestis catholico dogmati adfuerant, postea pronuntiarent malam hominum esse naturam. Quin clericorum Romanorum nomine  Zosimum ipsum cum suis comprehensum uelit, dubitare non sinunt alia Augustini loca, que Zosimum ipsum preuaricationis accusatum a Iuliano fuisse testantur: Et tamen, inquit, lib. I contra Iulian., cap. 4, Innocentii successorem crimine preuaricationis accusas: quia doctrine apostolice et sui decessoris sententie noluit refragari. Idem lib. uI, cap. 12. Confert igitur Iulianus priorem Zosimi conuentum cum posteriori; contenditque pontificem clericosque Romanos priori sententia catholico dogmati adfuisse, quia uidelicet ea pene absolutus abscesserat Celestius, ut ex Zosimi litteris liquet, Celestiique ac Pelagii professio fidei, ut catholico dogmati consentiens, approbata fuerat; postea uero posteriore sententia, cum uidelicet technis heretici detectis catholicam de peccato originali doctrinam sanxerunt, eos pronuntiasse  malam hominum esse naturam. Decretum 811 igitur Zosimi notatum hic habemus. At istud Pelagiani criminantur conditum a Romanis iussionis terrore perculsis et ita in preuaricationis crimen prolabentibus. Quid porro iussionis nomine intelligit hereticus, nisi imperatorium edictum, quod proinde ex hoc loco probatur ante Zosimi constitutionem fuisse prolatum? At istam de iussionis terrore obiectionem, nichil Augustinus reponit: quippe qui nouerat et postulatum  a se suisque Africanis Honorii edictum, et istud ab imperatore prolatum antequam Zosimi sententia prodiisset.

XXuI. Quo edicti loco Honorius meminit Zosimiani decreti. Possidius obiicitur et explicatur.---Quid contra hanc assertionem nostram obiici possit non diuinassem. Sed en occurrit Garnerius, locumque digito monstrat in edicto Honorii Augusti ad Palladium, quo iudicium Zosimi pape Ecclesieque Romane apertissime, si Deo placet, designatur, euincitque ipse pontificis decretum preiuisse constitutioni Augusti. Hec sunt uerba edicti: BEATISSIMAE ECCLESIAE ACTA: maiusculis litteris depicta, ne legentium oculos fugiant. Decretoria certe uerba: sed ubinam gentium sunt, aut quo sensu? Integram illam constitutionem edidit Garnerius pag. 239, et partim collatione editionum, partim codicum manuscriptorum ope plurima que supererant menda correxit post Magdeburgensium, Baronii, Salmasii, Labbei et Baluzii accuratissimam recensionem. Hanc lego ac relego, nec  tale quid inuenio in illa Garnerii editione uel in alia unde uel minima suspicio animum subeat de actis synodi Romane Ecclesie aduersus Pelagianos habite. Ita, inquit, pestiferum uirus quorumdam inoleuisse pectoribus, ut . . . nouo scandali fomite concitato beatissime Ecclesie hactenus nutet intentata tranquillitas. Ubi synodus, ubi iudicium, ubi acta? Curro ad notas, ne forte illic reseruata sit mysterii intelligentia. uideo Salmasium, Usserium et Labbeum legisse: Beatissime Ecclesie acta nutet et attentata tranquillitas. Sed id, ut statim monet Garnerius, minus concinne. Igitur ex minus concinna ac reiectitia lectione argumentum sumit: et reprobata emendatiori lectione in textum allecta, que spuria fuerat redit in gratiam desperate scilicet cause patrocinatura. Sed quouis modo legatur, nichil causam adiuuat, cui non magis propinquat quam celum terre. Cetera, que ex Augustino referuntur, uel ipsis confitentibus aduersariis, nichil prorsus habent, unde proposita soluatur questio. Paulo  ualidius uideatur esse quod  ex Possidio in uita sancti Augustini cap. 18. At illi, inquit, tante sedis apostolice antistites, Innocentius, et Zosimus, suis diuersis temporibus eosdem Pelagianistas notantes, atque 812 a membris Ecclesie precidentes, datis litteris ad Africanas et ad Orientis et Occidentis Ecclesias, eos anathematizandos et deuitandos ab omnibus catholicis censuerunt. Et hoc tale de illis Ecclesie Dei catholice prolatum iudicium etiam piissimus imperator Honorius audiens ac sequens suis eos legibus damnatos hereticos haberi debere constituit. Sed neque hoc tamen adhuc satis idoneum soluende questioni profitetur Garnerius. Illud nichilominus confidentius urget Henricus Norisius aduersus Usserium et Salmasium; non animaduertens geminum pontificis urbici iudicium a Possidio laudari, Innocentii unum, alterum Zosimi, quorum primum ab Africanis audiens ac sequens Honorius sua constitutione roborarit, ut de se Honorius ipse testatur in epistola ad Aurelium. Sed nec meminit uir eruditus ab ipso Honorio geminum edictum esse conditum  ac geminatam constitutionem, ut disertis uerbis testatur in eadem epistola, et innuit ipse Possidius, cum non ait lege sua, sed legibus suis quarum postrema sequi potuit sententiam Zosimi, prima uero, de qua questio mouetur, instantia Africane Ecclesie prolata est.

XXuII. Constitutio Honorii instantia Africanorum emissa.---1. Pars hec, etsi iam satis ex superioribus manifesta maneat, uberius tamen subiectis probationibus confirmatur.

Primam habemus ex uerbis epistole Honorii ad Aurelium iam ex parte relatis: cum enim ait imperator:  Dudum quidem fuerat constitutum ut Pelagius atque Celestius infandi dogmatis repertores ab urbe Roma uelut quedam catholice utilitatis contagia pellerentur: procul dubio designat constitutionem datam pridie kalendas Maias anni precedentis, hoc est, tredecim ante mensibus. At hanc ipsam datam profitetur intuitu Africani iudicii:  In quo, inquit, secuta est clementia nostra iudicium sanctitatis tue, quo constat  eos ab uniuersis iusta sententie examinatione damnatos. Clara sunt uerba, nec interprete indigent: unde magis ea corrumpit Garnerius quam explicet, dum his expedire se conatur. Cum enim pag. 243 ad iudicium Carthaginense anni 412 recurrit, quod putat ob oculos habuisse imperatorem quando edictum condidit, uix puto ex animo scribi ab erudito uiro, nec ut ita credamus eum exigere. Quis enim sibi persuadeat illud iudicium respexisse Augustum, quod ante totos sex annos habitum fuerat in prouinciali synodo Carthaginensi, que diligentiori postea examine, nec non  et apostolicis rescriptis iudiciisque pluribus recentioribus, ac omni ex parte absolutis pene 813 obscurata fuerat: cuius ne meminit quidem Augustinus epist. 47 ad ualentinum, cum ei omnia huius cause instrumenta transmittit: hanc, inquam, synodum quis putet memoratam, posthabitis recentioribus ex Numidia et ex proconsulari, quas rescriptis suis Innocentius firmarat, quas et alie numerosiores ac fere plenarie synodi, ut diximus et probauimus, consecute fuerant? Deinde illud memorat iudicium Africanum quo constat Pelagianos ab uniuersis iusta sententie examinatione damnatos. Nemo istud de primo Carthaginensi intellexerit, a quo relationes ad sedem apostolicam cum emisse non essent, extra prouinciam proconsularem uel saltem extra Africam, auctoritatem habuisse non fatebitur Garnerius. Iam monui qua arte uim huius argumenti eludat, supponendo cum constet pro quo constat; ut pag. 243 uerba edicti interpretetur de examinatione apud sedem apostolicam  sub Zosimo habita, cuius Tractoria ad uniuersos missa secutum sit, ut ab uniuersis damnarentur Pelagiani. At quantacunque licentia textum edicti, prout rei sue congruere censuit, pro libito mutauerit, nichil tamen profecit; cum et superius ostenderim Zosimi scriptum non potuisse ante kalendas Maias in prouincias transmitti, et illa deprauationi simillima correctio sermonis filum sensumque peruertat: ut omittam omnes excusos manuque scriptos codices huiusmodi correctioni contradicere.

2. Alteram  probationem suppeditat ea edicti imperialis epigraphe, que in utroque codicis nostri Romani exemplari ms. habetur: Sacrum rescriptum acceptis synodi supra dicte [Thu., SSte id est supra scripte] gestis. Quam in auctoritatem merito adducimus ex antiquissimo scilicet Ecclesie Romane monumento, reclamante licet Garnerio, cuius contradictionis rationes superius uentilauimus. A quibus porro accepit gesta synodi Honorius, nisi ab Africanis? Quibus rescriptum misit, nisi Africanis? Quibus  denique de causis Africanis diploma direxit; nisi quia ab iisdem de condendo diplomate pulsatus fuerat? Oxoniensi et Thuaneo mss. suffragantur Baluziani et Atrebatensis ab emin. card. Baronio laudatus; in quibus Rescriptum nuncupabatur hec Honorii constitutio. Sed et Augustinus ipse testis est omni exceptione maior lib. III cap. 1, aduersus Iulianum, quem his uerbis alloquitur: Sane, ut dicis, si pro uobis potius ab imperatore responsum est, cur non 814 in medium prosilitis? Certum est igitur rescriptum esse, et ita persuasum habebimus deinceps, donec ex certioribus meliorisque note monumentis euicerit Garnerius   quod Historia demonstrat non esse rescriptum proprie, sed constitutionem, cum imperator nulli uel per litteras petenti, uel scriptis consulenti rescribat.

3. Ex serie edicti manifestum fit suggesta indicataque fuisse imperatori precipua Pelagiani dogmatis capita. A quibus porro? Non certe  a Zosimo uel clericis Romanis, qui adhuc in ambiguo uersabantur, nec id egissent, ut episcopi sui constitutio aduersus hereticos ab imperatoris edicto preueniretur. Igitur ab Africanis, penes quos summa istius negotii erat, et a quibus, ut ait Garnerius, tentate sunt uie omnes, quibus partim fidei damno, partim suo dedecori occurrerent.

4. Ad istud referri potest hereticorum furentium  querela, qui sanctos Augustinum et Alipium maledicentissimis dicteriis insectantur, tanquam edictorum imperialium auctores aut procuratores. Cur tantis, inquit Iulianus, totam Italiam factionibus commouistis? Cur seditiones Rome conductis populis excitastis?  Cur de sumptibus pauperum saginastis per totam fere Africam equorum greges, quos prosequente Alipio, tribunis et centurionibus destinastis? Cur matronarum oblatis hereditatibus potestates seculi corrupistis, ut in nos stipula furoris publici arderet? Cur religiosi principis tempora persecutionum impietate maculastis? Ad prius Honorii edictum ista potius uidentur mihi pertinere quam ad posterius: quod uidelicet post sententiam pontificis emissum, melius poterat a Iuliano huius precibus ac sollicitudini imputari, quam Africanorum; prius autem non nisi Africanis procurantibus. Deinde que de commota Italia seditionibusque Rome excitatis, ea de aduerso a Celestii partibus cleri Romani studio intelligenda ueniunt; qui cum initio examinis Pelagio Celestioque faueret, postmodum utrique anathema dixit, non sine Africanorum opera ac sollicitudine.

XXuIII. Quid actum Rauenne agente ualerio, procurantibus Africanis episcopis.---5. Arctissima necessitudo,  que Augustino Alipioque erat  cum ualerio comite, cui et ardentissimum aduersus Pelagianos studium, et summa erat apud imperatorem gratia, non sinit ut credamus illud episcoporum par aureum, de catholica causa Rome tum periclitante adeo sollicitum, de toto negotio per comitem illum imperatori 815 non suggessisse quale esset Romanorum pro Celestio studium, quid damni ex illorum iudicio timeretur Ecclesie doctrine, quid denique facto opus, ut imminenti malo quantocius occurreretur imperatoris auctoritate. Et ut id reuera factum credamus, plusquam coniecturis mouemur. Ex epistola enim S. Augustini ad ualerium comitem nuncupatoria libri primi de Nuptiis et Concupiscentia, plures epistolas ultro citroque datas discimus ab Augustino et ualerio, et, ni fallor, in causa Ecclesie.

Primus hic liber scriptus est ab Augustino an. 418, uti omnes conueniunt, et epistola citata ad ualerium indicat: qui uero locus ex cap. 5 libri I ad Bonifacium  ad hoc probandum affertur a nonnullis, hoc probare mihi non uidetur: etsi enim dicat scriptum a se librum post damnationem Pelagii Celestiique,  , quam tamen damnationem intelligat eo loco non  dicit, iam enim ante decretum Zosimi, Palestinum, Constantinopolitanum, Africanumque multiplex et prouinciale et plenarium precesserat. Ioannes Garnerius post reditum Augustini ex Mauritania Cesariensi scriptum asserit, id est, circiter medium Octobrem. Non uideo cur tandiu differendum: de utroque enim libro II Retractat. non aliam ob causam meminit post Mauritanianam profectionem, quam quia per secundi libri adiectionem perfectum non est opus istud nisi post illud tempus. Sed certum est saltem, quod sufficit, scriptum esse paulo post prolatum Zosimi iudicium, et fatetur sanctus doctor cap. 35 fuisse sibi ad dictandum negotiosum quibus particulis temporum eum inuenisset otiosum, et elaboratum inter ecclesiasticas curas suas. Quibus forsan uerbis tempus ipsum designat ecclesiastice necessitatis a Zosimo iniuncte a qua tractum se dicit Cesaream in ep. 157 ad Optatum. At certum est pariter ante illud tempus plures ab Augustino scriptas esse ad ualerium comitem litteras, in quibus magni momenti res agitatas  probat sollicitudo et molestia quam eidem responsionis dilatio creauerat  . Cum diu, inquit, moleste habèrem quod aliquotiens scripserim, et nulla tue sublimitatis rescripta meruerim, repente epistolas tres tue benignitatis accepi: unam non ad me solum datam per cepiscopum meum uindemialem, et non longe post per compresbyterum Firmum duas. uides multoties scriptum ad ualerium ab Augustino. uides quo tempore: eo uidelicet quo Rome prius examen de Celestio habebatur: inter illas enim epistolas Augustini 816 interualla quedam temporis supponenda sunt, quibus ante secundas responsio ad primas exspectaretur; et longa quidem interualla, tum propter locorum distantiam, tum ne precipitem prematuramque credamus patientissimi Augustini impatientiam. uides insuper auide exspectata responsa e comitatu: ne parui momenti aut familiaris solummodo alloquii suspiceris litterarum materiem: quibus non neglexerat respondere ualerius, sed mittendarum litterarum  nactus non erat occasionem, nichil interim omittens ut que ab imperatore pro Ecclesie causa obtinere posset, sollicitudine sua procuraret. Sed  nonne uides episcopum Africanum e comitatu redeuntem  et redeuntem eo circiter tempore quo poterat deferri in Africam edictum Honorii pridie kalendas Maias conditum, quem illuc sponte propria perrexisse eo tempore quo magne res in Africa uersabantur, probabile non est; sed magis uerosimile a cepiscopis suis Africanis delegatum pro fidei et hereticorum causa; cum inde redeuntem legamus cum ualerii comitis epistola ad episcopos Africanos scripta. Quid enim aliud innuunt hec Augustini uerba notatu dignissima: epistolas tres tue sublimitatis accepi, unam non ad me solum datam? nisi rescriptum fuisse ad episcopos a quibus litteras prius acceperat per uindemialem episcopum, quem non nisi ob secretissima et maximi ponderis negotia  Rauennam misissent, qui unum solummodo subdiaconum legarunt Romam ad Zosimum. Que porro ea negotia essent, etsi ex rerum temporis illius statu promptum cuique sit diuinare, non id tamen necesse:  hec enim pluribus locis, etsi paulo obscurius, ut par erat, Augustinus: Audiuimus, inquit in eadem epistola ad ualerium comitem, quanta tibi cura sit ne quis insidietur membris Christi coopertus uelamine nominis Christi, siue in recentioribus inimicis; quamque sis eorumdem inimicorum prouidus saluti, infestus errori. Hec atque huiusmodi, ut dixi, et ab aliis solemus audire; sed nunc ea per supradictum fratrem plura et testatiora cognouimus. Qui sint illi recentiores inimici Christi nemo non uidet: Pelagiani enim sunt procul dubio. Sed quando et quomodo eorum se saluti prouidum, infestum errori ostenderat, nisi pro sua apud Honorium gratia edictum eliciendo, quo nisi sacrilegum dogma 817 eiurarent illi, et pellebantur urbe, et penis aliis subiiciebantur? Hec sunt testatiora que tum cognouit de ualerio Augustinus: ante edictum enim illud, nichil a comitatu profectum erat aduersus Pelagianos, qui uix in Italia innotuerant ante Zosimi pontificatum.

Sed clarius adhuc Augustinus in ipso libro I de  Nuptiis et Concupiscentia, cap. 2, ubi exponens qua potissimum de causa ad eum de hac re scribere uoluisset, Altera, inquit, causa est, quia profanis istis nouitatibus, quibus hic disputando resistimus, tu potestate curando et instando restitisti. Quid enim, amabo te, potestate curauerat ualerius, quid instantia sua obtinuerat, quomodo efficaciter restiterat profanis nouitatibus, nisi quod, ut edictum illud ab Honorio prodiret aduersus hereticos, potestate et diligentia sua effecit? de quo et uehementer conqueritur Iulianus uerbis ab Augustino relatis lib. I. cap. 10, Operis alias imperfecti, nunc perfecti studio doctissimi uignerii Oratorii D. Iesu presbyteri; uerba enim Augustini superius descripta ita insectatur, falsa ueris miscens, ueraque etiam falsis retegents: Laudat etiam, inquit, potentem hominem, quod nostris petitionibus, qui nichil aliud quam dari tanto negotio iudices uociferabamur, ut ea que subreptionibus acta constabat emendarentur potius quam punirentur examine, mole sue  dignitatis obstiterit, nec disceptationi tempus aut locum permiserit impetrare. Quod utrum ille, ad quem scribitur, tam nequiter fecerit quam testatur ipsa laudatio, ipse uiderit. Ex hoc loco lucis plurimum accedit uerbis Augustini superius relatis in laudem ualerii. Quod enim actum ab isto piissimo comite laudauit sanctus doctor, cum ait: Profanis istis nouitatibus . . . . . tu potestate curando et instando efficaciter restitisti: hoc ipsum est de quo inuidiose queritur Iulianus, quod mole sue dignitatis obstiterit petitionibus ipsorum; qui nichil aliud quam dari tanto negotio iudices uociferabantur, ut ea que subreptionibus acta constabat emendarentur. potius quam punirentur examine. Non possunt intelligi hec Iuliani uerba de posteriori iudicio, quo sententiam Zosimi corrigi postularent Pelagiani. Qua enim impudentia subreptitia clamassentillam sententiam, cui adornande annus integer datus fuerat, et ab eo iudice qui per totum illud tempus faciliores illis aures prebuetat, de eorum innocentia tam amicas ad Africanos dederat litteras, et tantum eos non absoluerat?  Quod igitur hoc loco Iulianus scribit, hoc ipsum est, quod Celestius 818 post Innocentii PP. mortem et ante Zosimi sententiam poscebat; cum ipso teste Zosimo papa in prima trium epistolarum , Romano se ingessit examini expetens ea que de se apostolice sedi aliter quam oportuit essent inculcata purgari. Huic examini locum tempusque non esse permissum instantia ualerii Iulianus ex laudatione Augustini asserit: nec disceptationi tempus aut locum permiserit; quia uidelicet edictum Honorii emissum est ex Africanorum suggestione et diligentia ualerii,  quo Celestius Pelagiusque Urbi cedere, eorum assecle uelut noui dogmatis assertores conuicti damnatique ad iudices pertrahi, exsiliique inexorati, ut ait Augustus, deportatione puniri iussi sunt. Atque ita imperatorium edictum, quo Innocentii PP. Africanorumque iudiciis sua firmitas uindicabatur, preuenit sententiam Zosimi, qua  Celestio breui indulgendum timebatur, cum iam duabus Zosimi litteris pene absolutus esset.

Hoc S. Augustinus non diffitetur, immo uero confitetur clarissime. Superioribus enim respondens Iuliani uerbis, quibus idem addiderat satis ex laudibus ualerio datis ostendi quid cuperet Augustinus, scilicet ut contra rationem, contra fidem, contra omnem morum et dogmatum sanctitatem, ui fera et ceca impotentia dimicaretur, ita satisfacit Iuliano, ut non neget ualerium, dignitate et auctoritate usum, obstitisse ne examini locus et disceptationi tempus esset. Contra uero totum hoc ultro concedit: nichil in eo peccatum ab imperatore contra fidem, sed potius pro fide et ex  fide actum, et cercitionem iuste ab eo impositam. Occurrensque obiectioni quam ex Donatistarum exemplo uel sumebat, uel sumere poterat Iulianus, quod uidelicet non ita pridem ad publicam collationem inuitati et admissi cause sue defendende locum tempusque accepissent, discriminis rationem affert, quod aliter cum his, aliter cum illis actum sit. uerba hec sunt Augustini meridiano sole clariora. Absit, inquit, christianis potestatibus terrene reipublice ut de antiqua catholica fide dubitent, et ob hoc oppugnatoribus eius locum et tempus examinis prebeant; ac non potius in ea certi atque fundati, talibus, quales uos estis, inimicis eius disciplinam cercitionis imponant. Quod enim propter Donatistas factum est, eorum uiolentissime turbe fieri cegerunt, ignorantes quid ante sit gestum quod eis fuerat ostendendum; quales uos turbas Dominus auertat ut habeatis: Deo tamen propitio non habetis.

6. His que modo diximus, lucis roborisque 819  non parum accedit ex Zosimi PP. commonitorio Faustino aliisque legatis dato, cum ad Africanos ab eo missi sunt. Quatuor constabat capitibus, que habentur in epistola Africani concilii ad Bonifacium PP. Primum, tertium et quartum sunt de episcoporum appellationibus causisque Romam pertrahendis, et de aliorum clericorum causis per finitimos episcopos iudicandis. Secundum uero caput commonitorii erat huiusmodi: Ne ad comitatum episcopi importune nauigent. Quis hec cum superius recensitis componens,  non statim cogitet non ita pridem nauigasse ad comitatum episcopos Africanos aliquid ab Honorio impetraturos, quod Zosimo displicuerit, eique importune elicitum uisum fuerit? Qua uero occasione, nisi Pelagiani negotii, quod unice Africanos superiori anno occupatos tenuerat? Obseruandum porro nichil ad istud commonitorii caput esse ab Africanis responsum, quasi legationem a se missam ad comitatum ultro sint confessi, nichilque suo iuri hac in re detrahi permiserint.

 XXIX. Commentitia Alipii hoc tempore legatio.---Ex his que de uindemiali episcopo Rauennam ad comitatum misso pro constitutione obtinenda diximus, sed et ex silentio scriptorum, euanescit eorum coniectura, qui Alipium ea occasione legatum putarunt in Italiam ab Africanis, si qui tamen reuera sint, qui ita aliquando senserint. Nam quod eam opinionem doctissimo cardinali Baronio affingit Ioannes Garnerius, profecto memorie lapsum passus est uir eruditus. Enim uero ne apicem quidem deprehendas in Annalibus, qui huiusmodi suspicionem suggerat, contra  uero ad annum 418, num. 19 disertis uerbis scribit: Cum Rome a Zosimo papa et sacro collegio clericorum Pelagius atque Celestius damnati essent, ab eodemque Zosimo ad uniuersos catholice Ecclesie episcopos de ipsorum condemnatione littere conscripte essent; mox eas consecutum est Honorii imperatoris rescriptum aduersus eosdem hereticos. Non igitur existimauit cardinalis Alipium hoc anno 418, quod scribit auctor, Ecclesie Africane legatione functum ad imperatorem aduersus Zosimi concilia Pelagianis artibus delusi, ab eoque obtinuisse decretum quo Celestius, qui a sede apostolica ex parte absolutus uidebatur, Rome prohiberetur consistere. 820 En totius erroris origo. Confundit Garnerius annum 418 cum 419, pontificatum Zosimi cum Bonifacii episcopatu, concilium Africanum prioris illius anni cum altera synodo posterioris, edictum Honorii anni 418 cum epistola eiusdem ad Aurelium sequenti anno data, et que Baronius de obita Alipii legatione ad hoc rescriptum obtinendum dixit, transtulit ad legationem alteram. Ubi adhuc  contra fidem Annalium peccatur, quod Baronius ab Africana Ecclesia legatum Alipium dicit, non a synodo illa plenaria, quam post narratam Alipii legationem recenset, ut ad eam non pertinentem. Non igitur ob hanc Garnerii rationem susceptam ab Alipio prouinciam istam negamus; sed quia et uindemialem ea functum procuratione probabile ad minus ostendimus, et hoc de Alipio asseri, nisi diuinando, nullatenus potest.

Rauennam igitur peruenit uindemialis episcopus, Romam Marcellinus subdiaconus: hic litteras, gesta synodica, ceterasque instructiones tradidit Zosimo; ille imperatori Honorio, ualerioque comiti scripta pariter Africanorum obtulit, sueque legationis exposuit causam. Causa erat Ecclesie, causa apostolice sedis, que Pelagianos Innocentii ore damnauerat, quam propterea defendendam auctoritate sua suscepit Augustus, zelum eius accendente ualerio, et potestate curando et efficaciter instando, ut testis est Augustinus:  ita ut tandem de constitutione proxime emittenda aduersus hereticos certum uel ipse statim retulerit, uel miserit ad Africanos responsum.

XXX. Quid actum kalendis Maii in synodo plenaria Africe, receptis tertiis Zosimi litteris.---Episcopi Carthagine per Autumnum congregati plenariam indixerant synodum post proximi anni paschalia habendam. Preuiderant enim circa illud tempus responsa tum ab apostolica sede, tum e comitatu esse afferenda, et tunc quidem maxime deliberandum fore de modo tenendo ad exstirpandam heresim Pelagianam. Reuera responsum Zosimi scribentis XII kalendas Aprilis, uenit III kalendas Maii Carthaginem, ubi iam Patres ad synodum conuenerant, cum kalendis ipsis Maiis lecti subscriptique canones iam antea synodum inchoatam innuant.

Perlectis Zosimi litteris  , non magnam ex iis spem pro fidei causa conceperunt Africani. 821 Tote  quippe fere erant in commendanda et inculcanda  apostolice sedis auctoritate, indicabantque eius iudicium, qualecumque tandem esset futurum, sine ullius contradictione recipiendum esse. Tum de credulitate nimia accusationem frigide repellit: et tantum abest ut de ingenti illa instructionum gestorumque receptione cum nonnulla gaudii significatione scriberet, e contra cum tedio perlectum ab eo epistole uolumen testantur rescripti ipsius uerba. Demum etsi omnia in eodem statu remansisse scribat, nullam tamen de damnando intra breue tempus Celestio spem iniicit, sed potius in longum adhuc protrahendam causam esse, satis clare indicat, dum adhuc diuturnam tractationem magnamque deliberationem necessariam dicit. Quare Africani intempestiuam hanc cunctationem torgiuersationi simillimam egre ferentes, ut pote fidei pacique Ecclesie pernoxiam, securique facti de imperatoris animo, qui rescita indicte synodi die, emittendam a se eodem tempore constitutionem spoponderat, canones illos nouem  iam in superiori  synodo conditos, in plenaria quam tunc habebant, de nouo statuerunt, publicarunt, ac omnium subscriptione roboratos pro perenni sanctione ac immobili fidei de Gratia Christi regula habendos definierunt; non omittentes, ut par est credere, idem quod in priori concilio constituere:  In Pelagium scilicet atque Celestium per uenerabilem episcopum Innocentium de beatissimi apostoli Petri sede prolatam manere sententiam. Hec ita gesta esse non egre sibi persuadebit, qui reuocauerit sibi in memoriam que de uindemiali episcopo misso ad comitatum diximus, de epistola ualerii comitis non ad Augustinum solum tunc temporis allata, de constitutione imperatoris pridie kalendas Maii, et Africanorum decretis ipso kalendarum die publicatis ac subscriptis, denique de ualerii comitis studio ardentiori, quo Pelagianorum prouidus saluti, infestus errori, non mole sue dignitatis, ut inuidiose Iulianus oggerit, sed potestate curando et efficaciter instando profanis istis nouitatibus restiterat.

De hac synodo plenaria intelligendus Augustinus,  epist. 47, ad ualentinum: Quod posteriori, inquit, concilio plenario totius Africe contra ipsum errorem breuiter constituimus. Breuiter, inquit, siue quia paucis uerbis res decreta est, siue quia, cum  omnia in superiori essent disposita et constituta, non tamen publicata, ut, quod sedis apostolice 822 reuerentie dabatur, prius cum Zosimo communicarentur et deferrentur ad Honorium, opus tantum fuit ea relegi, confirmari ac subscribi, que contra ipsum errorem constituta fuerant. De eadem synodo intelligendum unum Africanorum conciliorum, que, teste Prospero, cap. 10 contra Collatorem, constituerunt utrumque Dei donum esse et scire quid facere debeamus, et diligere ut faciamus, etc. Hoc ipsum est concilium plenarium habitum Carthagini contra Pelagium et Celestium, Honorio Augusto XII consule, kalendis Maii, quod legitur in codicis Romani a nobis nunc publicati exemplaribus mss. Thuaneo et Oxoniensi,  nec non in aliis codicibus a Binio et ceteris conciliorum  editoribus recensitis: quod ibidem habitum dicitur ab Aurelio Carthaginensi, Donatiano Teleptensi, et aliis ducentis et tribus episcopis ex omnibus Africe prouinciis in unum conuenientibus. De eodem etiam Photius cod. 53, ubi et corrupta nomina et ducenti quatuor et uiginti numerantur episcopi preter Aurelium et Donatianum. Denique et idem annotatum habemus apud Prosperum Chronographum, qui sub consulatu Honorii XII, an. 418, post priorem synodum anni 417 recensitam, que probata a Zosimo dicitur, addit post alia: Carthaginis concilium contra Pelagianos. Nisi tamen hec sit marginalis annotatio: quippe que in sola editione ms. Augustani ope procurata habeatur, ut est in Biblioth. PP. edit. Coloniensis ann. 1618. Ex quibus intelligitur quam perperam hactenus confuderint omnes scriptores prius concilium cum posteriori, autumnale cum uerno, Africanum cum plenario, illud episcoporum 214 cum isto 205 antistitum.

XXXI. De numero canonum Africanorum de gratia  Christi. Necessitas condendi canonis in Africana synodo. De sancito canone testimonia sancti Augustini.---1. De numero canonum huius synodi controuersie occasio nascitur ex uarietate codicum. Alii enim octo tantummodo numerant, ut uulgati plerique, alii nouem. Tertius enim insertus legitur de medio beatitudinis loco infantibus sine baptismo decedentibus attributo a Pelagianis, qui ex canonum Carthaginensium numero eliminandus putatur ab omnibus conciliorum editoribus. Talis est porro canon iste controuersus.

Item placuit, ut si quis dicit ideo dixisse Dominum: In domo Patris mei mansiones multe sunt, ut intelligatur quia in regno celorum erit aliquis medius, aut ullus alicubi locus, ubi beate uiuant paruuli, qui sine baptismo ex hac uita migrarunt, sine 823 quo in regnum celorum, quod est uita eterna, intrare non possunt; anathema sit. Nam cum Dominus dicat: Nisi quis renatus fuerit ex aqua et Spiritu sancto, non  intrabit in regnum celorum: quis catholicus dubitet participem fore diaboli eum qui coheres non meruerit esse Christi? Qui enim dextra caret, sinistram procul dubio incurret.

Huius canonis antiquitatem auctoritatemque uindicat Photii codex 53, qui concilium illud Carthaginense euoluens ac relegens, hec habet: Damnat, inquit, hec synodus eos qui asserunt Adamum mortalem esse conditum, non autem preuaricationis causa morte mulctatum. Similiter et eos qui recens natos infantes baptismo minime indigere dicerent, quod illos peccato originis ex Adamo non putarent obnoxios. En duo primi canones. Tertium porro ita continuo subiungit: Eos quoque qui affirmarent medio quodam loco paradisum inter et inferos non baptizatos infantes beate uiuere: sex item alia his affinia capita, que a Pelagianistis et Celestianis traduntur, anathemate Patres iugulant. Nono seculo floruit Photius: quem sibi de optime note antiquitatisque codicibus prouidisse, nemo dubitabit qui uiri nouerit doctrinam et in colligendis  libris industriam.

2. Peruetustum codicem laudant Conciliorum editores, in quo canonem illum legerunt, et exinde curarunt excudi alio charactere distinctum.

3. Necessitas erat huiusmodi sanciendi canonis eo tempore quo celebratum est autumnale concilium Africanum. Recenter enim detecta erat ab Augustino fallacia confessionis Pelagiane in concilio Palestino emisse circa originale pecccatum statumque paruulorum sine peccato decedentium. Damnauerat quippe Pelagius hanc propositionem, Quod infantes, etiamsi non baptizentur, habent uitam eternam, que obiecta illi fuerat et contrariam fuerat amplexus. Ac per hoc, inquit S. Augustinus de Pecc. Origin. , cap. 20, quamuis eternam mortem paruulorum sine baptismi sacramento ex hac uita migrantium aperte noluerit confiteri, tamen de illo sollicitudinem nostram quasi certa ratiocinatio solabatur. Dicebamus enim: Si perpetua uita,  sicut confiteri uidetur, nisi eorum qui baptizati sunt, non potest esse, profecto eos qui non baptizati moriuntur mors perpetua consequetur. Cap. 21: Sed postea non defuerunt fratres qui nos admonerent hoc ideo dicere Pelagium potuisse, quia de ista questione ita perhibetur solitus respondere querentibus, ut diceret: Sine baptismo paruuli morientes quo non eant scio, quo eant nescio: Id est, non ire in regnum celorum scio; quo uero eant se nescire dicebat, quia dicere non audebat in mortem illos ire perpetuam, quos et hic nichil mali commisisse sentiebat, et originale traxisse peccatuum non consentiebat. Cum porro istam fraudem non detexissent Africani nisi post Innocentii rescripta, postque scriptum ab Augustino de Gestis Pelagii libellum 824 nondum synodus occurrerat, in qua aliquid contra medium illum paruulorum sine baptismo decedentium locum definiri potuisset. Nec par est credere autumnalem ea questione intacta solutam esse: in qua uidelicet una exactissime discussa ac diligentissime uentilata sunt omnia ad istam  heresim pertinentia. Necessitatem definiendi augebat quod cum scripsisset Pelagius ad Innocentium epistolam sui apologeticam, plurima retulit ex recentiori quodam opere suo, quibus purgandum se plenissime existimabat, et quibus reuera imposuit Zosimo, qui scripta illa non sine laudis encomio transmisit ad Africanos: Post interpositum, inquit S. Augustinus de Pecc. Origin., cap. 19, ex Euangelio testimonium, quod nisi renatus ex aqua et Spiritu sancto regnum celorum nullus possit intrare, adiunxit dicens: »Quis ille tam impius est, qui cuiuslibet etatis paruulo interdicat communem humani generis redemptionem, et in perpetuam certamque uitam renasci uetet eum qui natus sit ad incertam?« Ita Pelagius. Que uerba pene imposuerunt Augustino, qui monitus a fratribus quibusdam referentibus Pelagium dicere solitum de huiusmodi paruulis, Quo non eant scio, quo eant nescio, intellexit per incertam illam uitam, quam paruulis tribuebat, mediam quamdam  felicitatem mediumque locum ab heretico intelligi, qui huiusmodi paruulos inter regnantes in celo et damnatos in inferno constitueret. Quam esset necessarium ut fraus ista retegeretur, atque in synodo proxima decerneretur a Patribus contraria doctrina, hec Augustini uerba postmodum scripta significant: Itaque, inquit, et ista eius uerba Romam pro magna eius purgatione transmissa, tam sunt ambigua, ut possint eorum dogmati prebere latibula, unde ad insidiandum prosiliat hereticus sensus, quando nullo existente qui ualeat respondere, tanquam in solitudine aliquis inuenitur infirmus. Et reuera de hoc fuisse rescriptum Romam ab Africanis in consequentibus testatur Augustinus uerbis a nobis sepius descriptis.

4. Sanctus igitur Augustinus, loco citato, sed presertim aliis locis iamiam referendis istud definitum fuisse clarissimis uerbis significat. Lib. II de Anima et eius Origine, cap. 9, scribit sanctus doctor: Non baptizatis paruulis nemo promittat inter damnationem regnumque celorum quietis uel felicitatis cuiuslibet atque  ubilibet quasi medium locum. Hoc enim eis etiam heresis Pelagiana promisit. Clarius adhuc cap. 12 eiusdem libri: Nouellos, inquit, hereticos Pelagianos iustissime conciliorum catholicorum et sedis apostolice damnauit auctoritas, eo quod ausi fuerint non baptizatis paruulis dare quietis et salutis locum etiam preter regnum celorum. En manifestissime designata duo Africana concilia in quibus conditos publicatosque canones contendimus. En Zosimi epistolam indicatam, que si exstaret, abstrusa procul dubio plurima patefaceret mysteria. 825 En materiam canonis de quo questio est disertis uerbis explicatam; nullo enim canone alio medius ille quietis et beatitudinis paruulorum locus proscriptus legitur: ita ut uel hoc uno Augustini testimonio certum sit et inuicte probatum pro genuino canone habendum esse eum quem ut adiectitium ablegant plerique. Duo insuper ex eodem hoc sancti doctoris loco habere mihi uideor  superius iam exposita: primum  canones illos in gemino concilio Carthaginensi esse conditos, in autumnali scilicet anni 417, et uerno anni 418, ante Tractoriam Zosimi; alterum, eosdem canones esse tractorie illi Zosimi epistole annexos et, ut Prosper Chronographus indicat, probatos; ac proinde iam ex autumnali synodo per Marcellinum subdiaconum Carthaginensem delatos receptosque a Zosimo mense Martio sequentis anni. Eumdem tertium seu medium locum tanquam a Pelagianis inuentum suggillat sanctus Augustinus lib. I Operis  imperfecti, c. 50: Lege nobis, inquit, ubi, preter regnum bonis et supplicium malis, tertium quoque locum preparauerit et promiserit non regeneratis innocentibus tuis. Et c. 130 hunc eumdem secunde felicitatis locum, quem talibus edificauit heresis uestra, inquit alloquens Iulianum, reprobat. Et lib. de Predest. sanct. c. 13: Hoc si audirent Pelagiani, non iam laborarent, negando peccatum originale, querere paruulis extra regnum Dei nescio cuius sue felicitatis locum, etc. Hanc nescio  quam medietatem cum acerbius insectetur sanctus doctor in libris post Carthaginenses conditos canones editis, argumentum est inter heretica dogmata uere fuisse proscriptam; quod probari tamen, nisi ex consequenti, nullo modo poterit, si canon iste ut intrusus reprobetur.

5. Codicis Romani ex utroque nostro exemplari editi auctoritas immensum pondus sententie nostre adiicit. Illius enim antiquitatem nemo reuocabit in dubium, nec 826  ex Ecclesia Romana profectum, uel ab ea etiam usurpatum negabit, si modo probationes nostras oculis perlustrauerit. Quod contra posset obiici ex uulgatis Conciliorum editionibus, non est magni momenti; cum enim illarum procuratores ipsi testentur se canonem illum in antiquis codicibus mss. inuenisse; non est ratio cur his minor fides habeatur quam aliis qui canone illo sunt minuti. Maior difficultas ex codice Africano Dionysiane collectioni inserto, in eo enim canon iste controuersus non apparet.  Responderi potest Dionysium incidisse in mendosos truncatosque codices; nec Africanam collectionem habuisse ex Romano codice, in quem Africanorum epistola ad Bonifacium PP. nunquam relata esset.

Sed melius, meo quidem iudicio, respondebimus, si dixerimus hunc canonem, de quo controuertimus, olim locum habuisse in Africano codice etiam apud Dionysium, indeque subtractum esse iam ab antiquo; nec temerariam esse suspicionem, ita comprobo. Codex Africanus canones continet centum triginta et octo, numeris distinctos; neque plures uel pauciores habent Dionysius in suo codice, cui Africanum inseruit, uel aliud huius exemplar quod edidit uir doctissimus Christophorus Iustellus, uel Greca uersio eiusdem cura et studio publicata post anni 1540 editionem a Ioanne Tilio procuratam, uel codex non multum Dionysiano absimilis a Ioanne Wendelstino Moguntie editus anno Domini 1525, recususque Parisiis  1609. Hoc porro obseruandum est, numerum non apponi nisi ad ipsos canones seu decreta conciliorum; siue integri canones illi represententur, siue abbreuiati; eo uero loci ubi solum concilii titulus, nota consularis, locus synodi, et alia huiusmodi, que canonibus preire consueuerunt, habentur, nulla numeri distinctio appingi solet: quod omnium conciliorum que codex continet recensione facile est probatum facere. Sed obseruatione imprimis dignum, 827 quod post triginta tres canones concilii Africani anno 419, ubi relecti antiquiores continuo describuntur, tria concilia recensentur una serie: quia priorum duorum ann. 393 et 394 nulla decreta referuntur, nullus eis numerus affixus est, tertium, quod est anni 397, numero pariter nullo distinguitur, nisi post notam consularem, postque prefationem, que integram implet paginam; post hec enim primus huius synodi canon numero 34 annotatus habetur. Simile habes exemplum post canonem 56, ubi tres similiter synodi nullo numero insignite habentur, nisi  post longam tertie prefationem.

Sed propius attingamus concilium de quo agimus: post ultimum canonem concilii Carthaginensis anni 407, qui numero 106 notatur, sequuntur duorum conciliorum tituli seu notitie, nullis numeris appositis, quia nullum canonem habent; tum concilium de cognitione episcopi inscriptum, cuius quia canon unus refertur, ideo numerum 107 habet ascriptum. Huic succedit concilium contra Donatistas anni 410 nullo canone ac nullo propterea numero insignitum. Denique nostrum hoc concilium contra heresim Pelagii et Celestii, cuius octo canones suis quique numeris indicantur. Sed et ipse concilii titulus, qui nichil, preter consularem notam, locum synodi, et Aurelii primatis presidisque nomen, continet, numero suo, scilicet 108, connotatus habetur: quod unico huic titulo inter omnes eos qui canones non continent contigisse animaduertimus. In codice quidem Moguntino Wendelstini, paulo aliter ordinantur numeri canonum,  licet canones ipsi eumdem seruent ordinem: et in eo concilium contra Donatistas, quod nostrum hoc contra Pelagium antecedit, nulloque numero notatur in aliis codicibus, quia nullos habet canones, in isto numerum habet 75, primusque canon sequentis concilii cum titulo ipsius coniunctus numerum habet 76. Sed mendosam esse hanc numerorum ordinationem, ex indice collectionis eiusdem intelligitur; ille enim omnimode concinit codicibus aliis eorumque indicibus, ubi solus titulus huius concilii contra Pelagii heresim a primo suo canone seiunctus et in indice exprimitur, et in corpore canonum, non secus atque in indicibus, numero suo designatus habetur.

Porro premissa postrema ista obseruatione, quam mihi uir doctissimus suggessit, huius discriminis ratio alia non uidetur meo 828 iudicio posse afferri, quam recisio decreti unius, eius uidelicet quod ex nostris codicibus mss. representamus; cuius uacuus numerus ut impleretur, affixus est titulo ipsius concilii,  idemque titulus in indicem relatus, quod sine alio exemple est tam in codice quam in indice. Igitur non modo non nocet obiectio ex codice petita aduersus nostram de canonis illius sinceritate et opinionem, sed potius ei suffragatur.

Quandonam autem recisio illa facta fuerit, et qua occasione, non est manifestum. Probabile admodum est ac pene certum iam illo canone minutum fuisse codicem Dionysianum,  cum allatus est in Gallias traditusque Carolo Magno nomine Adriani PP., quotquot enim a me uisa sunt mss. huius codicis exemplaria, eaque, ut superius indicaui, uetustissima, isthec canones octo tantummodo representant. At in notis ad epistolam 1 sancti Leonis probauimus interpolatam additamentis quibusdam fuisse Dionysianam hanc collectionem iam antequam in Gallias mitteretur ab Adriano: quam ob rem difficile non est creditu eamdem et aliquibus partibus esse diminutam. Quo auctore, quo consilio, quo colore id tentatum sit, diuinandum aliis relinquo.

 XXXII. Quid ex appendice epistole Celestini de gratia contra codicem et canonem afferatur.---Intrusum nichilominus canonem de quo agimus existimat Henricus Norisius, probatque ex appendice ad litteras Celestini pape ad Galliarum episcopos, seu potius  ex sancti Leonis collectione auctoritatum sedis apostolice de gratia et libero uoluntatis arbitrio. Porro capit. 10  hec recitantur: Illud etiam, quod intra Carthaginensis synodi decreta constitutum est, quasi proprium apostolice sedis amplectimur, quod scilicet tertio capitulo definitum est. Et postea: Et iterum quarto capitulo. Et: Item quinto capitulo. Sub iisdem certe numeris iacent hec tria capitula in uulgatis codicibus: ex quo manifestum totidem, non plures canones Leonis tempore numeratos inter Carthaginenses: quibus si tertio loco inserueris controuersum de beatitudine paruulorum canonem, iam canones a Leone descripti non 3, 4 et 5 erunt, sed 4, 5, 6. Hec autem obiectio non solum hunc canonem  petit, sed et integrum codicem nostrum; si enim is in Ecclesia Romana fuisset in usu, ex eo fonte hausti essent canones a Leone descripti, eosque sub ea numerorum distinctione citasset quam codex exhibet.

Fateor nodum difficile solui posse, nec 829 aliud occurrere modo quod respondeam, nisi hec: scilicet diuersa tum exemplaria concilii istius Carthaginensis fuisse; his uero usum esse Leonem, que canone illo minuta essent. uel certe non distinctum fuisse secundum a tertio, ita ut pro uno numerarentur propter materie necessitudinem, est enim hic illius uelut appendix. uel denique nullis omnino numeris canones  esse ab inuicem discretos, ac pro libito fuisse numeratos a quocunque usurparentur. Ita certe iacent in Thuaneo, in quo non solum non numeris, sed nec lineis distinguuntur, una enim nec interrupta linearum serie descripti in eo habentur. In Oxoniensi uero nulli pariter numeri, etsi singuli canones a linea, ut aiunt, inchentur. Quod autem diximus, diuersa fuisse concilii exemplaria, hoc extra controuersiam esse uidetur; ut planum erit cuique conferenti epigraphen seu inscriptionem, que est in codice nostro, et refertur etiam in plerisque editionibus, cum uulgata inscriptione, que est huiusmodi.

 Gloriosissimis impp. Honorio XII et Theodosio uIII consulibus, kalendis Maiis, Carthagine in secretario basilice Fausti, cum Aurelius episcopus in uniuersali concilio consedisset, astantibus diaconis, placuit omnibus episcopis, quorum nomina et subscriptiones indite sunt in sancta synodo Carthaginensis Ecclesie constitutis, ut, etc.

Confer, inquam, cum alia epigraphe, que supra  habetur, capitulo 13 codicis, et discrimen non modicum inter utramque inuenies, quod exemplarium diuersitatem arguit; sed ita ut primas codex noster antiquitate sua mereatur, ac maiorem proinde fidem.

XXXIII. Conciliorum Africanorum sub Zosimo synopsis.---Iam ut breuiter resumam conciliorum Africanorum enumerationem fusius supra perfectam, missa  illa synodo quam coniecimus habitam post recepta Innocentii pape rescripta, quatuor sub Zosimo habemus, de quibus dubitari non possit.

830 Prima est autumnalis mense Octobris uel Nouembris anni 417, ut diximus, celebrata: ex qua nondum ita numerosa primo rescriptum est ad Zosimum, et postea cum ad numerum 214 episcoporum creuisset, missus est Marcellinus subdiaconus cum instrumentis gestisque synodalibus; et missus item, ut non sine ratione suspicati sumus, legatus uindemialis episcopus ad imperatorem. In eodem forsan concilio erant Alypius et Augustinus cum ad Paulinum  Nole episcopum epistolam 106 scripserunt per id temporis: cui epistole inserta capitula a Pelagio partim damnata, partim recepta, que  et inserta pariter diximus instrumentis ad Zosimum missis.

Alteram habemus kalendis ipsis Maiis sequentis anni 418, in qua canones denuo sanciti, probati ac promulgati.

 Tertiam sub Zosimo numerare cogit nos Prosper cap. 10 contra Collatorem, ubi, post commemoratam Zosimi Tractoriam ad Africanos, hec subdit: Errauerunt Africani episcopi ad eumdem papam Zosimum rescribentes, eumque in sententie huius salubritate laudantes, cum aiunt: Illud uero, quod in litteris  tuis, quas ad uniuersos curasti esse mittendas, posuisti, dicens: Nos tamen instinctu Dei , etc. Meminit eiusdem synodi sanctus Leo in capitulis seu auctoritatibus episcoporum apostolice sedis de gratia, cap. 8 : Hunc autem, inquit, sermonem sincerissime ueritatis luce radiantem tanto Afri episcopi honore uenerati sunt, ut ita ad eumdem uirum scriberent, etc. uix potuit ante autumnum anni 418 celebrari, et, ut uidetur, post reditum S. Augustini ex Mauritania Cesariensi.

Quarta denique in causa Apiarii, ex qua date ad Zosimum littere: quam et alia consecuta est anno sequenti, sub Bonifacio PP., 25 Maii.

XXXIu. Ex dictis facile quisque intelliget inquo 631 Pelagiane historie scriptores scopum ueritatis attigerint, in quo aberrauerint. Iacobus Usserius propius uero accessisse mihi uidetur quam ceteri. Duas enim nobiscum admittit Africanorum episcoporum synodos, unam in autumno anni 417, alteram ad kalendas  Maias anni 418. Primam prouincialem fuisse subindicat, secundam plenariam, in qua sententia fere secutus est uossium. Plenariam fuisse posteriorem istam, extra dubium est; eam enim ista appellatione donat Augustinus, epist. 47, quem locum male interpretatur Usserius, pag. 293, de Concilio plenario anni 419, sub Bonifacio: in quem errorem lapsus etiam uidetur Rigberius Franco-Germanus in eruditis ad Marium Mercatorem notis, pag. 153, ubi litteras ad Bonifacium PP. ex alia plenaria synodo ann. 419 datas ascribit plenarie synodo ab Augustino epist. 47 laudate, seu, ut explicat deinceps, synodo kalendarum Maii anni 418. Deceptus est uterque auctor uerbis sancti Augustini male intellectis: Quod pape Zosimo, inquit Augustinus, de Africano concilio scriptum est, eiusque rescriptum ad uniuersos totius orbis episcopos, et quod posteriori concilio plenario totius Africe contra ipsum errorem breuiter constituimus. Duplex enim, opinor, argumentum inde sumpsit:  tum quod rescriptum Zosimi prius numeretur, quam plenarium istud concilium; quod proinde de plenario illo concilio kalendarum Maiarum intelligi non possit; tum quod uocetur posterius plenarium, adeoque supponat plenarium prius. uerum non ob eam causam rescriptum anteposuit concilio, sed ne rescriptum a scripto disiungeret, et quia idem rescriptum, non ad litteras concilii plenarii kalendarum Maii, sed ad litteras autumnalis illius ab eo prius commemorati datum fuerat. Plenarium uero posterius dixit, ut ordinem temporum notaret, et posterius priori subiungeret, non ut plenarium plenario successisse significaret eodem hoc anno. Eadem plenaria synodus item uocatur in utroque codice Oxoniensi et Thuaneo, et in utroque insuper omnes Africe prouincie nominantur ex quibus affuerunt episcopi.

XXXu. Autumnale concilium nec prouinciale, nec plenarium.---Quod uero prius illud autumnaleque concilium prouinciale fuisse subindicant scriptores laudati, probare non possum. Sed nec tamen probo  plenarium dici a uiro erudito Henrico de Noris, Histor. Pelag. lib. I, cap. 14. Quo igitur nomine appellandum? Africanum uoco, ut quater ab Augustino appellatum est, non sine ratione. Non enim prouinciale fuit: quia non ex una prouincia episcopi  214 conuenerunt: que ratio 832 fuit cur Carthaginense non dixerit Augustinus, etsi Carthagine habitum, quo nomine priora duo Carthaginensia appellauit pluribus locis. Non item plenarium  , quia non ex omnibus Africe prouinciis collectum est. Cur ita? Coniectationem nostram accipe. uenerunt littere Zosimi priores in Africam, nuntiantes Celestium ad apostolicam sedem accurrisse prosecuturum appellationem pristinam, qua prouocauerat a Carthaginensis concilii anni 412 sententia. Res urgebat; iam enim examen habitum esse scribebat Zosimus, Celestium per omnia catholicum esse probatum, temere, ac precipitanter iudicatum esse ab Africanis; denique hominem illum quam primum communioni ecclesiastice esse restituendum, nisi intra secundum mensem presentes se Rome sisterent, qui non sane eum sentire comprobarent. Plenariam ex omnibus prouinciis synodum conuocari angustie temporis non sinebant. Duas presertim prouincias spectabat negotium istud, proconsularem et Numidicam, quarum  geminum concilium Carthaginense et Mileuitanum sententiam in Celestium pronuntiauerat: que sententia, etsi Innocentii auctoritate roborata, et litteris Zosimi male habebatur, et breui mittenda erat in irritum, ni citius occurreretur. Probabile est igitur utramque illam synodum in unam coaluisse apud Carthaginem, episcopis etiam aliis propinquiorum prouinciarum aduocatis: qui omnes facile numerum 214 compleuerunt, cum ex una Numidie prouincia centum et uiginti tres episcopi numerentur in notitia prouinciarum Africanarum a Sirmondo edita. Non igitur sine consilio utriusque synodi discrimen in ipsa appellatione notari uoluit Augustinus: et cum non fuisset ista generalis synodus, ea causa fuit  cur plenaria fuerit indicta iam ab eo tempore, kalendis Maiis celebranda.

Peccat adhuc in pluribus idem Usserius synodorum istarum historiam edisserens: ut est illud, quod pagina 275 plenario concilio kalendarum Maii ascribit  ea que de 214 episcopis narrantur a Prospero cap. 10 contra Collatorem, et in Resp., ad obiect. 8 Gallorum; probauimus enim hec ad priorem seu Africanam autumnalem synodum pertinere; quod item pag. 270 ex ea plenaria synodo dicit scriptam esse ad Zosimum synodicam eo loco commemoratam; quod pag. 260 ad idem concilium refert Prosperi Chronographi locum de synodo apud Carthaginem habita, cuius decreta missa ad Zosimum, ab eoque probata sunt; quod denique pag. 271 constitutionem quam ab Honorio editam habemus 833 aduersus Pelagianos, sancitam putat acceptis huius plenarii concilii gestis, que uno die constitutione posteriora sunt.

Aberrauit etiam eminentissimus Baronius ad annum 418, num. 1, qui unicum concilium Africanum constituit, quod ipso primo ueris initio collectum, propagatum sit usque ad mensem Maii: quod satis refutatum remanet ex supra dictis:  sicut et quod significat ante kalendas Maias damnatos esse a Zosimo  Pelagianos in Romano iudicio.

XXXuI. Iansenii Iprensis et H. de Noris assertiones aliquot improbantur.---Consequens est ut etiam errauerit Cornelius Iansenius Iprensis episcopus,  dum pluribus synodis, uni scilicet autumnali anni  417, et alteri que initio sequentis anni habita sit, tribuit litteras et instructiones quas ex Paulini libello aliisque rationibus docuimus ad unam autumnalem illam pertinere: cum item uarios posterioris concilii consessus supponit, quorum ultimum kalendis Maiis celebratum precesserit Zosimi damnatio Pelagianorum sub finem mensis Martii uel initio Aprilis Rome promulgata.

Optime ante synodum kalendarum Maii, aliam precessisse asserit Rigberius: male et illam cum synodo 217 episcoporum, cuius littere ad Bonifacium date sunt an. 419, confundit,  et hanc anni 418 initio ascribit.

Multa sunt etiam apud Norisium que improbare cogimur, preter ea que iam notauimus. Primum enim existimat nullam synodum collectam esse in Africa anno 417 post receptas Zosimi litteras, sed indictam fuisse primam, quam ipse plenariam putat, prope kalendas Februarii anni sequentis.  Sed profecto non ita credimus indormiisse Africanos rebus  Ecclesie et cause fidei, immo proprie, ut tandiu distulerint congressum episcoporum, qui quotannis haberi solebat a primatibus in sua quibusque prouincia , et quidem eo tempore quo prime littere Zosimi illuc peruenerunt. Deinde nefas est credere Aurelium unum inconsultis cepiscopis suis obtestationem illam misisse ad Zosimum, qua ne quid innouaretur 834 in causa Celestii ante rescripta synodi postulabat. Demum hanc ipsam e synodo esse missam testatur epistola tertia scripta a Zosimo ad synodum Carthaginensem XII kalendas Aprilis, ut fusius supra.

Quid quod post inchoatum mensem Ianuarium synodum primam coactam scribit, indeque Marcellinum missum esse,  cum idem Marcellinus iam a die 8 Nouembris in procinctu esset ut Romam proficisceretur, iamque libellum accepisset a Paulino ad Zosimum papam perferendum.

Ad hec lapsus est memoria uir doctissimus, cum  pagina 82 scribit litteras apostolicas de damnatis a Zosimo Rome Pelagianis acceptas esse ab Africanis tertio kalendas Maias. Que enim littere accepte hac die dicuntur, sunt tertie date XII kalend. Aprilis a Zosimo, quibus indicat se prolixiora rescripta Africanorum accepisse per Marcellinum, et quibus tantum abest ut nuntiaret damnatum Celestium, quin potius monebat omnia in eodem mansisse statu qui erat quando obtestatio Africanorum uenit in Urbem.

XXXuII. Ioannis Garnerii sententia de conciliis Africanis discutitur.---Ad postremum rerum Pelagianarum scriptorem Ioannem Garnerium uenimus, quem in multis a nobis dissentientem habemus. Hec etsi satis ex dictis pateant, paucis tamen iuuat recensere que partim propria sibi habet, partim cum aliis eiusdem historie commentatoribus communia.

Igitur pro duobus Africe conciliis, que posuimus, uno intra Autumnum anni 417, altero kalendis Maiis sequentis anni 418, quatuor constituit Garnerius. Primum nobiscum in autumno collocat, secundum  ante Quadragesimam, tertium kalendis Maii, quartum circiter diem 17 Iunii.

De primo hoc unum arguo, quod huius nichil omnino superesse scribit preter obscurissimam memoriam:  ex illo scriptum quidem esse ad Zosimum, a Zosimo tamen nichil rescriptum; denique uisum non esse ei opere pretium tractatione illud ab alio sequentis anni distinguere, uel huic inter 835 splendidam illam uiginti quatuor synodorum turmam locum concedere. Superius tamen ostendimus, nec ex incertis coniecturis dubiisue monumentis, celeberrimam fuisse synodum illam, a Zosimo papa, a Mario Mercatore, a Prospero sancti Augustini discipulo bis terque, a Prospero Chronographo semel, ab Augustino quinquies ad minus commemoratam, uocatamque toties fere Africanam: ab ea  geminas datas esse ad Zosimum epistolas; quarum posterioris insignes reliquias ex Augustino aliisque curiose collegimus; his non modo rescripsisse Zosimum, sed etiam ad eas dedisse celeberrimam illam tractoriam per quam et approbata Africanorum decreta, et per uniuersum orbem cum Romano decreto transmissa. Denique ita inter alias insignem esse hanc synodum, ut ei deberi condemnationem Celestii a Zosimo decretam  passim predicet Augustinus, eo quod thecnas artesque hereticorum reuetarit, modumque in examine ac iudicio Romano a Zosimo tenendum efficaciter docuerit. Quibus adde legationem inde ad comitatum missam.

Secundum  concilium, quod ante Quadragesimam ponit, et commentitium est, et superfluum; ex priori enim anni superioris synodo misse sunt ab Africanis littere, ut diximus, quas ex ista antequadragesimali scriptas esse uult Garnerius, et ad quas XII kalendas Aprilis rescriptum contendit a Zosimo; Marcellinus enim subdiaconus, ut pluries iam monuimus, post breue tempus proculdubio profecturus erat ex Africa, epistolam citatam cum instrumentis ceteris allaturus, quando 8 die Nouembris a Paulino accepit libellum Romam deferendum.

XXXuIII.---Tertiam synodum affigit kalendis Maiis anni 418, quam nemo non agnoscit cum Garnerio: sed multa de eadem comminiscitur, que ad  examen reuocanda sunt, etsi iam ex superioribus elucescant. Existimat igitur concilium istud kalendarum Maiarum esse concilium 214 episcoporum , et consequenter ad idem refert que Prosper tam in Chronico quam in opusculis contra Collatorem eiusque asseclas de illa synodo habet. Hanc opinionem, que non est Garnerio propria, superius reiecimus.

Ex eo concilio putat rescriptum summo pontifici de modo iudicii cum Celestio exercendi post acceptas tertias litteras Zosimi III kalendas Maii, indeque missa ad eumdem monita concilii, ceteraque litis instrumenta. 836 Ita scribit pagina 213. At primo secum ipse pugnat auctor, nec meminit scriptum a se pagina 210 omnia hec instrumenta iam ex eo tempore missa ad Zosimum, cum ad primas eius litteras rescripsere Africani: ipsa uerba Garnerii reddo. Constat, inquit, litteris Zosimi responsum fuisse ex Africa, missamque obtestationem ut ne pontifex de re tanta iudicaret sine Africanis instrumentis, que cum  obtestatione missa sunt, queque partim gesta precedentium synodorum, partim libellum Paulini, litterasque Gallicanorum episcoporum, ac librum de natura Pelagii, et responsionem Augustini, aliaque plura continerent.  Non tempus teram ut  probem libellum Paulini traditum Marcellino die 8 Nouembris, ceteraque instrumenta iam ab anno superiore missa esse ex Africa, ut mirum sit hec ab eo dici missa kalendis Maiis subsequentis anni; enimuero hoc nos onere leuat ipse Garnerius eadem pag. 210. Constat quinto, inquit, aliquod fuisse, immo geminum Carthaginensis prouincie concilium ante Africanum plenarium kalendis Maiis inchoatum, et a priore quidem post acceptas saltem primas Zosimi de Celestio litteras missam fuisse obtestationem cum instrumentis cause, que prius diximus; ad posterioris uero synodicam datun a Zosimo responsum illud quod III kalendas Maias Carthagine acceptum est, duobus nimirum diebus ante inchoatum generale concilium. Sed quo tandem anno, quoue mense celebratum prius illud concilium, ex quo missa obtestatio cum omnibus illis instrumentis cause? Contendo, scribit continuo Garnerius, habitum fuisse mense Octobri uel etiam Nouembri anni, 417, quod et repetit pag. 243. Primas litteras  Zosimo credibile est peruenisse Carthaginem ante solutum concilium prouincie proconsularis, quod demore circa tempus autumni habebatur. Ex eo rescriptum est ad Zosimum, missaque simul omnia que cum Celestio presente gesta fuerant in Carthaginensi concilio an. 412. Missi quoque cum aliis multis instrumentis libelli duo Aurelio oblati siue a Paulino cum accusaret, siue a Celestio, cum se defenderet. Quomodo igitur non missa instrumenta illa ante kalendas Maias anni 418, si iam a mense Octobri uel Nouembri anni 417 transmissa fuerant ex synodo? Iterum si hec omnia gesta instrumentaque ex ea synodo missa sunt, quomodo huius obscurissimam memoriam dicit, nichilque omnino eius superesse; cum 837 instructionum istarum toties meminerit Augustinus, et Africanam uocauerit totidem locis synodum eam, cuius beneficio sunt accepte?

Sed hoc iterum ratiocinio urgendus scriptor: si  die 15 Aprilis lata  est a Zosimo in Pelagium Celestiumque sententia, missaque Tractoria per uniuersum orbem , quomodo instrumenta illa que discutiende cause inseruitura erant missa sunt ex Africa Romam kalendis Maiis: aut si tunc missa sunt, quomodo quindecim diebus precessit iudicium litis instrumenta? Intelligo quid respondeat uir eruditus: scilicet missa sunt kalendis Maii instrumenta, quia Romam prius peruentura credebantur ab Africanis, quam iudicium institueretur a Zosimo : at Africanorum episcoporum spem lusit Zosimus, preuenitque sua sententia instructiones Africanas, et statim data XII kalendas Aprilis epistola tertia ad synodum illam, si Deo placet, antequadragesimalem, uocauit summus pontifex ad pleniorem audientiam summumque iudicium Celestium, qui subduxit sese examini. Ubi uero fuga innotuit, continuo lata est in utrumque infandi dogmatis defensorem decretoria sententia, scriptaque uniuersis mundi episcopis a pontifice grandis illa epistola, quam Tractoriam Mercator uocat.

 XXXIX. Refellitur Garnerii sententia de iudicio Romano ante scripta Africanorum recepta finito.---Lepida ista narratiuncula nichil est, meo quidem iudicio, fabule similius, nichil ab Augustini testimoniis alienum magis, nichil magis scriptoris ipsius auctoritati contrarium. Contradictionis periculum facile euasisset, si  confessus esset nichil ex ista kalendarum Maii synodo plenaria missum esse ad sedem apostolicam , si omnia que de synodo 214 episcoporum referuntur a Prospero et Augustino ad autumnalem synodum transtulisset. Sed cum hec non admittit, ex difficilium septem questionum labyrintho, in quem sese pag. 212 parum cautus intromisit, liberare  se nequaquam potuit. Necesse non erat ut scriptis tertio ex Africa mittendis pro Celestii causa sanctissimos episcopos toties fatigaret: iam a mense Nouembri anni 417 plurima missa esse fatetur; alia iterum ante Quadragesimam perlata docuit: quid igitur preterea exspectaretur? uerum hoc peccatum Garnerii precedentis erroris sequela fuit. Hoc enim concilium Maii putauit illud esse, quod 214 episcoporum fuit, et consequenter eidem tribuere compulsus est que de his 214 episcopis dicuntur, a quibus certum est missa esse scripta ad Zosimum. Pariter falsum est sententiam a Zosimo in Pelagium Celestiumque decretam esse ante recepta scripta 214 episcoporum iudiciumque Romanum, non exspectatis huiusmodi instrumentis finitum esse: ita ut etiam 838 secundum suam sententiam profiteri cogatur uel synodum 214 episcoporum ante kalendas Maii celebratam esse, uel Zosimum non nisi post mensem a kalendis Maiis elapsum, sententiam dixisse in Pelagianos.

 Antequiam scripta que kalendis Maiis missa contendit ab Africanis recepta essent a Zosimo, sententiam ab eodem pontifice prolatam non esse ita demonstro.

Ex ipso Garnerio, pag. 213, ad concilium seu priorem consessum Africanum, kalendis Maiis habitum ab episcopis 214, pertinent ea que continentur tribus prioribus questionibus et septima ab eo propositis pag. 212. At synodi que continetur iis tribus primis questionibus et septima scripta perlata sunt ad Zosimum antequam sententiam ferret de hereticis. Recepit igitur Zosimus scripta concilii episcoporum 214 kalendis Maiis habiti ante finitum Rome Celestii iudicium. Huius Galenici syllogismi premissas probare otiosi hominis fuerit, utramque enim suam esse ille non diffitebitur. Describo solum questiones: Prima est, inquit, que sit illu synodus Africana que reuocauisse dicitur in memoriam uenerabili pape Zosimo quid eius precessor Innocentius de gestis Palestine synodi  iudicasset, et post cuius rescripta in Celestium iustissima prolata est sententia. Igitur non nisi post rescripta eius synodi lata est Zosimi sententia. Locum indicauit ad marginem lib. de Peccato origin. cap. 7 et 8. Et id quidem optime; ibi enim asserit Augustinus interpositum duorum mensium tempus, donec rescriberetur ex Africa . . . . Et postea quam ex Africano episcoporum concilio rescripta directa sunt quid fuerit consecutum, ut iustissime in eum sententia proferretur, legenti clarum esse. Secunda questio idem fere continet. Tertia, inquit, ex quo pariter Africe conuentu Romam littere uenerint id continentes, non sufficere hominibus tardioribus et sollicitioribus quod se generaliter Innocentii episcopi litteris consentire Celestius fatebatur, sed aperte eum debere anathematizare que in suo libello praua posuerat, etc. Quin he littere Romam ante sententiam Zosimi uenerint et exspectate fuerint, nemo est adeo contentiosus, qui negare audeat, si Augustini uerba a Garnerio omissa represententur: Exspectabatur, inquit sanctus doctor, uenturis  ex Africa litteris, ut scilicet plenius et manifestius consentire se Innocentii litteris profiteretur Celestius. Que Romam littere postea quam uenerunt id continentes, etc . . ., tunc cum eius presentia posceretur . . . se subtraxit et negauit examini? Septima pariter questio, que ex Chronico Prosperi nascitur, est de Synodo apud Carthaginem habita 214 episcoporum, cuius descreta ad Zosimum papam perlata sunt: quibus probatis per totum mundum heresis damnata est. Ubi manifeste declaratur non fuisse Rome damnatos a Zosimo Pelagianos, nisi post accepta probataque decreta synodi huius Africane, quam kalendis Maiis 839 affigit,  nos uero mense Octobri uel Nouembri superioris anni.

XL. Canones Africani non ultra kalendas Maias differendi.  ---De quarto concilio circiter medium Iunium habito restat ut dicamus aliquid. Mira sunt profecto que commentatur auctor in eam synodum; sed tam fictitii sunt commentarii, quam ipsa synodus. Que enim necessitas, immo que uel leuis causa occurrit animo, propter quam tot episcopi omnium Africe prouinciarum ab Ecclesiis suis per illud tempus diuelli debuerint, et in synodum plenariam colligi? uix mensis forte elapsus erat, ex quo soluta kalendarum Maiarum synodo ad sedes suas Patres reuersi erant; nondum littere iudicii Romani indices uel Tractoria ipsa Zosimi Africam attigerant seu propter tempestuosum mare aut reflantes uentos, ut putat Ioannes Garnerius, seu, quod magis reor, quia  nondum lata erat sententia, ac proinde nulla conueniendi necessitas. Unico S. Augustini epist. 47 loco urgeri se putauit, ubi cum scribit de posteriori concilio plenario totius Africe contra ipsum errorem breuiter constituimus, uisus est sibi inuenisse synodum plenariam, posteriorem synodo kalendarum Maii. Sed supra ostendimus  per uocem plenario noluisse Augustinum plenariam synodum plenarie alteri successisse, sed uoluisse potius posteriorem a priori eo nomine distinguere, quod hec non  plenaria esset quam propterea Africanam ubique uocat, illa uero esset plenaria. Deinde plenarium istud concilium de concilio kalendarum debere intelligi iam superius asseruimus.

Porro quod canones octo celeberrimos conditos in ea synodo contendit, pugnat cum omnibus actis synodi seu prolixiori illa epigraphe canonibus prefixa: cuius cum plura diuersaque exemplaria legantur, omnia tamen in eo conueniunt, ut kalendis Maii constitutos canones, nichilque actum aliud significent. Unde siue concilium, siue consessum appellare malueris; a kalendis tamen Maiis canones diuellere sine ms. codicis excusiue auctoritate, uel antiqui alicuius scriptoris suffragio, timeo ne temerarium uideatur.

Sed cur tantopere desudat ut canonum istorum conditionem a kalendis Maiis remoueat, differatque ad  medium usque Iunium? Grande mysterium: moleste nimirum 840 ferebat quidquam de fide statutum dici ab Africanis antequam a Zosimo definitum esset, peruenissetque Tractorie eius exemplar, saltem priuatis litteris, ad Africanum concilium; unde inferret non tam constitutionem esse Africani concilii propriam canones istos, quam delibatam definitionem ex apostolice sedis Tractoria. uerum cur  citius, exemplaria Tractorie litteris priuatis delata sint, quam auctoratis sedis apostolice nuntiis? An lentiorem dicemus Zosimi curam minusque diligentem sollicitudinem, quam priuatorum hominum? an cuiusquam alius intererat magis quantocius deferri in Africam sententiam Zosimi, quam Zosimi ipsius, cuius lentitudo et indulgentia suspensos dudum dubiosque de eo tenebat Africanorum animos? an etiam Tractoriam priuatorum curiositati dimissam credemus, antequam authentica eiusdem exemplaria ad Ecclesias deferrentur? an demum tempestuosum mare reflantesque  uenti priuatis nuntiis pepercerunt magis quam publicis sacrisque Romani iudicii delatoribus? Merito igitur reiicimus Ioan. Garnerii coniecturam, quam his uerbis proponit: Cur ergo, inquit, conditi canones? Id factum reor, quia iam ad Patres peruenerat exemplar Tractorie, sed priuatis tantum litteris, nondum per legatos. Quare ut abeuntibus episcopis traderetur iam aliqua in antecessum pars Tractorie, ex ea puto extractos canones, saltem duos priores  quos ab omnibus ferri maioris fuit ponderis quam si a solis delegatis, quorum forte potestas eo usque non pertinebat. Ubi causam non aperit cur duos tantum priores canones extractos uelit, curue mancam fuisse decurtatamque suspicetur Zosimi definitionem, quam suppletam coniicit per Africanorum diligentiam. Mitto alia, que horum canonum occasione edi serit: quale est, quod interrogando asserit, prouincialium conciliorum nullam esse de dogmatibus definiendi auctoritatem;  nichilque in aliis Africane Ecclesie conciliis, quod ad fidem pertineret, decretum esse, sed actum de sola disciplina, causisque personarum, etc. Hec olim forsan meminisse iuuabit.

Manum ab ista dissertatione recipio, si 841 prius obseruauero quid tandem ex dictis euictum, quod attinet inscriptionem constitutionis imperatorie, cuius occasione in istam de conciliis Africanis inquisitionem delapsi sumus.  Cum igitur non obscure ostenderimus supra in autumnali Africe concilio anni 417 sancitos esse canones de gratia, ab eoque decreta uindemialis episcopi legatione ad imperatorem Honorium esse delatos cum aliis cause Pelagiane instructionibus: manifestum inde euadit sinceram esse ac rei geste ueritati congruentem epigraphen illam, que constitutioni Carthaginensibus canonibus subiecte in hunc modum prefigitur: Incipit sacrum rescriptum acceptis synodi supra scripte gestis. Reuera enim gesta canonesque Honorius receperat. Ex quibus  et confirmatur Salmasii Usseriique coniectura: qui tamen in hoc corrigendi quod oculis in solam kalendarum Maii synodum, que canones 842 confirmauit, publicauit, subscribendosque decreuit, defixis, eosdem autumnali synodo originem suam debere non attenderunt. Eam enim ob causam synodo illi kalendarum Maii tribuuntur in ea annotatione, et alibi, quia non nisi ex ea synodo in publicum prodierunt innotueruntque Ecclesie. Quod obstare non debuit, quin Romani edictum Honorii suo Codici inserentes, occasionemque emisse constitutionis annotare cupientes, debuerint id posteritati tradere, quod nemo tunc non nouerat: scilicet datum esse imperatoris rescriptum post delata ad comitatum synodi Africane autumnalis gesta, seu post receptos canones de gratia sancitos.

Hactenus de conciliis Africanis Pelagianorum causa a Zosimi pape electione usque ad eius contra Pelagianos sententiam celebratis.





BALLERINIORUM OBSERuATIONES In Dissertationem XIII Quesnelli de conciliis Africanis contra Pelagianos.



PROeMIUM.


843 1. Ex epigraphe, que in nostra collectione  canonum prefigitur capiti 14, Incipit sacrum rescriptum acceptis synodi supradicte, seu  supraseripte gestis, Quesnellus occasionem sumpsit  lucubrande precedentis dissertationis, in qua de Africanis conciliis in Pelagianorum causa celebratis presertim sub Zosimo, de huius Tractoria, et de Honorii imperatoris lege in eosdem promulgata fusius disseruit. Scopus quidem eius, qui num. 1 prefertur, ille est, ut edite collectionis sinceritatem tueatur, que ob memoratam epigraphen aperti erroris notata in dubium uocari poterat. At in ipso dissertationis cursu dum in eo precipue laborat, ut legem Honorii Zosimi Tractoria anteriorem propugnet, eamque non a Zosimo, sed ab Africanis petitam suadeat, eo quod hi metuerent ne idem pontifex cum grauissimo scandalo pro Celestio sententiam ferret, non pauca inserit non tam Zosimo, quam apostolice dignitati atque auctoritati, parum honorifica, que cum sanctissimorum Africane Ecclesie Patrum sensibus ascribat, minus cautis fucum facere possunt. Multum itaque refert in eamdem dissertationem sollicitius animaduertere. Hac autem in re totam eius hypothesim inanibus tantum coniectationibus  suffultam, et grauissimis argumentis oppugnatam demonstrare posse confidimus.



CAPUT PRIMUM. § I. Error epigraphis que in Codice canonum capiti 14 prefigitur, ipsius Codicis auctori tribuendus, etsi nichil preiudicat sinceritati documentorum eiusdem Codicis, ipsum tamen Romane Ecclesie perperam attributum confirmat. Synodus Carthaginensis, que sub Innocentio I Celestium condemnauit, habita fuit non anno 412, sed 411.

II. Cum rescriptum Honorii, quod in Codice canonum describitur cap. 14, uno saltem die antecesserit plenariam synodum, que in eodem Codice cap. 13 affigitur kalendis Maii, epigraphen laudati capitis 14, Sacrum rescriptum acceptis synodi supradicte, seu suprascripte gestis, manifestum errorem continere, huncque errorem publico Romane Ecclesie  Codici, qui paulo post ipsum rescriptum hoc additamentum sub Celestino recepisse credatur , minus congruere nemo iure negauerit. Cui enim conferenti synodi et rescripti chronicas notas non statim patebit, Honorium die 31 Aprilis non potuisse rescriptum dare acceptis gestis, seu canonibus eius synodi, que ipsos nondum condiderat? Cui porro Romano Codicis auctori in scribenda ea epigraphe tantus error excidere potuit, presertim eo tempore quo recentium sub Zosimo gestorum recordatio uigebat?

III. Inanis porro est duplex Quesnelli nisus, quo hanc difficultatem elidere studet. Quod enim primo insinuat § 2, eam epigraphen non ab auctore Codicis 845 inditam, sed posterioris hominis industria accessisse, omni probabilitate caret. Non negamus quedam antiquis collectionibus in quibusdam posterioribus mss. exemplaribus nonnunquam exscriptorum studio fuisse adiecta, que primo auctori tribuenda  non sunt. At cum de titulis agitur, qui in omnibus etiam uetustissimis alicuius collectionis codicibus leguntur, hos ad ipsam collectionem ab origine pertinere, ipsique collectionis auctori ascribendos nichil est dubitandum. Exempla que a Quesnello ingeruntur de titulis qui leguntur in ms. codice Thuaneo, in Oxoniensi autem non apparent, ad rem presentem nichilum conferunt. De epigraphe enim agimus, que in nullo codice, nec in ipso Oxoniensi, desideratur. Defectus quidem unius aut alterius exempli, ut illi sunt ab eodem Quesnello indicati in uno ms. Oxoniensi, quem in aliis nonnullis imperfectum deteximus, priuato arbitrio librarii tribuendi sunt. Ea uero epigraphes cunctis mss. exemplaribus approbata ipsum collectionis auctorem prefert. Error itaque in ipsa expressus cum ab eius auctore proficiscatur, facile potuit obrepere priuato homini minus perito aut indiligenti, qui multo post legem Honorii  ipsam collectionem compegit; at ascribi nequit Codici publica auctoritate digesto et edito in Romana Ecclesia, que si paulo post Zosimi mortem hec Pelagiane cause documenta suo Codici addidit, rerum gestarum ordinem ignorare, eamque epigraphen tam aperte erroneam prefigere nequaquam potuit.

Iu. Neque uero probabilis credatur altera defensio, quam Quesnellus in fine dissertationis obtrudit, cum eam epigraphen referendam putat ad gesta anterioris concilii Africani, in quo ipsos canones primum conditos, et uindemialis episcopi legatione ad imperatorem missos existimat. Cum enim uindemialis legationem commentitiam, tum uero canones non in Africana anteriori, sed in posteriori plenaria synodo constitutos demonstraturi sumus: ac propterea hec defensio duplici falsa hypothesi suffulta corruit. Deinde si, ut uera sit epigraphes, referenda est ad canones anterioris concilii Africani; eisdem canonibus affigendus erat eiusdem concilii dies: prefixo autem die posterioris synodi plenarie, ab errore excusari  nequit epigraphes, que suprascripte, id est posterioris plenarie synodi gesta ab imperatore accepta commemorat.

u. Quod porro Quesnellus § 3 et alibi tradit, synodum Carthaginensem, qua Celestius damnatus fuit Innocentio pontifice, habitam fuisse anno 412, non ita certum est, ut passim creditur. S. Augustinus, lib. II Retract., c. 33, hanc synodum iam celebratam prefert, cum scripsit duos priores libros de Baptismo paruulorum, seu de peccatorum Meritis et Remissione. Porro hi libri ab eodem memorantur in epist. 139 ad Marcellinum, ac ita memorantur, ut eos aliquanto ante lucubratos apertissime prodat. Cum enim ipsos ad eumdem Marcellinum iam antea missos subinde recepisset, cur is eos remiserit se oblitum testatur. Libros de Baptismo paruulorum, inquit num. 3, cum iam codicem ipsum prestantie tue misissem, cur abs te rursus acceperim oblitus sum. Porro hec epistola serius scripta fuit pridie kalendas Martias anni 412.  In hac enim, num. 2, indicatur Marcellini frater Apringius tunc Africe proconsul, ad quem idem Augustinus dederat epistolam 134. Pridie autem kalendas Martii anni 412 proconsulatum Africe gerebat Eucarius ex aliquot legibus codicis Theodosiani, eodemque anno idibus Octobris Eucario successisse Iulianum ex iisdem legibus discimus. Apringius ergo proconsul Africam administrabat an. 411, quo quidem anno nullum alium Africe proconsulem inuenimus. Forte cum Marcellinus in Africam destinatus fuit anno 410, Iu idus Octobris, in eamdem prouinciam fuit missus frater eius Apringius, ut Palladio in proconsulatu succederet. Igitur illa Augustini epistola 139 ad Marcellinum Apringio iam proconsule scripta, serius data fuit ante diem pridie kal. Martii anni 412. Libri igitur de paruulorum Baptismate, qui aliquanto ante hanc epistolam fuerant lucubrati, in finem anni 411 reiiciendi uidentur. Certe uero huic anno assignanda synodus Carthaginensis, post quam idem Augustinus eos libros scripsit. Huic quidem anno  exeunti maxime congruit quod traditur in alia synodo Carthaginensi anni 416, ubi causam Celestii ante ferme quinquennium Carthagine agitatam Patres affirmant .



§ II. 847 Quesnelli sententia de quatuor synodis Africanis in causa Pelagiana celebratis sub Zosimo. Due tantum cum Augustino et Prospero admittende, Africana, que Zosimi Tractoriam precessit, et plenaria, que subsecuta est.

uI. De numero ac tempore conciliorum Africe sub Zosimo in Pelagiana causa potior erit cum Quesnello contentio. Quatuor celebrata putat. Primum acceptis Innocentii litteris post auditam electionem Zosimi, Celestiique Romam festinanter accurrentis profectionem: secundum mense Octobri uel Nouembri anni 417 receptis epistolis Zosimi, quibus Celestio  atque Pelagio fauere uidebatur: tertium kalendis Maii anni 418, et quartum post acceptam Tractoriam laudati pontificis aduersus Pelagianos sub autumnum anni eiusdem. Ex hoc autem synodorum numero ac tempore, et multo magis ex iis que ipsis synodis Quesnellus tribuit, multa consequuntur non leuia, de quibus ut recte et breuius, quoad fieri possit, statuatur, de earumdem synodorum numero ac tempore antea est decidendum. Difficile quidem argumentum, in quo alii prestantissimi scriptores inuicem pugnant. In hac uero tam ancipiti controuersia nichil probabiliter definiri poterit, nisi tria prestituantur, que exploratissimis testibus certissima nobis uidentur.

uII. Primo due tantum synodi sub Zosimo celebrate dicende sunt in Pelagiana causa, nisi aliquid cogat plures astruere: quarum altera responderit prioribus eiusdem pontificis epistolis, Tractoriamque ipsius in Pelagianos precesserit, altera uero post Tractoriam coacta fuerit. Testimonium Augustini in epist. 215 ad ualentinum euidens est. Ibi  enim, num. 2, breuiter quidem, at distincte recensens quecunque concilia Africe in causa Pelagiana habita fuerunt, duo tantum sub Zosimo memorat, alterum anterius Tractoria, quod Africanum uocat, posterius alterum, quod plenarium appellat. Quod enim, inquit, scriptum est ad papam Innocentium Romane urbis episcopum de concilio prouincie Carthaginensis, et de concilio Numidie, et aliquanto diligentius a quinque episcopis, et que ipse ad tria ista respondit : Item quod pape Zosimo de AFRICANO concilio scriptum est, eiusque rescriptum ad uniuersos totius orbis episcopos missum , et quod posteriori concilio PLENARIO totius Africe contra ipsum errorem breuiter constituimus . . . . misimus uobis. Nuspiam in aliis pluribus Augustini testimoniis, ubi concilia Africana contra Pelagianos  commemorat, aliud indicatum inuenies sub Zosimo nisi Africanum, post cuius rescripta eiusdem pontificis Tractoriam emanasse affirmat, atque plenarium, quod eamdem Tractoriam excepit. Cum Augustino consentit etiam Prosper in carmine de Ingratis, cap. 3, ubi Africam alloquens ait:

Conuenere tui de cunctis urbibus almi
Pontifices, GEMINOQUE senum celeberrima cetu
Decernis.
Hic geminus cetus duplex Africe concilium innuit: uerba autem de cunctis urbibus cum aptari nequeant duabus synodis prouincialibus Carthaginensi et Mileuitane sub Innocentio celebratis; palam fit referenda esse ad illa duo concilia, Africanum, atque plenarium, ab Augustino laudata, que sub Zosimo congregata fuerunt. Duas quidem unius concilii sessiones a Prospero indicari putat Antelmius, cum in subsequentibus eiusdem Prosperi uersibus concilium singulari  numero appelletur . At si Hieronymus in Apologia tertia aduersus Rufinum concilium uocare potuit quotquot in Oriente et Occidente contra Origenem fuerunt celebrata, si Orientales ad Liberium a pluribus synodis missi singulari pariter numero synodum appellarunt , eo quod omnes synodi in unam sententiam conspirauerant; quidni idipsum multo magis pete licuisse credamus? Certe uerba gemino cetu de duplici concilio accepta cum Augustino 849 concordant; numerusque trecentorum Patrum, qui in eodem carmine postea notatur, cum uni concilio duarum actionum minime congruat, de duobus conciliis distinctis Prosperum fuisse locutum confirmat. Hac in re consentit etiam Quesnellus, quippe qui in dissertatione precedenti, § 9, n. 2. Prosperum eque ac Augustinum non plures synodos recensere quam duas aperte testatur.  Quidquid uero de Prosperi uersibus sentire placet, certe uel solus Augustinus sufficere debet: qui cum duo tantum concilia sub Zosimo referat, nec plura apud quempiam alium memorentur; plura sane astruenda non sunt, nisi quid exploratum aliunde compellat. Quandiu igitur nichil eiusmodi afferatur in medium, quod congrue explicari non possit  duo tantum concilia Africana sub Zosimo admittenda erunt cum Augustino, unum anterius Tractoria, posterius alterum.

uIII. Secundo concilium, in quo contra Pelagianorum errores conditi fuerunt canones qui in nostra collectione exhibentur cap. 13, celebratum fuit kalendis Maii anni 418. Id certum fit tum ex collectione Dionysii Exigui, ut uidere est in uulgato codice Ecclesie Africane, cap. 108, tum ex nostra collectione capite citato, in cuius inscriptione preterea notandum est hoc concilium appellari plenarium. Inanibus autem coniecturis laborare Quesnellum, ut eiusmodi  canones in plenaria quidem synodo editos, at in anteriori concilio Africano prestitutos suadeat, uidebimus § 6.

IX. Tertio aliud concilium Africe coactum ante kalendas Maias, seu ante concilium plenarium, preter testimonium Augustini antea recitatum, cogunt etiam Zosimi littere signate die 18 aut 21 Martii eiusdem anni 418, quibus respondet concilio Africano. Hec enim ipsis inscriptio prefigitur: Zosimus Aurelio et ceteris, qui in concilio Carthaginensi affuerunt, dilectissimis fratribus in Domino salutem. Due alie anteriores eiusdem pontificis epistole in eadem Pelagiana causa scripte ad episcopos Africe, alia epigraphe prenotantur, que concilii mentione caret, quia non ad episcopale Africanorum concilium, sed ad episcopos extra concilium per Africam constitutos date fuere: Zosimus Aurelio et uniuersis episcopis per Africam constitutis, dilectissimis fratribus in Domino salutem. Illa autem tertia epistola, que idem pontifex  concilio rescripsit, de anteriori concilio Africano nos dubitare non sinit. Cum porro hec tertia epistola exarata fuerit, dum Zosimus nondum aduersus Pelagium atque Celestium Tractoriam ediderat; iam hec synodus Tractoria anterior dicenda est. En igitur duo Africanorum Patrum concilia sub Zosimo in causa Pelagianorum, unum ante diem 18 uel 21 Martii, quo Zosimus eidem respondit; alterum kalendis Maii. Quod si duo tantum concilia Africana sub eodem pontifice ex S. Augustino admittenda sunt, primum erit illud, quod idem S. doctor uocat Africanum, celebratum ante Tractoriam; alterum erit plenarium, Tractoria posterius, uti sane plenarium in nostra collectione, et  uniuersale apud Dionysium inscribitur: nec aliud concilium preter hec duo, quod recitata Augustini uerba non ferunt, admittendum erit, nisi aliquid cogat. Nihil autem cogere ex iis palam fiet, quibus in sequentibus ita rerum gestarum seriem statuemus, ut omnia, que difficultatem mouere queunt,  probe concilientur. Immo hac occasione non pauca occurrent, que cum in Quesnelli sententia non satis conueniant, duo tantum concilia cum Augustino astruenda multo magis confirmabunt.



§ III. Expungitur primum concilium Africe, quod Quesnellus sub initium pontificatus Zosimi astruit.

X. Concilium, quod sub initia pontificatus Zosimi in Africa coactum Quesnellus num. 6 insinuare contendit, adeo imbecillibus coniecturis fulcitur, ut ipse quoque non solum in fine eiusdem numeri protestetur: uerum coniecturas istas libens doctiorum censure subiicio; sed etiam num. 33, ubi paucis recenset synodos Africanas, hanc pretermittendam duxerit: Missa, inquit, illa synodo, quam coniecimus habitam post recepta Innocentii pape rescripta. Et 851 iure  quidem hec pretereunda fuit, cum nichil ex his que num. 6 attulit conuincat. Ut staret ipsius sententia de hoc primo concilio, relatio eiusdem synodi ad Zosimum transmissa dici deberet. Due uero priores Zosimi epistole, que post hoc concilium scripte fuissent, non modo nullam accepte relationis mentionem faciunt, uerum etiam tradite dignoscuntur, non ad concilium, a quo pontifex aliquam synodicam acceperit , sed ad Aurelium et uniuersos episcopos per Africam constitutos, que formula concilii antea congregati opinionem excludit. Adde quod ex ipsarum epistolarum contextu non ob relationem aliquam synodi, sed alia de causa, que Rome accidit, sponte scripte perspiciuntur, altera ob Celestii aduentum in Urbem, altera ob libellum fidei missum a Pelagio, et ob Praylii Hierosolymitani litteras. Hinc etiam in tertia epistola ad concilium Africanum data die 18 aut 21 Martii anni 418, cum easdem priores epistolas ultro, id est sine anterioribus  Africanorum litteris, exaratas Zosimus aperte tradit: Ad uestram notitiam nostris ULTRO litteris referremus: tum uero post easdem litteras tantummodo sese accepisse ab iisdem synodicam relationem, cui hac tertia epistola respondet, palam declarat: Sed post misse per Marcellinum subdiaconum uestrum epistole omne uolumen euoluimus.

XI. Neque suffragantur Quesnelli sententie illa prioris epistole uerba: Ne fraternitatis uestre de aduentu et discussione Celestii diutius penderet exspectatio. Africanorum exspectationem ex ipsorum litteris Zosimum didicisse Quesnellus existimat; cum tamen sine eorum litteris idem pontifex suspicari potuerit eos sciuisse Celestium audita Innocentii morte Romam fuisse profectum, et de exitu apud nouum pontificem notitiam aliquam exspectare. Ceterum adeo falsum est eos de exitu cause sollicitos scripsisse ad Zosimum sub initia pontificatus eiusdem, ut Augustinus, serm. 131, habito ad populum uIII kal. Octobris  anni 417, palam affirmare non dubitauerit: Duo concilia missa sunt ad apostolicam sedem , inde etiam rescripta uenerunt: causa finita est, utinam aliquando finiatur error! His enim uerbis non solum nullum aliud concilium post illa duo habitum presumit, quod ad sedem apostolicam scripserit; uerum etiam causam finitam pronuntians, omnem in ea re sollicitudinem sub nouo pontifice ab Africanis alienam satis declarat. uerba porro prime laudate epistole Zosimi, que a Quesnello opponuntur, ad litteras Herotis et Lazari PRIORI RELATIONE destinatas, id est destinatas una cum relatione missa e Carthaginensi synodo, nichil ipsum iuuant. Prior quidem illa relatio aliam posteriorem supponit, non uero que ex synodo huius temporis ad Zosimum directa fuerit. Prior enim relatio, qua littere Herotis et Lazari destinate fuerunt, est illa synodi Carthaginensis; posterior uero est alia relatio synodi Mileuitane, que licet una cum relatione concilii Carthaginensis per eumdem episcopum  Iulium ad Innocentium missa fuerit; cum tamen Mileuitana synodus post Carthaginensem habita sit, huius relatio prior, illius autem posterior iure intelligitur. Mileuitanam uero synodum eiusque relationem posteriorem fuisse concilio Carthaginensi, ut ipse Quesnellus alibi peruidit, manifestum fit ex iis eiusdem relationis uerbis, quibus Carthaginense concilium antea celebratum laudatur. Hec ad sanctitatem tuam de concilio Numidie scripta direximus, imitantes Carthaginensem Ecclesiam, et Carthaginensis prouincie fratres et cepiscopos nostros, quos ad sedem apostolicam . . . . . de hac causa scripsisse comperimus. Quod si Innocentius papa in epistola, quam Quesnellus in premissa dissertatione obtrudit num. 6, Mileuitane synodi litteras priori loco nominat, id ex eo euenit, quia ad eamdem synodum rescribit. At S. Augustinus, qui in epist. 215 ad ualentinum chronologicum ordinem prodidit, prius Carthaginensis,  dein Mileuitane synodi Numidie mentionem fecit.

XII. Cum ergo nichil sit quod ullam synodum contra Pelagianos ab Afris ineunte pontificatu Zosimi habitam indicet, e contra uero ipsam excludant que initio animaduertimus ex iisdem Zosimi litteris posteriorem tantum synodum memorantibus, preterea nullam, et multo magis excludant que attulimus ex Augustino, qui duo tantum posteriora concilia sub Zosimo laudat, 853 Africanum atque plenarium, de quibus deinceps erit sermo; nichil opus est pluribus distineri in refellendis Quesnelli coniectationibus, que nullo positiuo documento suffulte corruunt. Illa inter ceteras, qua uenditat, uix potuisse rescripta Innocentii per Africam promulgari secundum discipline leges nisi congregata synodo, expuncta hac synodo, quam absque fundamento comminiscitur, omnino inanis et falsa cognoscitur. Quid? Nonne ad promulgationem rescriptorum Innocentii satis erat, si plura eorumdem exemplaria per uniuersam  Africam uulgarentur? Ubinam iactatas discipline leges inueniet? Cum Pelagiani apud Augustinum, lib. Iu ad Bonifacium, c. 8, querantur, subscriptiones Tractorie Zosimi in toto penitus Occidente ab episcopis sine congregatione synodi in locis suis sedentibus fuisse extortas, palam ostendunt eam disciplinam, que ad promulgationem constitutionum sedis apostolice concilia quereret, ignoratam fuisse a catholicis totius Occidentis antistitibus, qui sine congregatione synodi in locis suis sedentes ipsum Tractoriam receperunt. Augustinus antem, huic Pelagianorum obiectioni respondens, num. 34, satis esse ostendit, hereticorum damnationem innotescere, nec opus esse ut synodus congregetur. Aut uero, inquit, congregatione synodi opus erat, ut aperta pernicies damnaretur? quasi nulla heresis aliquando nisi synodi congregatione damnata sit: cum potius rarissime inueniantur, propter quas damnandas necessitas talis exstiterit; multoque sint atque incomparabiliter plures,  que ubi exstiterunt, illic improbari damnarique meruerunt, atque inde PER CAETERAS TERRAS deuitande INNOTESCERE potuerunt.



§ Iu. Prior Zosimi epistola ad Africanos scripta probatur, non mense Iunio, uel Iulio anni 417, sed non multo ante diem XI kal. Octobris anni eiusdem.

XIII. Repudiata hac prima commentitia Africanorum synodo, Zosimus ad eosdem ultro duas priores epistolas dedit, alteram Celestii, alteram Pelagii causa. Secunda signatur XI kalendas Octobris. Primam uero, que die caret, Quesnellus scriptam putat mense Iunio, uel Iulio: eo quod preter duos menses, qui in ea conceduntur accusatoribus Celestii, aliquod tempus perferendis iisdem litteris ac responsis reddendis astruendum sit, antequam Zosimus secundam epistolam scriberet. At cum prima epistola ad Celestium, secunda ad Pelagium pertineat, antequam  de hoc Zosimus scriberet, nichil opus erat duos menses exspectare, qui prioribus litteris non Pelagii, sed Celestii causa prestituti fuerant. Immo si hi duo menses iam fuissent elapsi, dum secundam epistolam scripsit; hac de re procul dubio Zosimus in hac epistola conquestus fuisset. Quesnellus expostulationem aduersus Celestii accusatores uidere sibi uisus est in illis eiusdem epistole uerbis: Ubi Heros? Ubi Lazarus? . . . . . Ubi illi adolescentes Timasius et Iacobus? etc. At hi non Celestii, sed Pelagii accusatores fuere; nec Heros ac Lazarus uersabantur in Africa, in quam priores littere directe, solius Celestii accusatores Romam euocabant. Nihil igitur hec quecunque querela a prioribus litteris pendet, nec ad bimestre spatium in iis concessum refertur.

XIu. Alia uero nos mouent, ut priorem quoque epistolam mense Septembri scriptam credamus paulo ante secundam. Cum Augustinus, serm. 13 ad populum  habito, ut diximus, uIII kal. Octobris huius anni 417, causam finitam affirmarit; nullam certe notitiam acceperat priorum litterarum Zosimi, quibus ea causa accitis Celestii accusatoribus iterum ad examen uocata, finita dici non poterat. Eas quidem nondum allatas in Africam illud etiam euincit, quod Basiliscus in Africam missus cum iis que Rome coram Zosimo gesta fuerant, ut Celestii accusatores citaret, Paulinum precipuum accusatorem non conuenit nisi Iu nonas Nouembris, ut ex ipso Paulini libello exploratum est. Cum autem dubitare non liceat, quin Basiliscus Romane Ecclesie subdiaconus Zosimi mandata citius exsequi properauerit, precipuumque Celestii accusatorem conuenerit; eum cum prioribus Zosimi litteris sub initium 855 Nouembris, aut sub Octobris finem in Africam peruenisse cognoscimus: et ut congruum tempus eius itineri concedamus, eedem littere mense Septembri scripte dicende sunt paulo ante secundas, et utreque fortassis ab eodem Basilisco simul allate. In codice uaticano,  quem Coustantius laudat not. 9, col. 948, priorum litterarum chronica notatio sic mendose exprimitur: Data exemplaria aue toris habita Honorio Augusto XI et Flauio Constantio conss. Idem uero acutissimus annotator suspicatur aliquo kalendarum Octobris die hanc quoque epistolam scriptam fuisse eque ac secundam, et Octobris loco ob imperitiam amanuensis aue toris irrepsisse. Nos uero etsi circa tempus date epistole cum eo consentiamus, hanc tamen emendationem probare non possumus. Duo enim codices ueneti S. Marci 171 et 172 eiusdem Auellane collectionis, ex qua eadem epistola in lucem prodiit, sic habent: Data exemplaria auctorum Honorio, etc., ubi pro auctorum legendum est actorum, que scilicet Basiliscus una cum iisdem litteris deferenda accepit.



§ u. Duabus prioribus Zosimi epistolis in Africam allatis sub finem Octobris, aut initium Nouembris, statim Aurelius cum aliquot episcopis rescripsit, et quid contineret hoc rescriptum. Non tamen tunc habita synodus Africana ab Augustino laudata, que pleniorem relationem ad Zosimum direxit. Quesnelli sententia de synodo autumnali refellitur.


Xu. Primam synodum, cui Zosimus respondit epistola tertia ad Africanos data anno 418, die 21 seu die 18 Martii , hanc, inquam, primam synodum Quesnellus § 9 celebratam putat circa autumnum anni 417, quia uix citius congregari potuit post receptas primas Zosimi litteras. At si he littere a Basilisco allate fuerunt in Africam sub finem Octobris uel ineunte Nouembri an. 417, ut paragrapho antecedenti constituimus, quomodo circa autumnum anni eiusdem ea synodus cogi et haberi potuit? Potuit quidem Paulinus, qui mox a Basilisco citatus fuerat, libellum statim tradere Marcellino die  octaua Nouembris, ut eum ad Zosimum perferret: unica enim persona libello dato respondere statim potuit. At Zosimi littere uniuersis episcopis per Africam constitutis inscripte, omnibus communicari, et synodus frequentissima episcoporum  214 ex tota Africa euocari, negotiumque summi momenti discutere, atque plenam de eo relationem documentis probatam tradere statim non potuit.

XuI. Neque idcirco negarimus, Aurelium, cuius unicum nomen in epigraphe litterarum Zosimi erat expressum, aliquid statim ad pontificem scribendum putasse. Id sane exigebat tum obseruantia, quam Africani semper professi sunt erga apostolicam sedem, ne eius auctoritatem uiderentur negligere atque contemnere, tum etiam cause grauitas atque periculum, ne si bimestre a Zosimo prestitutum sine ulla responsione elaberetur, is in Celestii aut Pelagii fauorem documentorum ignorantia aliquod iudicium  ferret. Cum igitur a die priorum litterarum ad tempus, quo Aurelio tradite fuerunt, iam mensis effluxisset, nec reliquo bimestris spatio concilium ex tota Africa cogi posset, cuius responsa mox Romam mitterentur; nichil Aurelio supererat, nisi ut una cum episcopis, qui tum Carthagine ob aliqua negotia inuenirentur, uelle uicinis urbibus acciri commode poterant, epistolam scriberet, que ad concilium habendum et idonea documenta transmittenda congruum tempus a pontifice peteret, et ut nichil interim noui fieret, obtestaretur.

XuII. Licet autem hec epistola aliquot episcoporum nomine Aurelio duce scripta esset ad Zosimum; cum tamen data non esset ex concilio proprie dicto, quod ex Africana disciplina certa quadam ratione indicendum et celebrandum erat; nichil mirum, si hic quicunque episcoporum conuentus, qui nulla habita discussione cause meram dilationem ad concilium habendum ac rem ex proposito tractandam postulabat, inter Africana concilia proprie dicta  857 non censeatur, nec censendum iure sit: adeo ut Augustinus duo tantum concilia, Africanum et plenarium, contra Pelagianos sub Zosimo referens , huius conuentus mentionem pretermiserit. Quod si quis forte hunc qualemcunque episcopalem conuentum concilium uocari posse contendat; Augustinum uero idcirco non memorasse, quia sola concilia que aliquid de gratia et de Pelagiana causa statuerunt in epistola ad ualentinum recensuit; questio instituetur de nomine, in qua nobis non erit magnopere repugnandum, cum exinde ad ea que contra Quesnellum ad excludendam ab autumnali tempore synodum Africanam probaturi sumus, nichil preiudicii creetur.

XuIII. Hanc porro Aurelii et conuentus Carthaginensis epistolam ante diem 8 Nouembris anni 417 scriptam fuisse explorate declarant illa que in libello Paulini leguntur: Cui  nunc iam, non mecum,  sed cum uniuersa Dei Ecclesia causa est, sicut DATA ad beatitudinem tuam Afrorum episcoporum SCRIPTA testantur. uoces Afrorum episcoporum, que in editis desiderabantur, ex uaticano codice suppleuit P. Coustantius, easdemque duo laudata ueneta exemplaria confirmant. Cum autem sententia his uerbis indicata in aliis Afrorum litteris ad Innocentium non inueniatur; epistola utique episcoporum Africe ad Zosimum missa  illa sine dubio intelligenda est, que ante Paulini libellum Marcellino oblatum die 8 Nouembris exarata fuit. Ad hanc eamdem epistolam referenda sunt etiam illa ipsius Zosimi in tertiis litteris ad Africanos: Nouerit uestra fraternitas, nichil nos post illas, quas posterius, uel litteras uestras accepimus, immutasse, sed in eodem cuncta reliquisse statu, in quo dudum fuerant, cum hoc nostris litteris uestre indicauimus sanctitati, ut illa, que A uOBIS ad nos missa erat, OBTESTATIO seruaretur. Sunt qui putant, obtestationis nomine id, quod Africani Innocentium rogarant, significari.  At obtestatio hic indicata eo pertinet, ut in eodem cuncta relinquerentur statu, in quo dudum fuerant post Innocentii decretum; nimirum ut lata in Celestium atque Pelagium Innocentii sententia nichilum immutaretur: quod non conuenit Africanorum litteris antea scriptis ad Innocentium, in quibus nullam eiusmodi obtestationem inuenire licebit; sed illi tantum epistole congruit, quam Aurelium cum aliis episcopis Africanis post acceptas priores Zosimi litteras ad eumdem pontificem statim dedisse arbitramur.

XIX. Hec quoque epistola innuitur, uti credimus, illis antecedentibus uerbis, post illas, quas superius uel litteras uestras accipimus. Cum Garnerio mancus uisus esset hic locus, ita restituendum putauit: post illas, quas uel superius, uel nunc litteras uestras accepimus; ac propterea due Afrorum epistole ante hanc tertiam ad Zosimum misse creduntur. Sed codices,  ut notauit Coustantius, huic emendationi non fauent. Melius idem Coustantius corrigendum coniecit: post illas, quas scripsimus, uel litteras uestras, quas accepimus. Sed deficiente uel unius codicis auctoritate textum uulgatum immutare ausus non est. Emendationem uero huic affinem reperimus in duobus memoratis mss. uenetis, nimirum: Nihil nos post illa, que uobis scripsimus, uel litteras uestras  accepimus immutasse, etc., que quidem optima et uera lectio deinceps recipienda erit. His autem uerbis indicatur, res in eodem statu relictas fuisse a Zosimo non solum post primam, quam idem pontifex dedit epistolam, in qua promiserat se per bimestre omnia eodem loco relicturum, uerum etiam post acceptam ab ipso Aurelio aliisque Africanis episcopis epistolam, cui obtestationem memoratam inseruerant; tametsi mense Martio, quo hec scribebat an. 418, preter duos prescriptos plures iam menses elapsi fuissent. Ad hanc quoque Afrorum epistolam spectant illa earumdem litterarum Zosimi: Omnem eius   petitionem prioribus litteris, quas uobis misimus, satisque scriptis, que ad illa  rescripseratis, credidimus esse responsum. Cum enim mox subiiciatur mentio litterarum, quas ex synodo Africe deinceps congregata Marcellinus postea attulit , palam fit relatis uerbis alias Africanorum anteriores litteras indicari, quibus priori Zosimi epistole rescripserant. Ubi notanda etiam sunt Zosimi uerba satis credidimus esse responsum, 859 que profecto innuunt, se anteriori Afrorum epistole satis respondisse in ipsis prioribus litteris, ut ne nouo responso indigerent. Illi nimirum opposuerant Innocentii iudicium, quod sartum tectum seruandum erat, ac errores in eo anathematizatos damnari oportere. His autem se satis respondisse Zosimus crediderat priori epistola ex gestis eidem annexis, ex quibus patebat, Celestium Innocentii litteris consensisse, et omnes errores damnasse, qui ab eodem pontifice fuerant condemnati. Hec igitur Afrorum epistola ad Zosimum,  scripta ante concilium Africanum, in dubium uocari non potest.

XX. Quesnellus quidem in precedenti dissertatione, § 10, hanc epistolam astruit distinctam ab iis posterioribus eorumdem Afrorum litteris, quibus ex Africana synodo ad pontificem plenius rescriptum fuit; et § 11, non male censet Zosimum in priori parte epistole tertie, quam utrisque litteris reddidit die 21, seu 18, Martii anni 418, prioribus Africanorum litteris, in posteriori eaque breuissima posterioribus respondisse, prolixiorem ad istas epistolam cum Tractoria directurum. Dum uero ex priori parte eiusdem tertie epistole coniicit, que priorum litterarum Afrorum Patrum capita ac sensus fuerint, nonnulla suo more uenditat, que ab iisdem aliena putamus. Ea quidem pontificie epistole uerba, quibus sedis apostolice prerogatiua in iudiciis ferendis extollitur, ut de iis disceptare nullus auderet, etsi uideri possint indicare, Africanos in prioribus litteris fuisse conquestos cum  Zosimo, propterea quod Celestii ac Pelagii causam, que finita erat Innocentii decretis, ad examen iterum reuocari permitteret: cum tamen idem Zosimus addat, se hac auctoritate uti noluisse, nisi prius Africanos consuleret; ea uerba alio fine dicta uidentur, ut quantum in hoc iudicium ferendum ipsis Africanis detulerit, patefaceret. Eosdem porro Afros conquestos pariter fuisse, quod Zosimus causam Celestii in Africa natam, et ad Carthaginense tribunal delatam ad se traxisset, perinde ac si in hoc negotio eam sequi uoluerint Cypriani sententiam ad Cornelium : Cum statutum sit omnibus nobis, et equum sit pariter ac iustum, ut uniuscuiusque causa illic audiatur, ubi crimen est admissum, etc., nullum uel leue in tota Zosimi responsione indicium est. Cum porro iidem Afri iam antea Celestium et Pelagium, licet damnatos in Africa, ad Innocentium detulissent;  falsum agnoscimus, eos ferre non potuisse hanc causam post Africanum ad Romanum tribunal traduci. Quod si de Celestio dixerunt, eum apud se fuisse accusatum , id dixerunt, ut innuerent se documenta habere manifesta, que eius mentem atque errores conuincunt; quorum causa Zosimus respondit, se idcirco noluisse decidere, antequam hec documenta ab ipsis recipiens, cum iisdem tractatum haberet. Tandem obtestatio Afrorum, quam Zosimus memorat, nullo fundamento explicatur a Quesnello pro obtestatorio libello, quo illi suum sibi ius seruari postulabant. Ea enim obtestatio ipsius Afrorum epistole pars erat, qua Zosimum deprecabantur, ut omnia in eodem statu relinqueret, quoad ex Africa idonea cause instrumenta mitterentur.



§ uI. Africana synodus contra Pelagianos sub Zosimo habita ostenditur mense Ianuario uel Februario anni 418. Sententia Quesnelli, qua contendit hanc synodum fuisse autumnalem anni precedentis, iterum reiicitur. De numero Patrum eiusdem synodi. De relatione ad Zosimum missa. Constitutiones eiusdem synodi a relatione synodica haudquaquam distincte, sed ipsi inserte. uulgati canones de gratia in hac synodo non fuerunt conditi. Cur hec synodus ab Augustino uocetur Africana, non autem plenaria. Quid ad synodum plenariam Africana disciplina exigeret.


XXI. Prima Afrorum epistola, de qua precedenti paragrapho egimus, Basilisco Romane Ecclesie subdiacono, qui mox post allatas in Africam Zosimi litteras officio suo functus Romam repetiit, tradita uidetur. Libellus autem Paulini cum non disiungendus crederetur a pleniore relatione synodi, que subinde congreganda erat, non Basilisco, sed Marcellino datus fuit, quippe 861 qui ad synodi gesta transferenda erat destinatus. Indictum interim ab Aurelio concilium:  quod tamen cum ob temporis augustias ac regionum longinquitatem ante natalitia festa ex tota Africa congregari, et absolui non posset, post eadem festa conuocatum credibile est. Enim uero cum Zosimus, qui prioris Afrorum epistole a Basilisco reddite responsionem distulit, quoad plenior synodi relatio perueniret , hac per Marcellinum tandem accepta cito rescripsisse indubium credimus. Cum uero huic relationi responderit die 21 seu 18 Martii anni 418, ut congruum interuallum tribuamus itineri Marcellini  eadem synodus iam absoluta cognoscitur sub initium Februarii anni eiusdem, ita ut eius initium in Ianuarium inciderit.

XXII. Hinc ualidius expungitur Quesnelli sententia proposita § 15 de synodo autumnali anni 417, ex qua directus Marcellinus mense Nouembri cum omnibus instructionibus et gestis synodicis, hec Zosimo tradiderit XII kal. Aprilis anni proxime sequentis 418.  Num probabile est Marcellinum menses circiter quinque in itinere consumpsisse? An uero in suo munere obeundo negligens, aliquot menses alicubi immoratus est, antequam ex Africa solueret? Idem Quesnellus § 36 improbabile iudicat Africanos Patres synodum distulisse in annum 418, quia eos non ita credimus, inquit, indormisse rebus Ecclesie et cause fidei, immo proprie, ut tandiu distulerint congressum episcoporum. Cur distulerint, et quo remedio omne preiudicium statim precauerint, exposuimus paulo ante. Hanc autem reprehensionem incurrisset procul dubio Marcellinus, si absoluta tandem synodo ad Zosimum missus mense Nouembri, tandiu distulisset proficisci, ac in perferendis litteris ac gestis morosior obdormisset. Quod uero ex preiudicio suscepti a Marcellino itineris mense Nouembri suspicatur Quesnellus § 12, forte ipsum comitatum esse uindemialem episcopum Rauennam usque, et cum eo aliquandiu in comitatu  resedisse, preter quam quod hypothesi nititur de uindemialis legatione, quam dein ostendemus falsam; in ea Africanorum sollicitudine, qua rescripta Africani concilii iam promissa et Rome exspectata, e quibus cause definitio pendebat, citius perferenda Marcellino tradita sunt, est plane incredibile.

XXIII. Illud, quod Quesnellum maxime mouit ad asserendum concilium autumnale, est bimestre, quod prioribus Zosimi litteris prescriptum fuerat. At licet hoc spatium Zosimo uideretur sufficere; cum tamen ex memoratis circumstantiis reipsa non sufficeret, nichil pro autumnali synodo exinde colligi potest, cum presertim Aurelius cum aliis episcopis statim per Basiliscum ad pontificem scribens, necessariam dilationem enixe postulasset. Quod si Augustinus in libro de pecc. originali, c. 7, memorat interpositum a Zosimo duorum mensium tempus, donec rescriberetur ex Africa; non tamen affirmat, hoc Africanum rescriptum statim post illud bimestre fuisse transmissum,  ut ex integri textus lectione patebit. Hoc igitur fere unico Quesnelli fundamento euerso, iam ex iis que nos fortius statuimus, manere debet, hanc primam sub Zosimo synodum habitam fuisse non anno 417 mense Nouembri, sed sub Ianuarium anni 418, ac certe absolutam aliquot saltem dies ante diem 24 Februarii, quo celebratum est concilium Teleptense, seu potius Zellense, cui aliqui episcopi laudate synodi Africane interfuerunt.

XXIu. Huius sane synodi mentionem facit Prosper in Chronico anno 418, ubi hec leguntur: Concilio apud Carthaginem habito ducentorum quatuordecim episcoporum ad papam Zosimum synodalia decreta perlata, quibus probatis, per totum mundum heresis Pelagiana damnata est. His postremis uerbis indicatur Zosimi Tractoria, qua idem pontifex Africana decreta probauit, et qua ad omnes episcopos missa, atque a cunctis subscripta, Pelagiana heresis in toto orbe damnata fuit. Eodem sensu idem Prosper scripsit in responsione ad obiectionem 8 Gallorum: Et cum 214  sacerdotibus, quorum constitutionem contra inimicos gratie Dei totus mundus amplexus est, etc., utique per Tractoriam, qua sola Africanorum Patrum constitutio per totum mundum diffusa fuit. Rursus in libro contra Collatorem, c. 5, de eadem synodo ait: Errauerunt secundum te ducenti quatuordecim sacerdotes, qui in epistola, quam suis constitutionibus pretulerunt, ita apostolice sedis antistitem 863 Zosimum sunt allocuti: Constituimus in Pelagium atque Celestium per uenerabilem episcopum Innocentium de beatissimi apostoli Petri sede prolatam manere sententiam, donec apertissima confessione fateantur, gratia Dei, etc. Hec spectare ad epistolam laudate synodi datam ante Tractoriam non solum patet ex eodem numero Patrum 214 qui in precedentibus testimoniis exprimitur; uerum etiam ex iis eiusdem epistole uerbis liquet, que solius Innocentii, non autem Zosimi sententiam commemorant, et ita commemorant, ut Zosimum cautum efficere studeant, ne in ferendo iudicio dolosis Pelagii ac Celestii uerbis fidat, sed apertissimam  professionem requirendam monent. Hinc perperam nonnulli hec tria Prosperi testimonia, numerumque Patrum 214 iisdem testimoniis constanter assertum, quibus respicitur synodus anterior Tractoria, ad aliam synodum pertrahunt, que post Tractoriam habita est.

XXu. Hec epistola synodica ualde prolixa erat, adeo ut a Zosimo uolumen appelletur, cuius lectio non modicum tempus consumpserit. Id satis innuitur iis formulis eiusdem Pontificis epist. 3. Misse per Marcellinum subdiaconum uestrum epistole omne uolumen euoluimus, quo aliquando perlecto, etc. In hoc epistolari uolumine plura continebantur, que diligenter collegit Quesnellus § 20. Inter cetera uero inserte ipsi erant ille constitutiones, seu decreta, que Prosper recitatis testimoniis commemorauit. Licet enim in ultimo textu contra Collatorem epistolam nominans, quam suis constitutionibus pretulerunt,  ipsam constitutionibus premissam, ac proinde distinctam uideatur innuere; considerantibus tamen totum contextum, constitutiones ab epistola haudquaquam separandas, ipsiusque epistole partem fuisse, manifeste constabit. Textus enim a Prospero nunc recitatus, Constituimus, etc. una profecto ex constitutionibus est, quam sane idem Prosper repetens in responsione ad obiect. 8 Gallorum, constitutionem appellat; et nichilominus hanc ipsius epistole partem fuisse declarat scribens: In epistola . . . ita apostolice sedis antistitem Zosimum sunt allocuti. Constituimus in Pelagium, etc. Quare uoces contra Collatorem, quam suis constitutionibus pretulerunt, idem sunt ac quam una cum suis constitutionibus ipsi insertis pretulerunt, nisi legere malis cum ms. Corbeiensi protulerunt. Nec nouum est epistolas, que constitutiones continerent, appellari decreta. Nam et S. Augustinus in epist. 178, n. 2, ad Hilarium, decretum uocat Carthaginensis concilii epistolam ad Innocentium: Cognoueramus in Ecclesia Carthaginensi aduersus eos episcopalis  concilii conditum fuisse decretum per epistolam sancto et uenerabili pape Innocentio dirigendum: ubi S. doctor decretum ab epistola non distinguit. Plura autem decreta in nostre synodi litteris fuisse inserta uox constitutiones, qua Prosper est usus, aperte astruit. Unius tantum constitutionis uerba locis allegatis ex Prospero nobis conseruata fuerunt: ceterarum non item.

XXuI. Quesnellus § 16 canones octo, seu potius nouem de gratia, qui in collectione hoc tomo edita exhibentur, cap. 13, in hoc primo concilio, ut ipse putat, autumnali conditos tradit, non tamen editos, sed sub sigillo missos ad Zosimum, et imperatorem, in posteriore concilio plenario kalendarum Maii promulgandos. Patres quidem in synodica huius primi concilii de capitibus errorum Celestii ac Pelagii fusius disseruisse, ut Zosimum instruerent, negari non potest. Inter hos errores ille proculdubio confutatus dici debet, quo paruulis sine baptismo decedentibus  medius quidam felicitatis locus tribuebatur. Cum enim Augustinus, lib. II de Anima et eius Origine, scripto sub finem anni 419, cap. 12, tradat, hanc Pelagianorum sententiam post concilium Palestinum ab Africanis detectam, conciliorum catholicorum et sedis apostolice auctoritate fuisse damnatam; sicut sedis apostolice nomine eo tempore non aliud indicare potuit nisi Tractoriam Zosimi, ita nomine conciliorum catholicorum Africanam et plenariam synodos uidetur intelligere, adeo ut illa prius de hoc errore ad Zosimum retulerit, qui subinde ab eodem Zosimo in Tractoria, et expresso canone in plenaria synodo proscriptus fuerit. Ordo nimirum, quo concilia catholicorum memorat ante sedem apostolicam, unum saltem ex iisdem conciliis precessisse significat. Hec itaque relatio Africane synodi constitutionibus, seu, ut aliter appellat Prosper in Chronico, decretis 865 insertis Pelagianorum errores notauit. At ipsi canones, qui eosdem errores in posteriori plenaria synodo breuiter, ut ait Augustinus ,  proscripsere, totidem uerbis in Africana synodo conditi dici nequeunt. Quod enim in hac fusius constitutum ac ueluti paratum fuit, ut Zosimus instrueretur; approbatione huius accepta, in synodo posteriori breuius octo aut nouem canonibus placuit comprehendere. Certe constitutio, quam ex synodica prioris concilii ad Zosimum refert S. Prosper, inter eos canones non inuenitur, nec formam iisdem canonibus similem prefert: probabile uero est ceteras constitutiones eiusdem concilii eamdem pariter formam a memoratis canonibus diuersam pretulisse; ex quo factum sit ut in concilio Carthaginensi anni 419, in quo omnium anteriorum synodorum canones repetiti fuere ac gestis inserti, nullus canon ex hoc concilio Africano recitatus ac descriptus fuerit, ut ex Dionysio Exiguo discimus. Quid quod iidem canones tum apud eumdem Dionysium, tum in uetusta collectione hoc tomo edita, que a Dionysio nichil accepit, non  ascribuntur synodo Africane, sed plenarie habite kalendis Maii? Obiicitur S. Prosper, qui in libro contra Collatorem, cap. 5, quartum ex ipsis canonibus plurali numero tribuit conciliis Africanis, ac si eosdem canones in duobus saltem conciliis Africanis sancitos indigitet, nimirum in Africano et in plenario. At preterquam quod hec duo concilia innui potuerunt eo sensu, quo Africanum concilium in relatione ad Zosimum eadem capita fusius constituerit, que postea breuius expressa fuerunt in canonibus concilii plenarii kalendarum Maii: si S. Prosper eadem quarti canonis uerba duobus saltem synodis laudato loco uoluit ascribere, preter synodum kalendarum Maii, in qua ille canon statutus fuit, respexit aliam synodum anni 419, in qua idem omnino canon cum ceteris relectus et confirmatus fuit. uide Codicem Afric., c. 112. Hic ergo Prosperi locus pro asserendis canonibus concilio Africano nichil conuincit.

XXuII. Animaduersionem meretur Augustini testimonium  lib. II Retract., c. 50. Posteaquam, inquit, Pelagiana heresis cum suis auctoribus ab episcopis Ecclesie Romane prius Innocentio, deinde Zosimo, cooperantibus conciliorum Africanorum LITTERIS conuicta atque damnata est, etc. uides Africanis conciliis, que cooperata sunt Pelagiane heresis condemnationi non minus sub Innocentio, quam sub Zosimo, meras LITTERAS, non autem canones tribui: cum tamen canones, qui licet breuius, expressius tamen eosdem errores proscribunt, si missi fuissent ad Zosimum, precipue commemorandi uideantur. Clarius idem S. doctor in epist. 47, nunc 215, ad ualentinum, dum utriusque concilii Africani, et plenarii sub Zosimo meminit; Africani, quod Tractoriam precessit, scripta, id est litteras uel relationem tantum ad eumdem pontificem laudat: Quod pape Zosimo de Africano concilio scriptum est: plenario autem quod post Zosimi rescripta celebratum fuit, canones uindicat scribens: Et quod posteriori concilio plenario totius Africe contra ipsum errorem breuiter constituimus.  Aduerbium breuiter canones significat, qui paucis expositi sunt. uerbum autem constituimus ipsos in eadem, non uero in anteriori synodo breuiter conditos et constitutos manifestat. Cum porro tota eorum materies parata iam fuisset ac fusius digesta in antecedenti concilio Africano, quod prolixam relationem scripsit ad Zosimum; ut ipsi canones breuiter constituerentur in plenaria synodo kalendarum Maii, consideratione quidem aliqua in uerbis, at non prolixiori tractatione dogmatum  opus fuit. Quod autem is multum laborat, ut ex diuersa loquendi ratione, qua Augustinus de Pelagiana impeccantia scripsit ante, et post editos canones, in quibus hic Pelagianus error damnatus fuit, eos primum constitutos suadeat in synodo, uti uocat, autumnali, et non potius in alia kalendarum Maii, in qua solum promulgatos iudicat, nichil euincit, nisi probare possit, Augustinum ea diuersa, quam iactat, ratione loquendi, ante kalendas Maias usum fuisse: quod tamen non probat. Testimonia  enim que ab ipso proferuntur, iis libris inserta sunt, quos post id tempus lucubratos inficiari nequit. Forte uero in epistola prime synodi Africane, habite, ut ostendimus, circa mensem Ianuarium, inter constitutiones ipsi insertas hec fuit, qua error de impeccantia perstringebatur, ut ne tamen in eadem synodo 867 sanciti dici debeant iisdem uerbis canones tres de eadem impeccantia, quos uni concilio kalendarum Maii omnia documenta adiudicant. Illud tandem hac in re euidentius prodit Quesnelli commentum, quod hos canones in anteriori quidem synodo conditos, non autem promulgatos, sed sub sigillo ad papam et imperatorem missos sine ullo teste comminiscitur. Quis uero canones a Patribus 214 in Africana synodo signatos, et ad pontificem ac imperatorem missos, nondum publicatos credere poterit?

XXuIII. Hoc primum concilium ab Augustino Africanum uocatur, eo quia ex tota Africa conuocatum  fuit, uti Zosimi epistole Aurelio et uniuersis episcopis per Africam constitutis inscripte uidebantur exigere. Ipsum uero concilium idem S. doctor distinguit a plenario: quia in ipso conuocando ea methodus, qua plenarie synodi in Africa cogebantur, obseruata non fuit, uel etiam ob temporis circumstantias obseruari non potuit. Ante concilium enim plenarium, seu, ut alio nomine promiscue uocabatur, uniuersale, singularum prouinciarum synodi habende erant, ex quibus legati destinarentur ad uniuersale concilium, ut sue cuiusque prouincie nomine quecunque opus essent prestarent. Frequens est huiusmodi legatorum ac legationum mentio, ut uidere est in gestis conciliorum Carthaginensium anni 397, ante canonem 34 Codicis Africani anni 403, ante can. 91 anni 407, can. 96 et anni 419 initio, et can. 18, nec non ante canonem 127. Hec methodus statuta fuerat in concilio Hipponensi an. 393, cuius canon quintus in Breuiario nostre collectioni inserto, cap. 2, sic compendio exprimitur: Ut propter causas ecclesiasticas,  que ad perniciem plebium sepe ueterascunt, singulis quibusque annis concilium conuocetur, ad quod omnes prouincie, que primas sedes habent, de conciliis suis ternos legatos mittant, ut et minus inuidiosi, minusque hospitibus sumptuosi conuentus plena possit esse auctoritas: et ut de Tripoli propter inopiam episcoporum unus episcopus adueniat. Preter hos legatos ad plenariam synodum nulli alii conuenire debebant, ut discimus ex decreto synodi Thusdritane apud Ferrandum, num. 77: Ut episcopus, qui non suscepta legatione, uniuersali  concilio interesse presumpserit, ab eis episcopis, qui legationem suscipiunt, ad ipsum concilium non admittatur. In grauioribus tamen causis, que frequentiorem episcoporum numerum postulare uidebantur, alii quoque episcopi preter legatos recepti. At licet aliqui, uel plures ex his conuenissent, legatorum tamen presentia potissimum requirebatur. Hinc quamuis in concilio Carthaginensi anni 397 adessent nonnulli episcopi  Numidie; cum tamen deessent legati eiusdem prouincie, synodus aliquandiu prorogata fuit, ut iidem exspectarentur. uide interlocutionem Aurelii premissam canoni 34 et canonem 47 Codicis Africani. Confer etiam concilium Carthaginense anni 403, ubi de legatis qui nondum aduenerant aliquot interlocutiones in eodem Codice leguntur. Cum ergo temporis circumstantie non ferrent, ut ante synodum, quam Zosimi littere citius habendam flagitabant, singule prouincie concilia cogerent, ex quibus legati cum mandatis ad synodum uniuersalem dirigerentur; hoc concilium ex tota Africa sine memorata legatorum deputatione congregatum, quantumuis frequentissimum, iuxta Africanam disciplinam uere plenarium non fuit, uti fuit illud celebratum kalendis Maii: et idcirco Africanum, non autem plenarium ab Augustino appellatur. Hinc nichil dubitandum est de numero Patrum 214, quem S. Prosper tribus in locis num. 24 recitatis huic Africano concilio attribuit, tametsi concilio plenario kalendarum Maii minor  numerus assignetur. Neque enim plenarium ex maiori Patrum numero, sed ex legatorum deputatione pendebat; ita ut si uel soli legati singularum prouinciarum conuenissent, uti ex Thusdritano decreto soli conuenire debebant, plenarium esset concilium; maior uero numerus sine legatorum deputatione ex synodis prouincialibus plenarium concilium nequaquam constitueret

Hinc etiam euertitur eorum opinio, qui putarunt hoc concilium Africanum fuisse prouinciale, aut ex duabus tantum prouinciis coaluisse. Ducentorum enim et quatuordecim Patrum numerus synodum totius Africe indicat, simulque rationem affert, ob quam ante Ianuarium cogi nequiuerit.



869 § uII. uindemialis episcopi legatio ad imperatorem missa ab eodem concilio Africano, ut legem contra Pelagianos ante Zosimi iudicium edendam curaret, commentitia ostenditur. Tria Augustini loca explicantur. Falsum ostenditur, Africanos timuisse, ne Zosimus aliquid decerneret, quod apostolice sedi labem inferret, et magnum inter Romanam et Africanam schisma pareret.


XXIX. Dum littere et gesta concilii Africani Romam ad Zosimum papam perferrentur a Marcellino Carthaginensis Ecclesie subdiacono, aliam legationem Rauennam ad Honorium imperatorem ab eodem concilio destinatam Quesnellus opinatur § 23 et 28. Hanc preterea legationem commissam tradit non simplici subdiacono, sed uindemiali episcopo, cuius Augustinus meminit in epist. 200, eumque in mandatis accepisse, ut ad impediendum fidei damnum et scandala, que e Zosimo eos timuisse exaggerat, Rauennam secreto pergeret, et opitulante ualerio comite statim peteret ab imperatore legem contra Celestium et Pelagianos, que eiusdem Zosimi iudicium preueniret.  Ita porro hac lege non a Zosimo, sed ab Africanis episcopis procurata ac missa in Urbem, iactitat frenum exinde impositum fuisse Romanis, ne Celestio et Pelagianis ab imperatore damnatis amplius fauerent, ac idcirco Zosimum metu eiusdem legis perculsum Tractoriam in eosdem tandem edidisse.

XXX. Hec Quesnelli sententia merum putum est somnium. uindemialis enim episcopi legatio obtinende legis causa, cui tota hec fabrica incumbit, plane commentitia est. Tria nimirum, que ex Augustino Quesnellus profert testimonia, nichil eiusmodi exprimunt, uel etiam aliorsum manifestissime detorquentur. Primum testimonium sumptum est ex Augustini epistola 200 ad laudatum ualerium comitem scripta, ut ipse putat, anno 418, uel ante, uel saltem paulo post Zosimi iudicium. Recitat hec eiusdem epistole uerba: Cum diu moleste haberem quod aliquoties scripserim et nulla tue sublimitatis scripta meruerim, repente epistolas tres tue benignitatis accepi,  unam non ad me solum datam per cepiscopum meum uindemialem, et non longe post per compresbyterum Firmum duas. Illis autem uocibus unam non ad me solum datam per cepiscopum meum uindemialem, significari existimat ualerii epistolam non ad unum Augustinum, sed ad alios etiam episcopos Africanos, qui ante ad ipsum ualerium scripserint, cum ex concilio uindemialem Rauennam direxerunt propter negotia fidei in Pelagiana causa: in qua eumdem comitem sese demonstrasse infestum errori, eo quod pro ea gratia qua apud imperatorem pollebat, obtinuerit legem aduersus Pelagianos, satis innui credit in sequentibus eiusdem epistole uerbis: Audiuimus quanta tibi cura sit, ne quis insidietur membris Christi, coopertus uelamine nominis Christi, siue in ueteribus eius, siue in recentioribus inimicis, quamque sis eorumdem inimicorum prouidus saluti, inimicus errori. Hec atque huiusmodi, ut dixi, et ab aliis solemus audire, et nunc ea per supradictum fratrem plura et testatiora cognouimus. Non negamus recentiorum inimicorum nomine  Pelagianos presertim intelligi, quorum conatibus sese ualerius obiecerit. uerum aliud omnino negotium hic respici, quam Honorii legem, immo negotium attingi, quod post editam eamdem legem accidit, et in quo ualerius suam auctoritatem interposuit, certissimum credimus.

XXXI. Id uero ut statuamus, probandum imprimis est, hanc epistolam 200, que cum primo libro de Nuptiis et Concupiscentia ad ualerium missa fuit, non ante, nec paulo post iudicium Zosimi, sed post Mauritanicam profectionem ab Augustino fuisse exaratam exeunte anno 418, uel ineunte 419. Satis in hanc rem esse deberet liber secundus Retractationum, in quo duo libri de Nuptiis et Concupiscentia ad ualerium referuntur cap. 53 post Gesta cum Emerito que in Mauritanico itinere die 20 Septembris anni 418 habita 871 sunt. Neque enim probabile est Quesnelli effugium, quo idcirco Augustinum in Retractationibus  eorum librorum meminisse scribit post Gesta cum Emerito ac post Mauritanicam protectionem, quia per secundi libri adiectionem perfectum non est opus istud  nisi post illud tempus. Nam si secundi libri causa extra proprium tempus Augustinus recensendum putasset librum primum, hoc opus non erat memorandum cap. 53, sed immediate ante, uel post recensionem librorum quatuor ad Bonifacium, quos idem S. doctor contra duas epistolas Pelagianorum conscripsit. Cum enim Alypius ad Augustinum attulerit tum excerpta a ualerio tradita, que secundo libro ad eumdem ualerium refelluntur, tum duas epistolas Pelagianorum, quibus libri quatuor ad Bonifacium respondent, omnes sub idem tempus lucubrati noscuntur. At libri ad Bonifacium in Retractationibus lib. II recensentur multo post cap. 53, nimirum cap. 61. Igitur cum cap. 53 referuntur duo libri ad ualerium post Gesta cum Emerito; non secundi, sed primi libri causa hunc locum obtinent. Hinc ergo primus liber et epistola ad ualerium  eidem prefixa iure collocantur post Augustini iter in Mauritaniam sub finem anni 418 uel sub initium sequenti.

XXXII. Idipsum uero alio manifestiori argumento confirmare licet. In laudatis ad ualerium litteris Augustinus se accepisse testatur ipsius ualerii epistolas duas per compresbyterum Firmum. Hunc autem Firmum alias Sixti litteras Roma attulisse Hipponem, dum Augustinus abesset, palam fit ex epist. 191 ad ipsum Sixtum. Aberat uero, quia in Mauritania uersabatur, ut colligere est ex epist. 193, num. 1. Sicut ergo litteras Sixti post Mauritanie iter Augustinus accepit, ita etiam duas epistolas ualerii, qui una cum Sixti litteris ab eodem Firmo perlate uidentur. Itaque epistolam Augustini ad ualerium, et librum primum de Nuptiis et Concupiscentia post Mauritanicam profectionem, et multo post iudicium Zosimi lucubratos dubitare non licet.

XXXIII. His autem premissis facile est constituere  laudata uerba epistole ad ualerium aliud Pelagianorum molimen respicere, quod post imperialem legem tentatum, ualerii auctoritate comprimendum fuit. Id plane euincunt, et explicant duo alia testimonia, que a Quesnello subiiciuntur. S. Augustinus lib. I de Nuptiis et Concupiscentia, quem ad ipsum ualerium cum laudata epistola direxit, cap. 2, causam exponens cur de hoc argumento ad eumdem scribat, Altera, inquit, causa est, quia profanis istis nouitatibus, quibus hic disputando resistimus, TU POTESTATE curando et instando efficaciter restitisti. Qua autem in re ualerius potestate usus sit, explicatur in tertio testimonio ex lib. I Oper. imperf., c. 10, ubi Iulianus recitata nunc Augustini uerba in ualerii commendationem acriter perstringens, ait: Laudat etiam  potentem hominem, quod nostris petitionibus, qui nichil aliud quam dari tanto negotio iudices uociferabamur, ut ea, que subreptionibus acta constabat, emendarentur potius quam punirentur examine, mole sue dignitatis obstiterit, nec disceptationi  tempus aut locum permiserit impetrare. Cui querimonie S. Augustinus solum respondet, cercendos esse a Christianis potestatibus hereticos, quales erant Pelagiani, nec ipsis locum ac tempus examinis esse indulgendum: que uerba satis manifestant, Pelagianos, cum se Zosimi Tractoria et imperiali lege damnatos uidissent, utramque irritam reddere conatos, nouum examen in generali, ut uidetur, synodo,  ad quam post Zosimi iudicium prouocarunt, ab imperatore postulasse; ualerium autem sua auctoritate, ne id concederetur, obstitisse. Inani uero conatu hunc textum Quesnellus in rem suam distorquere nititur, cum § 18 eumdem refert ad petitionem noui iudicii lege ac Tractoria anteriorem, qua scilicet Celestius Romano se ingessit examini, expetens ea que de se aliter quam oportuit essent inculcata purgari. Cui examini noueque discussioni  locum tempusque non esse permissum agente ualerio, idcirco Iulianum asseruisse putat, quia Honorii edictum, quo Celestius et Pelagius Urbe cedere compulsi sunt, eiusdem ualerii diligentia editum fuit. At nonne Celestius cum sub Zosimo examen petiit, prima cognitione fuit auditus? Nonne iterum ad audientiam uocatus post rescripta Africana, iterum examen fuisset institutum, nisi ille non lege pulsus, sed ob male fidei conscientiam et pertinaciam sese subduxisset examini? 873 Quomodo ergo de hac Celestii petitione scribere Iulianus potuit, ualerium nec disceptationi tempus aut locum permisisse? Quid quod hanc nouam discussionem, que ante Tractoriam et legem petita fuit, unus Celestius postulauit, eamque non ab imperatore, sed a Zosimo petiit? Eam uero, cui sese ualerius opposuit, plures Pelagianos ab imperatore postulasse ex recitato Iuliani textu liquet. Ab imperatore autem ipsam non petierunt Pelagiani, nisi postquam Zosimi examen ac iudicium preter spem contrarium, Honoriique legem contra  se editam sensere. Iulianus quidem inquiens, nostris petitionibus nichil aliud quam dari tanto negotio iudices uociferabamur, hanc nouam discussionem se quoque cum aliis petiisse significat. Idem uero suum errorem ea occasione solum produxit, cum Tractorie Zosimi subscribere noluit. uerba ergo illa, quibus emendanda contendit, que subreptionibus acta constabat, Zosimi Tractoriam Honoriique legem respiciunt, ac subreptionis accusant; et ualerius, qui hoc in negotio Pelagianis obstitit, non in eo traditur obstitisse, ut legem obtineret, sed ne disceptationi tempus aut locus concederetur. Totum igitur hoc factum ac tria que obtruduntur Augustini testimonia ad idem factum pertinentia, que uindemialis episcopi protectionem ad comitatum, ualerii comitis apud imperatorem patrocinium aduersus Pelagianos, ac littere eiusdem ad Augustinum aliosque Africanos episcopos innuunt, non ad imperialem legem diei 30 Aprilis anni 418, sed ad conatum Pelagianorum ipsa lege  posteriorem referuntur. Perperam ergo uindemialis, qui hac solum occasione memoratur, a concilio Africano legatus fuisse ad obtinendam legem ex iisdem testimoniis traducitur.

XXXIu. Atqui hanc uindemialis legationem confirmari putat Quesnellus ex Commonitorio Zosimi dato sub finem anni 418, quo idcirco hunc precepisse iudicat, ne ad comitatum episcopi importune nauigent, quia uindemialis legatio eidem displicuerat. Cum uero hoc Zosimi decretum Sardicensi canoni innixum eos solos episcopos respiciat, qui priuatis de causis ad comitatum facile proficiscuntur, non uero illos, qui publica de causa; si uindemialis iter huic decreto repetendo causam dedisset, illud sequeretur ipsum non publica legatione functum, nec ob publicam, sed ob particularem aliquam causam Rauennam transmisisse.

XXXu. Neque minus commentitia sunt ea quibus Quesnellus Africanos ad hanc legationem decernendam, et ad querendam ab Honorio legem ea de causa  motos tradit, quia metuebant ne si a Zosimo iudicium sententie Innocentii Africanorumque contrarium prodiret, UT IAM IAM PRODITURUM CREDEBATUR, inde perniciosum inter utramque Ecclesiam schisma oriretur. Augustinus, lib. I contra duas epistolas Pelagianorum, cap. 3, hos quidem spe falsa sperasse scribit, nouum et exsecrabile dogma Pelagianum uel Celestianum persuaderi quorumdam Romanorum catholicis mentibus posse; quando uiderunt Celestium a Zosimo emendationis eius spe illecto lenius aliquando tractari. At Romanam Ecclesiam fallere usquequaque non potuisse affirmat lib. de Pecc. originali, c. 8. Cumque erga Celestium Zosimus non alia de causa initio indulgentius et mitius egerit, nisi quia ille pluries interrogatus, litteris se B. pape Innocentii, quibus de hac re dubitatio tota sublata est, consentire respondit; satis ex hoc Africanis patere debuit ipsius Zosimi constantia in uindicanda sententia Innocentii, adeo ut metuere  non possent, ne a Zosimo iudicium Innocentii sententie contrarium prodiret, sedique apostolice labem et Ecclesie magnum scandalum inferret. Idque ipsis tanto minus erat metuendum, quippe quibus certum erat quod de eadem sede Augustinus tradidit in psalmo contra partem Donati: Ipsa est petra quam non uincunt superbe inferorum porte: uti sane eam nec Celestii, nec Pelagii dolis uictam idem doctor pluribus in locis testatur. Hi ergo metus a Quesnello Africanis afficti commentitii sunt, et ab eorum sensu plane alieni.

XXXuI. Scribit ille § 11 Africanos intellexisse ex epistola Zosimi eum ad Celestium Pelagiumque absoluendos festinare, decretumque apud se habere utrumque communioni Ecclesie existimationique restituere, nisi intra duos menses accusatores Romam accurrerent. probarentque accusationis sue 875 capita. Solas Zosimi litteras laudat, in quibus etsi negari nequeat preferri aliquid lenitatis erga Celestium, ac durioribus quibusdam uerbis Africanos notari inconsiderati  zeli, curiositatis intemperantis credulitatis erga accusatores indignos, ac precipitis iudicii leseque caritatis, eum tamen ansam aliquam prebuisse existimandi decretum apud se esse Celestium et Pelagium absoluere contra sententiam mentemque Innocentii, non uidemus quibus ex uerbis earumdem litterarum elici possit. Quid quod non sole littere, sed una cum litteris directa fuerunt a Zosimo etiam gesta prime cognitionis? Hec autem qua ratione Celestius absoluendus fuisset atque communioni restituendus ita declarabant, ut ea timeri non possent que Quesnellus obtrudit. Lectis quidem iis gestis nichil eiusmodi timuit Paulinus, qui hoc eodem tempore ex Africa libellum ad pontificem Marcellino dedit. Immo iis Romanis gestis edoctus, non solum nichil metus, sed plurimum gaudii in eodem libello expressit: Cuius  sententiam secuta beatitudo tua, Celestio, cum a sede apostolica audiretur, inter cetera precepit his uerbis: »Damnas ergo illa  omnia que in libello Paulini continentur, hoc est de questionibus?« Et in alio loco: »Cognouisti quales litteras dederit sedes apostolica ad fratres et cepiscos Africane prouincie?« Et adiectum est: »Damnas illa omnia, que damnauimus, et tenes que tenemus?« Et iterum: »Illa omnia damnas que iactata sunt de nomine tuo?« Et iterum: »uel ea que in libello suo exposuit Paulinus?« Et cum me diceret posse ex iis, que illi obiecta sunt, hereticum approbari; sancto repletus Spiritu, apostolica auctoritate respuisti, et repressisti insanientis et calumniantis uerba, huiusmodi proferendo sententiam, qua ipse catholicus approbarer, illum, si sanari uellet, curares; que huiusmodi est: »Nolo nos circuitu ducas. Damnas ea omnia, que tibi obiecta a Paulino, siue per famam iactata sunt?« Et post pauca gaudium proferens addit: Ego tamen Deo et Christo Domino gratias ago, quod Ecclesie sue causam ita agi uoluit, ut sedes apostolica, a qua oportuit ore duorum suorum pontificum heresim condemnari, ea damnanda preceperit, que a me Celestio fuerant  obiecta. Non aliter quam Paulinus sensisse credendi sunt Africani Patres, quorum consensu eumdem libellum a Paulino scriptum credibile est, sicut et per Marcellinum Carthaginensem subdiaconum, una cum concilii Africani relatione Romam missus fuit: cum presertim iisdem Patribus notum esset pontificem, licet initio, ob simulatas et fraudulentas Celestii responsiones errore aliquo non dogmatis, sed facti personalis circumuentus, eidem aliquatenus fidere et fauere uideretur, noluisse tamen ferre sententiam, accuratiusque examen ac iudicium distulisse, quoad pleniora documenta ab Africanis transmitterentur. Ex gestis preterea intellexerant Celestium idcirco non fuisse condemnatum, quia etsi obiecta Paulino damnare expresse noluit, tamen non solum beati pape Innocentii litteris non est ausus obsistere, uerum etiam se omnia, que sedes illa damnaret, damnaturum esse promisit, teste Augustino de Pecc. orig., c. 8.  Immo spem quoque iniecerat, atque spoponderat, se pariter damnaturum, si exigeretur, que sibi a Paulino apud Carthaginem obiecta fuerant. Id ex iisdem gestis tradidit Marius Mercator in Commonitorio, et ita tradidit, ut certam Zosimi in hac ipsa re deliberationem manifestet. Actis, inquit, quorum exemplaria habemus, interrogatus, cum ab illo cognitore  aliquatenus terreretur, crebris responsionibus et prosecutionibus suis spem preseminauit, condemnare se illa capitula de quibus apud Carthaginem fuerat accusatus promittens; id enim et instantius iubebatur, AB EOQUE uEHEMENTIUS UT ID FACERET EXSPECTABATUR; atque ob hoc ipsum nonnulla illius sancti sacerdotis humanitate dignus est habitus; et sic epistolam quamdam benignitatis plenam ad Afros episcopos meruit. Cum in hac re pontifex tantum institerit in prima cognitione, nec nisi hac promissione data sententiam distulerit, nichil dubium esse poterat quin in secunda quoque cognitione, qua sententia ferenda erat, etiam si ex Africa nulli accusatores accurrissent, eadem  ipsi precepisset, non absoluturus profecto, nisi que damnanda promiserat condemnasset. Dilationem iudicii, quoad ex Africa rescriberetur, et economiam Zosimi erga hereticum ob emendationis spem, ipsi Africani in eam paternam caritatem retulerunt, qua resipiscendi 877 ei locus sub quadam medicinalis sententie lenitate concessus est, ut ait Augustinus lib. de Pecc. orig., c. 6. Quoniam reuera si, deposita peruicacie uanitate, quod promiserat uellet attendere, et easdem litteras  quibus se consensurum esse responderat, diligenter legeret, sanaretur. Qui sic iudicabant de Zosimo eiusque prima cognitione in causa Celestii, et qui sanum eiusdem consilium et economiam ex gestis explorate nouerant; hi haud dubie timere non poterant ne idem pontifex decretum aliquod Innocentii sententie contrarium proferret, quod  in Ecclesie fideique damnum cederet; neque hoc metu eo adducendi erant, ut ad tantum malum uitandum legationem, que nullo documento  probatur, ad Honorium imperatorem dirigerent.

XXXuII. Quod porro additur de timore schismatis inter Africanam et Romanam Ecclesiam, preter quam quod eadem falsa hypothesi nititur, nimium est Africanorum principiis contrarium. Nunquid enim, si quo etiam errore personali peccasset Zosimus, schisma timeri poterat ab Afris, quibus infixum erat cordi illud S. Cypriani principium, ab Augustino toties repetitum, unitatem catholicam presertim cum Romana Ecclesia non esse uiolandam? In circumstantiis autem, que Africanis nichil metus afferebant circa fidem definitam ab Innocentio, etiamsi aliquid fortassis erratum fuisset circa personas, schisma ab illis unitatis catholice tenacissimis conficiendum suspicari multo minus licet. Priores epistole Zosimi, quibus erga Celestium uel Pelagium non male animatus uidebatur, cum examen diligentius ac iudicium differendum pollicerentur, donec rescriberetur ex Africa, diligentiora ab Africanis  rescripta et documenta, quibus doli retegerentur, efflagitabant; non uero ut ad imperatorem destinaretur secreta legatio, cuius in uniuersis monumentis nullum indicium est.



§ uIII. Zosimi iudicium contra Celestium et Pelagium sub finem Martii anni 418 astruitur. Tractoria eiusdem post ipsum iudicium exarata et edita.

XXXuIII. Zosimus, acceptis ac lectis prolixioribus Africane synodi rescriptis ac documentis que iisdem erant annexa, die 18 aut 21 Martii anni 418 ad eamdem synodum breuem epistolam dedit, ex qua satis clare dignoscitur quantum ex eorum lectione immutata in eo fuisset opinio quam in anterioribus litteris de Celestii sinceritate pretulerat. Detexisse iam eius technas et fraudes uerborum palam indicant illa quibus queritur ita de se Africanos scripsisse,  quasi nos, inquit, Celestio commodauerimus in omnibus fidem, uerbisque eius non discussis ad omnem, ut ita dicam, syllabam prebuerimus assensum. Cum uero sententiam suspendisset, quoad notitie afferrentur ex Africa, his perlatis et expensis se satis instructum credidit, ut tute posset peremptorium iudicium instituere. Celestius itaque, qui Rome erat, uocatur ad audientiam pleniorem, inquit Marius Mercator in Commonitorio, ut que promiserat festinaret implere, id est, ut damnatis predictis capitulis  sententia Afrorum pontificum, qua fuerat communione priuatus, absolueretur. Hec gesta uidentur statim, uel non multo post accepta Africana rescripta, seu non multo post diem 18 aut 21 Martii, quo predicta epistola ad concilium Africanum a pontifice scripta fuit; ut nimirum Paschate appropinquante, quod eo anno 418 incidit in diem 7 Aprilis, illum, si promissa impleret, ab omni suspicione hereseos in iudicio absolutum, catholice communioni sacerdotalique officio, dominica Palmarum ex  more restitueret.

XXXIX. Neque nimis angustum ad rem huiusmodi in pleniori audientia perficiendam credatur hoc spatium, quod inter diem 18 aut 21 Martii, et diem 31 dominice Palmarum excurrit. Quesnellus quidem longam discussionem longumque tempus necessarium exaggerat. Sed non ita est. uerba Zosimi in epist. 3 ad concilium Africanum: Nunquam temere, que sunt diu 879 tractanda, sinuntur, nec sine magna deliberatione statuendam est, quod summo debet disceptari iudicio, que diuturniorem discussionem adhuc reliquam indicare credit, eo tantum consilio dicta fuere ab eodem pontifice, ne Africani putarent se in prima cognitione Celestii uerbis non discussis ita prebuisse in omnibus fidem, ut sine ulteriori examine non exspectatis Africane synodi rescriptis sententiam esset laturus. Porro horum rescriptorum uolumen cum documentis annexis, quibus Zosimus in tota causa luculentissime instruebatur,  iam ante diem 18 seu 21 Martii, non properanter, sed aliquo dierum spatio diligenter euoluerat, ut illa indicare uidentur, quo  aliquando, id est non cursim, sed sensim, perlecto. Nulla uero erat dogmatica questio de capitibus antea definitis ab Innocentio, quibus sese consentire ipse Celestius professus fuerat: ac proinde circa doctrinam fidei nichil erat noui, quod longo examine indigeret. Cum ex Afrorum rescriptis techne et fraudes plenissime detecte fuissent in libellis Celestii atque Pelagii, neque de his disputandum erat. Cum uero etiamsi hi libelli reprobari deberent, non tamen idcirco damnandi essent auctores, si iudicio Ecclesie sese subiicerent; huc tantum tota causa redibat, num Celestius, preter assensum iam prestitum litteris Innocentii, reipsa damnaret, uti promiserat, que apostolica sedes damnanda precepisset, queque presertim illi a Paulino obiecta fuerant. In hoc Africanorum littere maxime instabant. In id autem nichil aliud requirebatur   nisi ut uocatus ad pleniorem audientiam obiecta a Paulino ipsi damnanda proponerentur: et si quidem staret promissis, absolueretur, et die Paschatis diuinis communicaret: sin uero, condemnationis sententiam subiret. Idipsum quoque indicat Augustinus lib. II ad Bonifacium, c. 3, cum Celestium post accepta Africana rescripta uocatum tradit, ut certis ac dilucidis responsionibus uel astutia hominis, uel correctio dilucesceret. Quam uero hoc facile esset, quam expeditum, nemo non uidet. Dies Quadragesime nichil impediebant quin in re tam graui et urgenti, de qua Africani Patres maxime erant solliciti, ad quos, Quesnello annotante § 22, ut definitio citius perueniret, multum intererat fame pontificis clerique Romani, in diebus dominicam Palmarum precedentibus plenior conuentus congregaretur. In hoc preter episcopos, qui uel Rome erant, uel ex uicinis locis habita notitia rescriptorum Africe accurrerant, frequentissimus  Romanus clerus conuenit. Plenior audientia, quam Marius Mercator memorat, nichil amplius exigit. Immo si Sixtus Romane Ecclesie presbyter, qui primus aduersus Celestium et Pelagium anathema dixit, teste Augustino in epist. 194, n. 1, hoc anathema pronuntiauit in ipsa audientia, hanc ob cleri ac presertim populi multitudinem frequentissimam fuisse Augustinus ibidem tradit his uerbis: Primo te priorem anathema eis in populo frequentissimo pronuntiasse eadem fama non tacuit. Sic etiam in iudicio, quod S. Leo habuit contra Manicheos, non solum frequentissima presentia sacerdotum, sed etiam illustrium uirorum dignitas, et pars quedam senatus ac plebis interfuit. uide epist. 15 eiusdem Leonis, c. 16, tom. I, col. 708 .

XL. uocandus quidem fuit ad audientiam Celestius, qui Rome erat, secundum iuris formam. At iuris formam non flagitare ut tres citationes aliquot dierum interuallo fierent, quemadmodum Quesnellus contendit, patet ex concilii Chalcedonensis actione  tertia, ex qua discimus, Dioscorum ter eodem die uocatum fuisse. Fuga porro Celestii, qua uocatus sese a iudicio subduxit, breuiori tempore iudicium consummauit. Hec enim citius eius fraudem et pertinaciam manifestam fecit; patuitque omnibus ipsum in antecedenti audientia fuisse mentitum, fallacique simulatione prebuisse consensum Innocentii litteris, ac peruersa mente sese subtraxisse a damnandis iis que illi a Paulino obiecta fuerant. Hinc expeditum fuit in eum proferre sententiam, nec non in Pelagium eius magistrum, cuius commentaria in Pauli Epistolas, cura nonnullorum Romanorum hac occasione producta, manifestiorem eius heresim prodidere. uide Augustinum de Pecc. origin., c. 21. Tractorie quidem lucubrande, in qua totum negotium explicandum, errores referendi, ac dogma catholicum confirmandum erat, non modicum tempus requirebatur. At ad dolos et malitiam detegendam, ac anathema dicendum in eum qui dolo  malo 881 fugerat, satis erant illi dies, qui dominice Palmarum precedebant. Enimuero S. Augustinus, lib. II ad Bonifacium, c. 3, id est statim post acceptas ex Africa litteras gestum non obscure significat. Et hoc, inquit, ut plenius et manifestius in illo  fieret, exspectabatur, uenturis ex Africa litteris, in qua prouincia eius aliquanto calliditas euidentius innotuerat. Que Romam littere postquam uenerunt, etc. TUNC ergo cum eius presentia posceretur, ut certis ac dilucidis responsionibus uel astutia hominis, uel correctio dilucesseret, et nulli ambigua maneret, se subtraxit et negauit examini. NEC DIFFERENDUM IAM FUERAT, SICUT FACTUM EST, quod aliis prodesset, nimirum condemnationis sententia.



§ IX. Lex Honorii aduersus Pelagianos statim post Romanum iudicium a Zosimo petita, non uero ab Africanis.

XLI. Damnatione hereticorum in Romano conuentu peracta sub finem Martii, etsi nondum Tractoria  lucubrata et edita fuerit; fama tamen eiusdem condemnationis statim propagata est, adeo ut Africani eamdem ex fama intellexerint, antequam Zosimi littere ad eos perferrentur, ut liquet ex Augustini epist. 194, num. 1. Cum porro Rome aliquot Pelagiane hereseos fautores, et inter hos fortasse nonnulli episcopi, quos in Italia eadem labe infectos fuisse certum est, turbas commouissent, et ex istorum factione aduersus Tractoriam, que edenda erat, maiores motus timerentur, prudens Zosimi consilium fuit, imperatorem Honorium statim de iudicio habito ac de tumultibus excitatis commonere, ut data lege Urbi quietem pareret, atque hereticis frenum imponeret. Hinc lex ab eodem Augusto edita die 30 Aprilis rescriptum uocatur in mss. exemplaribus nostri Codicis, cap. 14, et a Iuliano responsum dicitur apud Augustinum, lib. III contra eumdem, cap. 1, eo quod anterioribus Zosimi litteris petita fuerit.

 XLII. Hac autem in re Quesnellum acerrime repugnantem uidemus, quippe qui Honorii legem Zosimi iudicium precessisse, et non a Zosimo, sed ab Africanis missa legatione petitam contendit. At cum Africanorum legationem, quam Quesnellus obtrudit, commentitiam ostenderimus, satis ex hoc eius sententia corruit. Honorii autem legem, que, Africanorum legatione ac petitione exclusa, non ab alio peti potuit nisi a Zosimo, ante huius iudicium non fuisse sancitam illud maxime comprobat, quod incredibile prorsus sit imperatorem uoluisse legem ferre contra Celestium atque Pelagium, antequam eorum causa in apostolico iudicio uentilata decideretur, ne si forte Celestius in ipso iudicio promissa exsequens damnasset errores, iniusta lege percelleretur. Adde quod legis ferende causa fuerunt tumultus a Pelagianis Rome excitati, ut ipsa legis uerba declarant. Intra sacratissimam Urbem nostram ita pestiferum uirus quorumdam inoleuerat pectoribus, ut interrupto directe credulitatis tramite, scissis in  partes studiis asserendi, materia impacate dissensionis inducta sit, nouoque scandali fomite concitato, beatissime Ecclesie actu nutet attentata tranquillitas, aliis iter aliud ancipiti interpretatione sectantibus, et . . . . pro captu uersipellis ingenii nouorum ausuum profanam mouentibus questionem. Hac in re obseruandum in primis est, sermonem hic esse de turbis et questionibus que actu, dum ipsa lex scribebatur, Urbis tranquillitatem et dogma catholicum impetebant. Dogma autem, quod precipue impetebatur, erat circa originale peccatum, quod sane audacius oppugnatum antecedentibus uerbis imperator queritur. Cum uero post primam cognitionem sub Zosimo, antequam Africana rescripta afferrentur, spes aliqua Celestio eiusque asseclis affulgeret ex eiusdem pontificis et Romani cleri fauore, hi tumultus atque hec aperta dissidia in Urbe ab ipsis excitata dici nequeunt. Cum enim eiusmodi fauor ex prioribus gestis Celestio prestitus fuerit, eo quod suos errores dolosis  professionibus celasset, et assensum simulans litteris Innocentii spopondisset se condemnaturum quidquid Romana sedes preciperet, nec non que sibi a Paulino obiecta fuerant, eum utique cum suis asseclis a defendendis 883 ante illud tempus iisdem erroribus, et ab excitandis ea de causa dissidiis atque profanis questionibus, que simulationem ac dolos eius detexissent, et fauentium pontificis ac Romanorum animos alienassent, cohibere debebat. Id uero probe intelligimus euenisse, postquam rescripta Africana ad Zosimum a Marcellino allata innotuerunt. Cum enim hec certis documentis Celestii ac Pelagii errores ac dolos detexissent, ac inter cetera apertam flagitarent condemnationem errorum circa peccatum originale, qui in Paulini capitulis comprehendebantur, et in id certam deliberationem Zosimus declarasset, tunc Celestius eiusque assecle, qui Rome erant, sese omni spe frustratos agnoscentes, ut condemnationem, si fieri posset, impedirent, obiecta capitula palam defendere, originale peccatum negare,  catholicisque sanum dogma propugnantibus resistere, ac questiones et dissidia spargere ceperunt: que dum mox institutum esset iudicium, acruis accensa, post latam in Celestium atque Pelagium condemnationis sententiam, hereticorum apostolice auctoritati non acquiescentium studio tranquillitatem publicam perturbabant. Has autem turbas post Africanorum rescripta excitatas, actuque post Zosimi iudicium ebullientes Africana synodus, antequam nascerentur, presensisse, ac detulisse ad Honorium dici nequit. Certe cum Africani Patres in litteris ad Zosimum monuerint non sufficere hominibus tardioribus et sollicitioribus, quod se generaliter Innocentii episcopi litteris consentire  fatebatur, sed aperte eum debere anathematizare que in suo libello male posuerat, quorum precipuum erat caput contra originale peccatum, huius profecto pertinaciam in hoc errore Rome propugnando ignorabant. Non ergo  Africana synodus, sed Zosimus easdem Romanas turbas imperatori significauit.

XLIII. Neque huic sententie opponuntur illa Augustini testimonia ex epist. 104, nunc 191, et 105, nunc 194, quibus Quesnellus suadere nititur Pelagianos post Zosimi constitutionem nichil turbarum in Urbe commouisse. Turbas enim ob quas Zosimus legem postulauit, eas fuisse credimus que post Africana rescripta, et post ipsam sententiam ante editionem constitutionis seu Tractorie commote fuerunt, ex quibus idem pontifex maiores tumultus post editam constitutionem excitandos timuit. Ceterum licet ex laudatis Augustini litteris Romam missis constet nonnullos post constitutionem Zosimi conticuisse, alii tamen ea in urbe adhuc pro Pelagiano dogmate palam locuti, alii clam uenena sparsisse, ac motus concitasse ibidem traduntur. Eos enim corrigendos et plectendos monet, epist. 191, n. 2, qui errorem illum Christiano infestissimum nomini audent garrire LIBERIUS; et qui eum pressius quidem ac timidius, sed  tamen insusurrare non cessant, penetrantes domos, sicut ait Apostolus, et cetera que sequuntur, exercitu impietate facientes. Et clarius in epist. 194, n. 2: Sunt enim quidam qui iustissime damnatas impietates LIBERIUS defendendas putant: et sunt qui occultius penetrant domos, et . . . . in secreto seminare non quiescunt. Cum he epistole ad Sixtum scripte fuerint aliquanto post ipsam legem Honorii, hi motus, qui adhuc post legem ad eos comprimendos editam turbas concitabant, maiorum utique antecedentium turbarum, quarum causa lex petita fuit, indicia sunt.

XLIu. Aliud argumentum nostro quidem iudicio euidentius ex iis eiusdem legis uerbis colligimus, quibus Celestium Pelagiumque ex Urbe pelli iubet. Pulsis ex Urbe primitus capitibus dogmatis exsecrandi Celestio atque Pelagio. Si hec lex ante iudicium Romanum lata fuisset, nichil dubii est quin Celestius ante ipsum iudicium Roma pulsus fuisset. Non fuit autem pulsus ante iudicium: nam uocatus ad audientiam,  non solum non adfuit, inquit Marius Mercator in Commonitorio, sed ex memorata Romana urbe profugit; atque ob hoc a beate memorie Zosimo perdamnatus fuit. Consentit et Augustinus lib. II ad Bonifacium, n. 5, dum Celestio hanc fugam non obscure exprobrat: Tunc ergo cum eius presentia posceretur, ut certis ac dilucidis responsionibus uel astutia hominis, uel correctio dilucesceret, et nulli ambigua remaneret, se subtraxit, et negauit examini. Hanc autem reprehensionem perperam in eum contorsisset, si ante iudicium legis ui pulsus fuisset. Igitur Zosimi iudicium imperiali lege anterius fuit. Dicere autem cum Quesnello § 25, n. 5, legem quidem latam fuisse ante iudicium Zosimi, sed non promulgatam 885 nisi post, siue quia Zosimo tantum communicata fuit, siue quia dillata fuit a Palladio eius promulgatio ex eiusdem Zosimi suggestione, donec sententiam ipse suam promeret, idque nullo prorsus fundamento dicere, somniari est, et rem per sese plane incredibilem somniari, ut argumentum inuictum aliquatenus elisum  uideatur. Neque uero si Celestius ante legem uocatus ad iudicium, Roma iam exierat, inane erat legis preceptum ut pelleretur. Cum enim id decretum fuerit etiam de Pelagio, qui tum a Romana urbe longius distabat; ne inane dicamus hoc preceptum, ita intelligendum est, ut si illi forte aliquando Romam accessissent, statim eiicerentur.

XLu. Quid, quod nostram sententiam confirmant S. Prosper, S. Augustinus, atque Possidius, qui diuersas Pelagiane hereseos condemnationes hoc semper ordine recensent, ut prius Africana concilia, dein apostolicam sedem, ac tandem imperialem auctoritatem ea anteriora iudicia subsecutam memorent? Prosper in carmine de Ingratis Africam alloquens ait:

Conuenere tui de cunctis urbibus almi
Pontifices, geminoque senum celeberrima cetu
Decernis, quod Roma probet, quod regna sequantur.
 Priores uersus respicere synodos Africe coactas sub Zosimo, ostendimus supra, n. 7. Igitur illa quod Roma probet Zosimi iudicium Africana rescripta approbantis indicant. Ad Honorii autem legem datam pridie kal. Maii anni 418, uel etiam alteram anni sequentis, utrasque non tam Africanum, quam Romanum iudicium subsecutas spectant ista: quod regna sequantur. Similiter Augustinus, lib. de Pecc. orig., c. 17, Profecto sentitis, inquit, in tam nefandi erroris auctores episcopalia concilia, et apostolicam sedem, uniuersamque Romanam Ecclesiam, Romanumque imperium, quod Deo propitio Christianum est, rectissime fuisse commotum. Possidius uero, in uita Augustini, c. 18, omnium apertius silentio preteriens Africana concilia, post memoratas Innocentii ac presertim Zosimi constitutiones subiicit: Et hoc tale de illis Ecclesie Dei catholice prolatum iudicium AUDIENS ET SEQUENS etiam piissimus imperator Honorius, suis eos  legibus damnatos inter hereticos haberi constituit. Ne uero quemquam perturbet Quesnelli interpretatio  qua non legem, sed leges a Possidio memoratas animaduertens, satis esse ait si dicamus ex Possidio sequi imperatorem in secunda lege anni 419 secutum fuisse iudicium Zosimi, etsi negetur de prima anni 418. Id ex eo tantum preiudicio urget, quo Zosimi iudicium priori lege posterius fuisse opinatur, quod tamen nondum probauit

XLuI. Zosimum autem iudicasse ante eamdem legem, preter argumenta que hactenus produximus, aliud tandem afferemus ex Augustini epist. 215 ad ualentinum, num. 2, ubi recensens omnia iudicia tum Africana tum Romana sub Zosimo, scribit: Quod pape Zosimo de Africano concilio scriptum est, eiusque rescriptum ad uniuersos totius orbis episcopos missum, et quod posteriori concilio plenario totius Africe contra ipsum errorem breuiter constituimus. Hoc plenarium totius Africe concilium habitum fuisse kalendis Maii anni 418 etiam per Quesnellum certissimum est. Porro Africanos post acceptam Tractoriam  Zosimi ad eumdem rescripsisse in plenaria synodo, eam uero synodum plenariam, ex qua ad eum rescripserunt, non aliam fuisse nisi hanc que kalendis Maii canones constituit, euidenter, ut confidimus, demonstrabitur § 11. Iudicium ergo Zosimi post quod Tractoria ab eodem scripta fuit et in Africam missa, habitum negari nequit aliquanto ante kalendas Maii, ac multo magis ante laudatam legem Honorii, que pridie kalendas Maias data fuit. Quesnellus ut hoc argumentum eludat, aliud tertium et serius Africanum concilium astruere debet sub Zosimo, quo huius litteris post Romanum iudicium acceptis Africani responderint. At duo tantum Africana concilia sub Zosimo habita in Pelagianorum causa ex Augustino ostendimus § 2, nec tertium esse astruendum, nisi quid cogat, ibidem statuimus. Si Honorii legem ante Zosimi iudicium habitam fuisse constaret, id quidem satis cogeret. At cum plura a nobis proposita oppositum suadent; tum uero que Quesnellus 887 protulit ut eam legem anteriorem, et non Zosimo, sed  Africanis petentibus redditam constitueret, leuissima sunt, ut ex dicendis paragrapho sequenti luculenter patebit.



§ X. Quesnelli argumenta quibus Honorii legem aduersus Pelagianos ab Africanis petitam, et ante Zosimi iudicium latam probare studuit, quam imbecilla sint. Lex secunda eiusdem imperatoris contra eosdem non ad unum Aurelium Carthaginensem, sed presertim ad Romanum pontificem directa.

XLuII. Argumentum quod Quesnellus ingerit ex ms. Codicis canonum hoc tomo uulgati, in quo cap. 14 Honorii lex scripta traditur acceptis synodi supradicte, seu, suprascripte gestis, que antecedenti capite 13 non sunt gesta Romane, sed plenarie synodi, nichil ualet. In ea enim epigraphe, que a collectore antiquo proficiscitur, error manifestus est; cum  gesta synodi antecedenti capite 13 descripta signentur kalendis Maii anni 418, ac proinde ipsa lege posteriora sint. Neque obtrudatur cum Quesnello eadem gesta, seu canones eo capite 13 exhibitos, primum conditos fuisse in antecedenti synodo, ut ipse putat, autumnali, ac deinde repetitos et confirmatos in synodo kalendarum Maii: hoc enim subterfugium ante satis explosimus § 5, 6 et 7, sicut etiam commentitiam probauimus eam legationem qua Africanos ex priori synodo ad imperatorem laudatos canones clammisisse idem Quesnellus pretulit.

XLuIII. ualidius aliquanto uideri poterit, ut Honorii lex Africanis petentibus data credatur, quod ille profert ex altera lege eiusdem imperatoris missa ad Aurelium anno sequenti; in qua dum priorem legem memorat, se ipsius Aurelii iudicium esse secutum affirmat. Sed neque hoc argumentum satis idoneum est. Cum enim de rescriptis ac iudicio Africanorum fama statim post Romanam synodum late peruagata  sit, eademque fortassis ad imperatorem ab ipso Zosimo una cum sui iudicii notitia missa fuerint, constaretque inter omnes Romanum iudicium idem fuisse ac Africanum, quippe quod suum fecerat Romana sedes, cum approbauit, ut de Africanis decretis generatim monuit auctor capitulorum de gratia, idem fuit Honorio dicere se secutum iudicium Aurelii, seu Africanum, ac dicere se secutum iudicium Zosimi, quo is Africanum iudicium comprobauit, ut Prosper in Chronico tradidit. Cum autem imperator posset utrumque uel alterutrum dicere, congruum uisum fuit in litteris ad ipsum Aurelium ipsius iudicium in eius commendationem memorare; sicut si scripsisset ad Zosimum, similia de ipso haud dubie protulisset. Certe cum Honorius in eadem lege secunda tradat illud Aurelii iudicium se fuisse secutum, quo constat eos  ab uniuersis iusta sententie examinatione damnatos; non iudicium Aurelii ad se missum ex Africa, sed illud in Tractoria Zosimi ubique receptum atque subscriptum, cum hec uerba scripsit,  pre oculis habuit: neque enim alio iudicio Aurelii Pelagiani ab uniuersis damnati fuere nisi illo quod, in Zosimi Tractoria toto orbe diffusum, ab omnibus signatum fuit. Quod etsi ante primam legem non euenerat, cum tamen secundam legem ad Aurelium dedit imperator, sicut perfectum iam erat, ita in Aurelii laudem Honorius notandum putauit.

XLIX. Ceterum ad Bonifacium, qui secunde legis tempore post Zosimum apostolicam sedem tenebat, eamdem legem potissimum fuisse directam nichil ambigendum uidetur. Hec enim secunda lex propter episcopos Pelagianorum fautores, qui Tractorie subscribere renuebant, edita potissimum fuit, ut liquet ex illis eiusdem uerbis: precipue tamen ad quorumdam episcoporum pertinaciam corrigendam, qui prauas eorum  disputationes uel tacito consensu astruunt, uel publica oppugnatione non destruunt; ac ex sequentibus, quibus precipitur ut nisi hi subscribant eorum condemnationem Tractoria editam, episcopatus amissione multati, interdicta, in  perpetuum expulsi ciuitatibus, communione priuentur. Porro episcopi rebelles non in Africa, sed in Italia uersabantur; et contra hos legem precipue editam 889 Marius Mercator testatur. Cui  Iulianus et reliqui complices eius subscribere detrectantes, consentaneosque se nolentes iisdem Patribus  facere, non solum IMPERIALIBUS LEGIBUS, sed et sacerdotalibus statutis depositi atque exauctorati, ex omni ITALIA deturbati sunt: quod sane post memoratam legem accidit. Hos decem et octo episcopos fuisse, quorum caput erat Iulianus Eclanensis, discimus ex Augustini lib. I ad Bonifacium, n. 3, et lib. II, n. 1. Alie imperiales leges fere dirigebantur ad prefectos pretorio, ut eas in suis diecesibus promulgarent. At hec, cum de episcopis presertim ad subscriptionem cogendis, aut deponendis ageret, precipuarum sedium episcopis data fuit, ut eam quisque subiectis sibi antistitibus intimaret. Enimuero hanc  legem non uni Aurelio, sed aliis quoque precipuarum sedium episcopis traditam ex eo patet, quod non in una Africa, sed in omnibus prouinciis esset promulganda atque seruanda: Aurelio autem in solas prouincias Africanas ius erat, eiusque epistola superest ad episcopos per Byzacenam et Arzugitanam prouincias constitutos, in qua eamdem legem suis tantum cepiscopis intimandam tradit: Gloriosissimorum principium Christianorum fidem rectam et catholicam custodientium accessit auctoritas, quam per humilitatem meam UNIuERSIS MEIS CePISCOPIS uoluit intimari. Inter alios uero precipuarum sedium episcopos, quibus non minus quam Aurelio hec lex data dicenda est, ut ipsam suis episcopis similiter communicarent, Bonifacius profecto Zosimi successor precipue fuisse dicendus est ad reprimendos Pelagianos episcopos Italos, quorum causa sancita fuerat. Casu accidit ut nobis conseruatum sit solum exemplum ad Aurelium, sicuti casu conseruatum fuit solum exemplum epistole Aurelii ad Byzacenos et Arzugitanos, illis deperditis quas ad  alios aliarum prouinciarum Africe episcopos ab eodem Aurelio ex imperiali iussione missas fuisse non est dubitandum. Eadem lex eodem tenore etiam ad S. Augustinum episcopum data in mss. traditur. Eodem igitur tenore data quoque fuit precipue ad Bonifacium papam, qui quidem ea lege in persequendis Pelagianis utebatur teste Prospero contra Collatorem c. 21, ac in eius exemplo procul dubio imperator ad illa, In quo secuta est clementia nostra iudicium sanctitatis tue, exigua mutatione, ut fieri solet, pro sanctitatis tue, scriptum fuisse uerosimile est predecessoris tui, aut apostolice sedis, aut aliquid simile. uides ergo quam leue sit id quod ex hac lege in rem suam Quesnellus coniecit.

L. Neque melius, sed peius multo § 27, n. 4, arguit ex alio Pelagianorum testimonio, quod ab Augustino recitatur lib. III Oper. Imperf., c. 35. Ibi furentium hereticorum querela aduersus Augustinum et Alypium his uerbis exponitur. Cur tantis, inquit Iulianus, totam Italiam factionibus commouistis? Cur  seditiones Rome conductis populis excitastis? Cur de sumptibus pauperum saginastis per totam pene Africam equorum greges, quos prosequente Alypio tribunis et centurionibus destinastis? Cur matronarum oblatis hereditatibus potestates seculi corrupistis, ut in nos stipula furoris publici arderet? Cur dissipastis Ecclesiarum quietem? Cur religiosi principis tempora persecutionum impietate maculastis? His postremis uerbis Augustinum et Alypium perstrictos credit Quesnellus, tanquam edictorum imperialium auctores et procuratores; idque ad primum Honorii edictum anni 418 potius pertinere existimat, quam ad posterius anni 419. At cum uerba prosequente Alypio non obscure respiciant Alypii iter in Italiam, in quo omnes ii motus ab eodem et Rome et Rauenne aduersus Pelagianos excitati fuerint; Alypius uero in Italiam non uenerit nisi an. 419, cum Rauenne excerpta Iuliani a ualerio comite, et Rome duas Pelagianorum epistolas a Bonifacio papa traditas, et ad Augustinum perferendas  accepit; et iterum anno 420, cum Augustini responsa ad ualerium et Bonifacium retulit; illud testimonium ad edictum anni 418 referri non potest. Potius referendum est ad legem anni 419 qua in Pelagianos accuratior inquisitio, et pena acrior decreta fuit. Certe ipse Quesnellus § 29 eorum opinionem expungit qui Alypium prime legis causa in Italiam ab Africanis legatum putarunt.

LI. Aliud argumentum § 25 n. 9, idem Quesnellus educit ex Augustini lib. II ad Bonifacium, c. 3, ubi refert Pelagianos de clericis Romanis conquestos 891 esse, scribentes, eos iussionis terrore perculsos non erubuisse preuaricationis crimen admittere, ut contra priorem sententiam suam, qua gestis catholico dogmati ad fuerant, postea pronuntiarent malam hominum esse naturam. Inter hos clericos Zosimum comprehendi existimat, ac si Celestii dogma ab ipso  priori cognitione approbatum, iussionis, id est  legis, terrore condemnasset. Quod si ita esset accipiendum, profecto Zosimi iudicium post legis promulgationem reiici deberet. In hac autem Quesnelli interpretatione duo falsa sunt: 1o clericorum nomine Zosimum a Pelagianis fuisse comprehensum; 2o iussionis terrore legem Honorii indicari. Et primo quis unquam clericorum uocabulo ipsum Romanum pontificem complexus est? Zosimum quidem a Pelagianis eo nomine non fuisse comprehensum, palam fit ex illis uerbis quibus ii perstringuntur, qui gestis catholico dogmati adfuerunt: ii nimirum Romani clerici, qui adfuerant in prima cognitione, in qua Zosimus cum Celestio mitius egit. Clarius uero Augustinus eosdem clericos preuaricationis accusatos ex ipsorum Pelagianorum mente a Zosimo distinxit scribens c. 4: Quomodo igitur ab istis desertoribus et oppugnatoribus gratie Romani clerici preuaricationis arguuntur sub episcopo Zosimo, quasi aliud senserint in damnatione posteriore Celestii et Pelagii, quam quod sub Innocentio in priore senserunt? ubi Romani clerici sub  Zosimo, et sub Innocentio, sicut ab Innocentio discernuntur, ita etiam a Zosimo.

LI. Atqui opponet fortassis quispiam, cum Augustinus loco laudato refutaturus Pelagianorum temeritatem qua clericos Romanos preuaricationis accusarunt, uindicet potissimum Zosimum, hunc pontificem clericorum uoce ab illis fuisse comprehensum credidit. Sed S. doctor non hac de causa Zosimum purgauit, sed quia gesta prioris cognitionis contra eosdem clericos fuerunt obiecta; ex quibus cum constaret eos tunc idcirco fauisse Celestio, quia Zosimi lenitatem secuti fuerant; iidem profecto ab Augustino aliter defendi non poterant, nisi ipse Zosimus antea uindicaretur. Hinc antequam eosdem clericos ab impacta preuaricatione eximat, putasse quidem Pelagianos ait, nouum et exsecrabile dogma Pelagianum uel Celestianum persuaderi quorumdam Romanorum catholicis mentibus posse, quando illa ingenia  aliquanto lenius quam seuerior postulabat Ecclesie  disciplina, tractata sunt. Tum rationem afferens cur ita lenius tractata fuerint a Zosimo, quem Romani clerici secuti sunt, eam a preuaricatione alienam ostendit; cum presertim Zosimus agnitis ex fuga Celestii eius fraudibus et peruicacia, eum statim damnauerit: cui sententie cum Romani clerici adheserint, preuaricati dici nequeunt, etsi preuaricatione notari possent si quid approbassent contra decretum Innocentii, cui iam sub hoc pontifice assensi fuerant. Ac proinde c. 4 concludit uerbis paulo ante recitatis: Quomodo igitur . . . . Romani clerici preuaricationis arguuntur sub episcopo Zosimo, quasi aliud senserint in damnatione posteriori  quam quod sub Innocentio in priore senserunt? Que Romanos clericos Iuliani uerbis impetitos a Zosimo satis distinguunt.

LII. Quod si duobus aliis in locis a Quesnello notatis eiusdem preuaricationis reus ab iisdem Pelagianis accusatus fuisse traditur etiam Zosimus, nullibi tamen inuenietur iussionis terrorem obiici, ubi  Zosimo preuaricatio imponitur, uti obiicitur in eo testimonio, in quo de solis Romanis clericis agitur. Quid ita? Nempe quia hic iussionis terror, qui clericis Romanis iniectus dicebatur, non manauit ex imperiali lege, que Zosimi iudicium precesserit, ipsique pontifici cum clericis timorem incusserit; sed ex ipso Zosimi iudicio prodiit, quo hic apostolica auctoritate usus sententiam in Pelagianos latam ab omnibus recipi iussit, omnesque presertim clericos  ad anathema in Celestium atque Pelagium, eorumque errores dicendum ecclesiasticarum penarum metu adegit. Ita quidem nonnullos Rome, qui ante Zosimi sententiam aliquem eiusmodi errorem defenderant, statim post ipsam, antequam imperialis lex ederetur, eiusdem sententie, auctoritatis, ac anathematis metu conticuisse discimus ex Augustino epist. 191 ad Sixtum, n. 2. Nonnulli quippe eorum, ait, antequam  ista pestilentia manifestissimo etiam sedis apostolice iudicio damnaretur, uobis innotescere potuerunt: 893 quos nunc  repente reticuisse perspicitis. Hos autem terrore adactos sequentia ostendunt. Cum enim de his incertum esset num recte sentirent, an metu conticescerent, lenius profecto, inquit, sunt tractandi. Quid enim eos terrere opus est, quos satis TERRITOS ipsa taciturnitas monstrat? Neque ideo tanquam sani pretereundi sunt diligentia medicine, quorum uulnus in abdito est. Etsi enim terrendi non sunt, tamen docendi sunt; et quantum existimo facilius possunt, dum eis TIMOR seueritatis doctorem adiuuat ueritatis. Similia repetit epist. 194 ad eumdem Sixtum directa num. 2. Sermo ibidem est de illis qui cum Rome ante constitutionem Zosimi prauum dogma defendissent, etsi post eamdem constitutionem terrore tacuerunt, fratribus tamen eiusdem Sixti, id est Romanis clericis notissimi esse debebant. Hi ergo terrore ipsius constitutionis, seu apostolice auctoritatis siluerant. Cum porro Romani  clerici post Zosimi sententiam in Pelagianos anathema dixissent, inter quos primus omnium anathema eis in populo frequentissimo pronuntiauerat ipse Sixtus, quem Pelagiani suum patronum antea iactauerant; hunc aliosque Romanos clericos pari ratione Zosimi sententia et anathemate territos ac preuaricatos iidem heretici opponebant. uides igitur quam perperam hic iussionis terror ad Honorii legem referatur; quod secundo probandum recepimus.

LIII. Unum superest Quesnelli  argumentum ex epistola S. Augustini 157, nunc 190, ad Optatum, num. 22, ubi cum recentes scripture uocentur Zosimi littere contra Pelagianos, has recens peruenisse in Africam colligit, nimirum dum ipsam epistolam scriberet uel in Mauritania, uel post eiusmodi iter. At cum certum est eas in Africam fuisse allatas dum Augustinus  adhuc esset Carthagine, antequam in Mauritaniam pergeret; tum uero  eas peruenisse nondum soluto concilio plenario, ita ut ipsis litteris subscripserint episcopi eiusdem synodi habite kalendis Maii anni 418, § 11 demonstrabimus. Litteras autem ante paucos aliquot menses acceptas recentes potuisse appellari quis ambigat? Quod si Augustinus timuit ne forte ipsarum litterarum exemplum ad eumdem Optatum missum fuisset, nichil mouere debet: hic enim remotissime ciuitatis episcopus fuisse uidetur, et de ipsa Pelagiana causa non satis instructus. Confer eius epistole num. 22 et 23. Hinc inscriptio illa alterius epistole Augustini ad eumdem Optatum e ms. codice Gottwicensi erute, et inserte tomo XI nouissime editionis uenete, in qua ipse Mileuitanus episcopus uocatur, erronea est, et ex antiquiori eiusdem nominis et urbis episcopo perperam traducta. Immo ex eadem epistola, que certe genuina est, ipsum Optatum Ecclesie extra Africam fortassis prefuisse non improbabiliter quispiam coniiciet. Nihil ergo inter tot coniectationes, quas Quesnellus fuse et prolixe congessit, satis est  firmum ut ea conuellantur quibus Zosimi sententiam aduersus Celestium atque Pelagium Honorii lege anteriorem, ipsamque legem non ab Africanis, sed ab eodem pontifice post Pelagianorum condemnationem ad ipsorum tumultus compescendos petitam, ostendimus. Idipsum uero multo luculentius confirmabitur ex sequentibus, cum synodum que ad Zosimum post editam in illos constitutionem rescripsit, aut esse probabimus que kalendis Maii canones condidit.



§ XI. Synodus plenaria, que canones de gratia condidit kalendis Maii anni 418, eadem est ac illa que post acceptam Zosimi Tractoriam ad eumdem rescripsit. Quarta synodus autumnalis anni eiusdem, cui Quesnellus hoc Africanorum rescriptum tribuit, excluditur. De numero Patrum ipsius synodi plenarie kalendarum Maii. Canones de gratia in ea editi, quatenus a sede apostolica fuerint approbati.


LIu. Zosimus damnatis Pelagianis in Romano iudicio sub finem Martii, Tractoriam subinde lucubratam, certus de lege ab imperatore edenda, non multo post emisit ante finem Aprilis. Augustinus enim in epist. 215 ad ualentinum num. 2, post recensitas concilii Africani litteras ad Zosimum 895 scriptas, huius rescripta commemorans ad totius orbis episcopos, hec ante plenariam synodum collocat, que kalendis Maii breues canones constituit. Eius  rescriptum ad totius orbis episcopos, et quod posteriori concilio plenario totius Africe contra ipsum errorem breuiter constituimus. Quesnellus ut hoc testimonium declinet, § 34 ait: Non ob eam causam rescriptum  anteposuit concilio, quod anterius fuerit; sed ne rescriptum a scripto Africanorum disiungeret. At hoc osse inane effugium patebit, si Tractoria Zosimi ad totius orbis episcopos  in ipsa plenaria synodo recepta fuerit, eique Africani rescripserint. Hinc enim sequetur eam ante ipsam synodum missam fuisse, adeo ut eadem synodus rescribere potuerit.

Lu. Zosimus quidem post damnationem Pelagianorum duas in Africam epistolas misisse traditur ab Augustino in epist. 190, n. 2: unam specialiter ad Afros, alteram uniuersaliter ad omnes episcopos, id est Tractoriam. His litteris acceptis Africanos rescripsisse ad eumdem pontificem testatur S. Prosper in lib. contra Collatorem c. 5, n. 15, ubi fragmentum ex ipsa Africanorum epistola recitat: Errauerunt Afri episcopi ad eumdem papam Zosimum rescribentes, eumque in sententie sue huius salubritate laudantes, cum aiunt, etc. Hi profecto Afri cum rescripserunt, coacti erant in synodo. Cum Quesnellus ex suis preiudiciis credat Zosimi Tractoriam multo serius conditam, et in Africam allatam multo post synodum, que canones constituit kalendis Maii; § 23 tertiam  synodum, que ad Zosimum rescripserit, admittere cogitur, eamque uix celebrari potuisse ait ante autumnum anni 418, et, ut uidetur, post reditum S Augustini ex Mauritania Cesareensi. Ita porro Augustinum deserit, quem duo tantum Alrorum concilia sub Zosimo contra Pelagianos habita tradidisse fatetur § 9, n. 2. Nos uero demonstrare posse nobis uidemur eam synodum que acceptis Zosimi litteris respondit, non aliam fuisse nisi illam plenariam que kalendis Maii canones condidit.

LuI. Zosimi litteras acceptas et subscriptas fuisse a Patribus Africanis coactis in synodo plenaria, manifestum fit ex testimonio Aurelii Carthaginensis in epistola ad episcopos per Bysacenam et Arzugitanam prouincias constitutos que legitur in collectione hoc tomo edita cap. 17, ubi ex imperiali lege ab omnibus subscribendam esse ait Pelagianorum condemnationem, quam Zosimi Tractoria preceperat; subscribendam, inquam, ab omnibus Africanis episcopis, siue quorum in synodalibus gestis subscriptio  iam tenetur, siue qui non potuistis eidem PLENARIO totius Africe interesse concilio. Exstabant ergo in synodalibus gestis subscriptiones episcoporum qui plenario concilio interfuerant. Porro synodus que kalendis Maii uulgatos canones sanxit plenaria in omnibus nostre collectionis mss. exemplis appellatur, et apud Dionysium uniuersalis, que uox eodem recidit: ex Africanorum enim locutione plenarium et uniuersale promiscue accipitur, ut num. 28 monuimus. Hanc uero synodum plenarium illam fuisse que Zosimi litteras recepit, atque damnationem Pelagianorum subscripsit, ut ne opus sit cum Quesnello astruere aliam plenariam synodum autumnalem anni 418, cuius nemo meminit, queque Augustino duas tantum synodos Africanam et plenariam astruenti repugnat, ex eodem S. doctore euincere possumus. Libros de Gratia Christi et de Peccato originali ab eo scriptos fuisse Carthagine certum est ex uerbis  libri I, c. 1: Apud Carthaginem . . . ut potumus ista dictauimus. Ex libro autem Retractationum secundo, cap. 50, eosdem lucubratos discimus post Tractoriam ac iudicium Zosimi, cuius quidem in iisdem libris mentionem facit. Porro eos libros digestos Carthagine, antequam Augustinus in Mauritaniam Cesareensem pergeret, patet ex Retractationum libris in quibus gesta cum Emerito in Mauritania Cesareensi post libros de Gratia, et Peccato originali recenset. In primo sane libro de Gratia. cap. 1, sese apud Carthaginem occupatissimum prefert; et in epist. 193 ad Mercatorem num. 1 easdem occupationes memorans, eas ante iter in Mauritaniam constituit. Ut autem, inquit, a Carthagine non rescriberem, non occasio defuit perlatorum, sed alia magis urgentia, donec inde proficisceremur, nos occupatissimos et intentissimos continebant. Cum uero inde digressi sumus, perreximus usque ad Mauritaniam Cesariensem, quo nos ecclesiastica necessitas traxit: qua occasione gesta cum Emerito 897 habita fuerunt. uide lib. II Retract., c. 51. Igitur synodus  plenaria in qua accepta fuit Zosimi Tractoria et subscripta condemnatio Pelagianorum, illa est que Augustini iter in Mauritaniam precessit. Nulla alia synodus plenaria precessit, nisi que kalendis Maii canones constituit. Hec ergo, et non alia posterior autumnalis synodus, que Tractoriam Zosimi recepit, eidem pontifici responsum dedit.

LuII. Illud unum hac in sententia difficultatem mouere potest, tertiam Zosimi epistolam ad Africanos datam die 18 aut 21 Martii, cum ille nondum sententiam tulerat in Pelagianos, nec tractoriam scripserat, ab Africanis acceptam fuisse die 29 Aprilis. Quomodo igitur tam cito subsequi potuit Tractoria, cui exarande non modicum tempus requirebatur? Hec autem difficultas facile adimetur, si res ita gestas dicamus, ut probabilius nobis uidentur. Zosimi iudicium sub finem Martii anni 418 ante Dominicam Palmarum institutum fuisse, ut Celestius, si promissis staret, posset absolui, et paschalibus  diebus communioni restitui, § 8 ostendimus. Eodem uero aufugiente iudicium, ante diem 31 eiusdem mensis apostolica in ipsum et in Pelagianos sententia lata fuit, cui uniuersus clerus Romanus suas subscriptiones adiecit. Sixtus presbyter inter omnes primus in frequentissimo populo aduersus eosdem hereticos anathema pronuntiauit. Huius rei fama statim in Africam precucurrit, adeo ut Zosimi littere post ipsam famam eo peruenerint. Hinc Augustinus epist. 194 ad eumdem Sixtum, num. 1, ait: Te priorem anathema eis in populo frequentissimo pronuntiasse eadem fama non tacuit. Dein cum litteris apostolice sedis de illorum damnatione ad Africam missis, tue quoque littere ad uenerabilem uirum Aurelium consecute sunt. Quis non uideat a die circiter 30 Martii famam ita citius, occasione aliqua oblata, potuisse in Africam peruenire, ut  ante kalendas Maias eorum condemnatio Africanis certo innotuerit? Cum itaque plenaria synodus iam coacta esset, eo quod  sub hoc tempus post Pascha, cum sperabantur Romana responsa, indicta fuisset; ipsis kalendis Maii editi fuerint canones de gratia, quibus Africani Patres apostolice sedis iudicio concinentes, in Pelagiana dogmata anathema pronuntiarunt. Cum porro Zosimi Tractoria ob ea que continebat, maturius studium postularet; idcirco non statim post iudicium in Africam missa fuit, sed aliquanto post. Interim uero plenarie synodi Patres post editos canones, cum apostolice sedis litteras certo afferendas intelligerent, quibus nomine ipsius synodi plenarie respondendum erat; ne diutius uniuersi episcopi qui ad concilium congregati sunt tenerentur, ab uniuerso concilio iudices ternos de singulis prouinciis eligendos decreuerunt, qui omnes cum sancto sene Aurelio uniuersa cognoscant; a quo petiit uniuersum concilium, ut cunctis siue gestis que confecta iam sunt, seu EPISTOLIS ipse subscribat. uide Codicem Africanum c. 127. Hi  cuiusque prouincie delecti iudices, qui totius plenarie synodi auctoritatem obtinebant, et alii forte etiam non pauci qui aliquandiu exspectandum censuere, non multo post kalendas Maias Zosimi litteras uidentur accepisse, eisdemque acceptis Pelagianorum condemnationem subsignasse, ac ad pontificem dedisse responsum: nisi quis forsitan malit credere Zosimi litteras, quas citius in Africam deferri intererat, eo peruenisse ante ipsas kalendas Maias, ita ut eodem die kalendarum a tota synodo rescribi potuerit. Quidquid autem sentire libeat, semper erit uerum eam synodum plenariam que subscripsit Zosimi litteras, seu Pelagianorum condemnationem, et ad eumdem respondit, non aliam esse nisi hanc que canones condidit, quamque secundam Africanorum synodum sub Zosimo Augustinus memorans, plenariam appellauit. Commentitia igitur est alia synodus plenaria sub eodem pontifice sub autumnum huius anni 418, in quod tempus dilatam fuisse responsionem ad Zosimi litteras, quas  iamdiu ante acceptas uidimus, incredibile est. Nullam sane aliam plenariam synodum sub Zosimo habitam, confirmari etiam potest ex Codice canonum Ecclesie Africane, ubi post illam kalendarum Maii anni 418 alteram plenariam refert anni sequentis 419. celebratam sub Bonifacio mense Maio die 25.

LuIII. Huius nostre synodi Patres preter Aurelium Carthaginensem, et Donatianum Teleptensem fuisse 203 in mss. nostre collectionis legitur. Exemplar 899 quod Photius uidit, numerum 224 preferebat. Cum uero unicus Photii codex Grecam uersionem contineret, error in hanc uersionem facilius irrepere potuit, quam in nostra antiqua et plura Latina exemplaria, que numerum 203 constanter exhibent. Sirmondus in notis posthumis ad capitula de gratia, que Celestini epistole subiiciuntur, insertis a P. Labbeo tom. III Concil. editionis uenete, col. 477, antiquam collectionem Corbeiensem allegat in qua huius synodi canones contra Pelagianos  descriptos testatur. Exstant canones iidem in codice Corbeiensis monasterii hoc titulo: Incipiunt constituta synodi Carthaginensis episcoporum 214. Placuit omnibus episcopis qui fuerunt in sancta synodo Carthaginensis Ecclesie constituti, ut quicunque dicit Adam primum hominem immortalem factum, etc., ut in primo canone. Hinc in synodo plenaria que confecit laudatos canones, Patres 214 adfuisse creduntur, ita ut nostrorum codicum et Photii numerus corrigendus sit. At cum numerum Patrum 214 a Prospero tribus in locis semper memoretur dum allegat synodum Africanam que Zosimi iudicium precessit, nec eumdem numerum unquam afferat cum laudat posterioris synodi canonem et rescriptum Africanorum ad Zosimum; hic profecto auctor multo antiquior, qui utriusque synodi gesta pre oculis habuit, in eo Patrum numero priori tantum synodo assignando deceptus non facile dici potest ob unius ms. Corbeiensis inscriptionem, que eum numerum alteri synodo  kalendarum Maii assignat: cum presertim in hoc ipso numero nec cum Photii, nec cum nostre collectionis exemplaribus codex Corbeiensis conueniat. Illud potius et probabilius suspicari licebit, auctorem collectionis Corbeiensis, cum non aliam synodum Carthaginensem anni 418 cognosceret nisi hanc Maio mense celebratam, cuius quidem solius mentionem facit concilium Carthaginense anni 419, nec in ea reperisset certum numerum Patrum a Dionysio quoque pretermissum, uel non inuentum; putasse eum numerum Patrum 214 qui a Prospero notatur, eidem synodo kalendarum Maii conuenire, cum tamen ad anterius eiusdem anni concilium Africanum pertineat. Neque rari sunt eiusmodi errores in collectionibus antiquis. In uetustissimo codice ueron. 59, statuta antiqua, que Africanis conciliis ascribi non posse alibi ostendimus, referuntur ex synodo Carthaginis Africe Honorio XII et Theodosio uIII coss.: est consulatus anni 418. Id autem cum in aliis similibus  codicibus nacti essent alii collectores, eadem statuta ascripserunt Patribus 214, quos apud Prosperum inuenerunt tributos concilio Carthaginensi anni 418. Sic in collectione ms. uat. Palat. 574 legitur: Synodus Africana episcoporum 214. Statuta Ecclesie antiqua. Et in mss. uat. 1341 Coisliniano, aliisque collectionum Hispanice et Isidoriane, que eadem statuta assignant concilio Carthaginensi Iu, habetur: Synodus Carthaginis Africe Iu, ab episcopis 214. Sicut autem hic numerus ex Prospero sumptus, iisdem statutis perperam affictus agnoscitur; ita eque male in ms. Corbeiensi prefixus uidetur synodo kalendarum Maii, cum ex Prospero alii anteriori concilio uindicandus sit.

LIX. Nunc de canonibus eiusdem synodi pauca. Hos in plenaria synodo kal. Maii, non uero in anteriori Africana conditos superius probauimus. Canonem de paruulis sine baptismo decedentibus, preter Quesnellum satis uindicasse uidemur in Tractatu de Collectionibus part. II, c. 3, § 7. Ad hanc synodum  pertinent illa Augustini in epist. 215 ad ualentinum n. 2: Et quod posteriori concilio plenario totius Africe contra ipsum  errorem breuiter constituimus. uoces breuiter constituimus canones indicant in quibus Pelagianorum errores paucis uerbis configuntur. Horum scilicet canonum uis et sententie fusius constitute fuerant in anteriori concilio Africano, cuius constitutiones et decreta synodice relationi inserta contra heresim Pelagianam laudat S. Prosper, queque ad Zosimum directa et ab eodem approbata testatur in Chronico. Concilio, inquit, apud Carthaginem habito 214 episcoporum, ad papam Zosimum synodalia decreta perlata, qui us probatis, per totum mundum heresis Pelagiana damnata est. Hec autem decreta breuioribus canonibus digesta fuere in concilio plenario.

LX. Auctor capitulorum de gratia, § 7, tres ex iisdem canonibus recitans, 901 eosdem quasi proprios apostolice sedis affirmat. Hinc ipsos a Zosimo approbatos  in Tractoria, aut, ut P. Constantius existimat, in eadem insertos quispiam iudicabit; cum presertim idem auctor capitulorum in prefatione professus sit se ex Africanis synodis quasdam sententias allatarum, quas utique suas fecerunt apostolici antistites, dum probarunt. Quod si perinde accipiendum sit, uel iam antea iidem canones a prima synodo Africana conditi et ad Zosimum missi dicendi essent, ut in Tractoria probarentur, uel hec Tractoria multo serius data credi deberet, post acceptos scilicet a plenaria synodo eosdem canones, quos approbauit, uel insertos recepit: quod utrumque nostre sententie iam constitute aduersatur. uerum animaduertimus eumdem capitulorum auctorem § 5 longum fragmentum afferre ex epistola synodi plenarie, qua Zosimo post Tractoriam rescriptum fuit. Hec quoque epistola ex eiusdem auctoris prefatione censeri profecto debet inter Africana documenta, que sua fecerunt apostolici antistites, dum probarunt.  Sicut autem hec a Zosimo probata dici potuit, licet in Tractoria nec laudata, nec inserta fuerit; ita etiam de canonibus memoratis censendum, quos quidem ab Africanis cum illa epistola  ad eumdem pontificem missos, eadem ratione qua epistola receptos et approbatos putamus. Mss autem erat ea documenta, que a Romanis pontificibus probabantur, in apostolicis scriniis condere. Ita S. Cyrilli epistolam ad Celestinum, cum ab hoc pontifice approbata fuisset, ut liquet ex huius epist. 12 apud P. Coustantium, apostolica scrinia susceperunt, Leone teste epist. 69, c. 1. Ipsa capitula de gratia eadem ratione olim probata, quia in iisdem scriniis fuerunt recepta, adeo ut Hormisde in litteris ad Possessorem satis fuerit ipsa scrinia, in quibus custodiebantur, memorare, ut ea probata significaret. De arbitrio tamen libero, inquit, et gratia Dei quod Romana, id est catholica, sequatur ac seruet Ecclesia . . . . in scriniis ecclesiasticis expressa capitula  continentur: que si tibi desunt, et necessaria creditis, destinabimus. Alia uero fortiori ratione nostros canones ab apostolica sede probatos putamus, quia nimirum teste Prospero paulo ante laudato, probata fuerunt a Zosimo in Tractoria synodalia decreta ad eumdem missa ex concilio Africano. Cum uero in his decretis uis et sententie ipsorum canonum fuissent exposite, ut sepius monuimus, his probatis in Tractoria Zosimi, ipsos canones approbatos agnoscimus.



§ XII. P. Coustantii systema de rebus sub Zosimo gestis expensum. Rerum gestarum ordo, ac breue compendium.

LXI. Nunc P. Coustantii, qui tomo I Epistolarum Romanorum pontificum, pag. 987, in mediam quamdam sententiam abiit, systema expendendum est, ne cui forte argumenta eius sine responsione pretermissa, aliquam de hactenus constitutis dubitationem iniiciant. Sic autem res sub Zosimo gestas putat. Censet Africanos acceptis duabus primis Zosimi epistolis  synodum cegisse mense Nouembri anni 417, eique tribuit litteras ad eumdem pontificem, que in tertia huius epistola uoluminis nomine designate, a Marcellino Romam allate fuerint cum Paulini libello. His autem litteris eadem omnino ascribit que nos § 5 asseruimus epistole Aurelii et aliorum episcoporum sine concilii proprie dicti forma date mense Nouembri. Porro huic epistole Zosimum respondisse scribit alia epistola signata die 21 Martii, et ab Africanis accepta die 29 Aprilis. Addit hos triduo post habuisse synodum kalendis Maii, ac in ea constituisse canones, quos cum pleniore instructione ad Zosimum direxerint. Hoc uero concilium kalendarum Maii illud esse existimat quod Africanum ab Augustino appellatur, cuique tribuenda sint que S. Prosper adiudicat synodo episcoporum 214. Hinc porro Zosimus detectis Celestii dolis, ac multo apertius ex eius fuga, qua iudicium declinauit, omisisse 903 creditur celebrem Tractoriam exeunte Iulio anni eiusdem. Tandem  hac Tractoria accepta Africanos gratulatorias ad eumdem pontificem litteras tradidisse arbitratur circa finem Augusti.

LXII. Hoc autem systema pluribus nutat. Primo Zosimus in tertia epistola ad Africanam synodum scripta die 21 Marti anni 418, duas Africanorum epistolas distinguit, unam anteriorem, quam isti prioribus ipsius pontificis litteris reddiderunt, posteriorem alteram, que per Marcellinum nouissime allata uolumen uocatur. Sic enim loquitur: Omnem eius  petitionem prioribus litteris, quas uobis misim s, putauimus ac nouimus explicatam: satisque ILLIS SCRIPTIS, que ad illa [lege ad illas] RESCRIPSERATIS, credidimus esse responsum. Hec primam Africanorum epistolam, quam ad priores Zosimi litteras rescripserant, designant. Coustantii interpretatio, qua in notis indicari putat epistolam Africanorum ad Innocentium datam anno 416, nimis uiolenta est, et ab obuio uerborum sensu aliena: Afri enim ad Innocentium scripserant, non autem rescripserant. Pari quoque interpretandi  uiolentia idem auctor col. 976, not. h. de Afrorum litteris ad Innocentium intelligenda existimat illa ipsius epistole Zosimi, quibus cuncta se reliquisse ait in eodem statu in quo dudum fuerant, ut illa que a uobis ad nos missa erat, obtestatio seruaretur. Ubinam Afri in litteris ad Innocentium obtestati fuerant, ut omnia in eodem statu seruarentur? Id autem prime epistole ad Zosimum optime congruit, qua illi tempus petentes ad synodum cogendam, et ad documenta transmittenda opportunum, ne quid interim noui fieret, obsecrati sunt. Quod sane postea animaduertens idem Coustantius in notitia scriptorum ad Zosimum pertinentium num. 6, col. 988, seipsum quodammodo corrigens, hanc obtestationem prime Afrorum ad Zosimum epistole insertam fatetur. Tum premonentes, inquit, sinceram non esse illius  fidem: ZOSIMUM OBTESTABANTUR, ne illum prepropere absolueret; sed res in eo relinqueret statu in  quo ante nouissimam cognitionem erant. Dum porro Zosimus mox post mentionem priorum litterarum, quas Afri rescripserant, subdit: Sed POST misse, per Marcellinum subdiaconum uestrum epistole omne uolumen uoluimus, quo aliquando perlecto, etc., aduerbio post secundas litteras posterius directas manifeste significat. Non ergo una tantum, sed due epistole diuerso tempore ante diem 21 Martii ab Africanis misse admittende sunt; et secunda solum uoluminis nomine indicata, a Marcellino Romam allata fuit.

LXIII. Deinde uerba omne uolumen, quo aliquando perfecto, palam innuunt secundam epistolam fuisse eam fusiorem relationem Africane synodi, cui documenta ad totum negotium explicandum utilia annexa fuere. Male ergo hec relatio a Coustantio transfertur ad synodum kalendarum Maii. Igitur prior epistola breuior congrue a nobis tributa fuit Aurelio aliisque Africanis, qui citius post acceptas duas priores Zosimi litteras rescribendum putarunt, petentes ut tempus concederetur ad congregandam synodum,  et ne quid interea preiudicii fieret. Altera uero est epistola ipsius synodi habite ineunte anno 418. Sic probe intelligitur cur Marcellinus post hanc synodum ex Africa dimissus Romam peruenerit circa medium Martium: cum in Coustantii sententia, si discessisset ante medium Nouembrem, quatuor menses eius itineri essent tribuendi; quod omnino incredibile est.

LXIu. Multo autem magis est incredibile synodum Africanam que ad Zosimum instructiones et documenta necessaria direxit, habitam fuisse kalendis Maii. Nunquid enim in re tanti momenti, que maximam sollicitudinem postulabat, tandiu indormuisse credemus Patres Africanos, ut acceptis Zosimi litteris mense Nouembri anni precedentis, que expeditam responsionem exigebant, synodum et rescripta in sex menses distulerint? Quid quod synodus kalendarum Maii plenaria, seu uniuersalis in omnibus codicibus inscribitur; hecque illa est quam plenarie nomine Augustinus designans, distinguit ab anteriori  Africana, que ad Zosimum antea scripserat? Aliud etiam mirificum in eo accidit, quod synodum que ad hunc pontificem post Tractoriam gratulatorias litteras dedit, ut ipse putat, ante finem Augusti, sic Coustantius describit n. 24, col. 998: Episcopi Africe, qui post concilium Carthaginense kalendis 905 Maiis, ipsius concilii decreto terni ex singulis prouinciis Carthagine permanserant, cum ibi accepissent proximas Zosimi epistolas , adiunctis sibi, ut uidetur, episcopis, quos festinato uocare potuerunt, gratulatorias ad eumdem papam litteras rescripserunt. Hec significare uidentur eam synodum que in eius sententia ad Zosimum ante Tractoriam scripsit kalendis Maiis, legatis constitutis productam usque ad finem Augusti, post Tractoriam ad eumdem Zosimum rescripsisse. Ita uni eidemque synodo tribuit que duabus asserenda fuerant; eamdemque uult esse simul et Africanam que scripsit, et plenariam que rescripsit ad Zosimum, cum altera ab altera apud Augustinum et alios distinguatur. Quod si hanc synodum que  post Tractoriam rescripsit, ab illa kalendarum Maii diuersam uelit; huic tribuenda erunt ea que eidem adiudicat Augustinus epist. 47, nunc 215, n. 2: Quod posteriori concilio plenario totius Africe contra ipsum errorem breuiter constituimus. Hec autem, que canones indicant contra Pelagianam heresim constitutos kalendis Maiis, porperam referrentur ad posterius concilium plenarium, cuius nulla est apud antiquos mentio.

LXu. Adde tandem legem Honorii aduersus Pelagianos datam pridie kalendas Maii. Huius legis apud Coustantium hac occasione ne uerbum quidem. Hec autem uel maxime eius sententiam euertit. Ea enim que rescriptum, et responsum uocatur , ab aliquo procul dubio post damnatos Pelagianos petita fuit. In Coustantii autem sententia petita non fuit nec a Zosimo, nec ab Africanis: siquidem hi post ipsam legem in concilio kal. Maii  canones contra Pelagianos condentes ad Zosimum scripserint, ille uero condemnationis sententiam tulerit multo post. Preter quam quod Celestio ui eiusdem legis e Romana urbe expulso, nichil erat quod culparetur, si uocatus ad audientiam a Zosimo, non adfuit; nec turpis fuga eidem imputari potuisset. uides ergo quam multa Coustantii systema reuincant .

LXuI. Nunc paucis proponemus totam rerum sub Zosimo gestarum seriem quam in his obseruationibus fusius constituimus. Allatis in Africam a Basilisco sub initium Nouembris anni 417 primis Zosimi litteris, quibus idem pontifex Celestii dolis circumuentus, intra duos menses accusatores eius Romam euocabat, Aurelius cum episcopis aliquot, qui erant Carthagine, uel citius accurrere potuerunt, epistolam statim dedit ad Zosimum qua tempus ad cogendam synodum totius Africe idoneum postulauit. He littere mox transmisse fuerunt ad eumdem pontificem per Basiliscum, qui exsecutus pontificia mandata  in Urbem rediit. Is quidem Paulinum Celestii precipuum accusatorem conuenerat die 2 Nouembris. At libellus Paulini una cum rescriptis Africane synodi, que non ita cito congregari poterat, transmittendus, die 8 Nouembris non Basilisco Romane Ecclesie subdiacono traditus fuit, sed Marcellino subdiacono Carthaginensi, qui ad ea rescripta Romam perferenda erat de tinatus. Mox indicta ab Aurelio totius Africe synodus congreganda ineunte anno sequenti post natalitia festa. Hec, que Africana ab Augustino uocatur, cuique S. Prosper tribuit Patres 214, prolixam relationem cum opportunis documentis ad Zosimum misit per laudatum Marcellinum subdiaconum. Zosimus utrique Africanorum epistole paucis respondit  die 18 uel 21 Martii, plura dein rescripturus post iudicium atque sententiam. Itaque de tota re satis iam instructus Celestium ad audientiam uocat, ut si ea que se damnaturum in prima cognitione spoponderat, condemnaret, absolueretur, et in proximo Paschate sacris communicaret. Cum uero is fugiens se subtraxisset examini, condemnationis sententiam in ipsum, et in magistrum eius Pelagium Zosimus pronuntiauit sub finem eiusdem mensis Martii, Tractoriam, qua totum hoc negotium explicarerur, quam citius editurus. Cum Pelagiani sua spe frustrati ingentes turbas in Urbe excitassent, idem pontifex ad imperatorem scripsit, ut data lege hereticos compesceret, ac Tractorie edende obsequium atque obedientiam conciliaret. Data ab Honorio lex die 30 Aprilis. Interim Romani iudicii fama in Africam citissime peruenit sub idem circiter tempus quo tertia Zosimi epistola accepta fuerat, nimirum sub finem Aprilis. Africani, qui circa hoc tempus afferenda presenserant Romana responsa, iam congregati in  plenaria synodo, hoc nuntio accepto, kalendis Maii canones ediderunt. 907 Dein ex unaquaque prouincia electi iudices, qui pleniores Zosimi litteras exspectantes, ipsius plenarie synodi nomine gratulatoriam epistolam ad eumdem redderent atque subscriberent. Id autem factum fuit non multo post, cum due pontificie epistole accepte fuerunt, altera peculiaris ad Africanos scripta, altera generalis ad totius orbis episcopos. Immo huic secunde epistole omnes in ipsa plenaria synodo adhuc residentes, ex mandato pontificis subscripserunt. Hic gestorum ordo quam probe conciliet omnia, que in aliis systematibus nequaquam coherent ex antea constitutis quisque facile intelliget.



DISSERTATIO DECIMA QUARTA. DE uARIIS FIDEI LIBELLIS IN ANTIQUO ROMANAE ECCLESIAE CODICE CONTENTIS; Ubi ex occasione de auctore libelli fidei, qui uulgo dicitur Symbolum sancti Athanasii, coniecture in medium adducuntur.


 909 Multa sunt que antiqui Codicis Romani editionem catholice Ecclesie utilem commodamque reddant: nec huius utilitatis pars hec minima est, quod plures habeat libellos fidei uel ante nunquam in lucem editos, uel editis longe emendatiores. Sed istud glorie imprimis Ecclesie Romane cedit, quod in huius codicem libelli plures olim coniecti, contra apostolice sedis emulos aduersariosque perspicue docent, ad primariam illam cathedram uelut ad totius communionis catholice centrum semper confluxisse catholicos omnes; et si quid uspiam concertationis in Ecclesia nasceretur de aliquibus fidei capitibus, Romanum pontificem iure merito ab iis rationem sue fidei poposcisse, qui in publicam erroris admissi suspicionem uenerant; si modo communionis apostolice participes esse uellent.

I. Symbolum apostolorum.---Ac primum quidem mirabitur aliquis nullum in eo Romane Ecclesie Codice locum esse datum symbolo apostolorum, quod Ecclesia Romana intemeratum semper custodit et seruat:  nec ullam eiusdem in illo memoriam haberi, nisi in istis sancti Ambrosii uerbis que in eius epistola ad Siricium papam leguntur in capitulo 31 Condicis. Causam puto eam esse quam Rufinus idem symbolum explicans suggerit, scribens : Idcirco non scribi chartulis atque membranis, sed retineri cordibus, tradiderunt: ut certum esset neminem hec ex lectione, que interdum peruenire etiam ad infideles solet, sed ex apostolorum traditione didicisse. Eadem ferme Petrus Chrysologus serm. 62 symbolum expendens: Symbolum fidei, inquit, sola fide firmatur: non littere, sed spiritui creditur; et  mandatur cordi, non charte: quia diuinum creditum humana non indiget cautione.

Ne tamen intactum pretermittamus apostolicum istud symbolum, que uariis de eodem locis sparsa habentur apud Leonem, 910 huc sub uno conspectu collecta coniiciemus.

Obseruo igitur primo loco, septies ad minus de eo mentionem factam a sancto Leone, tomi primi pag. 81, 176, 238, 273, 803, 837, 858, 1137, 1242.

2. uocari ab eo Regulam catholici et apostolici symboli: serm. 23 , seu de Natiuit. Dom. 4, cap. 6.

3. Appellatur absolute symbolum: serm. 45 , seu 8 de Quadrag., cap. 3: Hoc fixum habete in animo, quod dicitis in symbolo.

4. Regula fidei dicitur per auctoritatem apostolice institutionis accepta: serm. 60 , seu de Passione 11, cap. 2. Hac, inquit, fidei regula, quam in ipso exordio symboli per auctoritatem apostolice institutionis accepimus.

 5. Expressius asserit idem symbolum a sanctis apostolis esse institutum, serm. 93 , seu tractatu contra Eutychen in basilica Anastasie, cap. 1. Dominice, inquit, incarnationis negatores, et instituto a sanctis apostolis symbolo repugnantes.

6. Breuem et perfectam confessionem, duodecim apostolorum totidem signatam sententiis, ita ep. 27  ad Pulcheriam, cap. 4. Siquidem, inquit, ipsa catholici symboli breuis et perfecta confessio, que duodecim apostolorum totidem est signata sententiis, tam instructa sit munitione celesti, ut omnes hereticorum opiniones solo ipsius possint gladio detruncari.  Cuius symboli plenitudinem, si Eutyches puro et simplici uoluisset corde concipere, etc.

7. uocatur symbolum salutare et confessio, in epistola 97 , ad monachos Palestinos, cap. 8. Obliti, inquit, salutaris symboli et confessionis, quam pronuntiantes coram multis testibus sacramentum baptismi suscepistis.

8. Eutychi exprobrat in ep. 24 , ad Flauianum, cap. 1, quod ne ipsius quidem symboli initia comprehendit: et quod per totum mundum omnium regenerandorum uoce depromitur, istius adhuc senis corde non capitur. Et cap. 2: Illam saltem communem 911 et indiscretam confessionem sollicito recepisset auditu: qua fidelium uniuersitas profitetur, credere se in Deum Patrem omnipotentem, et in Iesum Christum Filium eius unicum, Dominum nostrum, qui natus est de Spiritu sancto et Maria uirgine. Quibus tribus sententiis omnium fere hereticorum machine destruuntur.

9. Ex descripsis S. Leonis uerbis ad monachos Palestinos, ad Flauianum Constantinopolitanum, ad  Pulcheriam Augustam, et ad Aegyptios in serm. 93 , manifestum est in ea fuisse pontificem sententia, omnes quotquot erant per orbem uniuersum Ecclesias eodem quo utebatur Romana symbolo apostolico pariter usas esse in traditione symboli ante baptismum: de quo uide doctissimum uossium in dissert. 1 de tribus Symbolis, thesi 30, qui contrariam amplexus est opinionem. Nec enim de his plura dicere animus est. Ad libellos igitur fidei quos habet Codex transimus.

II. Nicenum symbolum.---Primus est, Expositio fidei Nicene, que  in primo capitulo habetur. Est ex eadem omnino uersione, ac ea que legitur in prisca illa Iustelli canonum editione Latina, quam Dionysiane attexuit: diuersa est autem ab altera que a S. Leone inserta est sue ad Leonem Augustum epistole  134 , cap. 3, et huic Leonine concinit Professio fidei Niceni concilii, que habetur in Codice canonum Africano Greco-Latino quem Iustellus edidit.

III. Constant. symbolum.---Secundum locum habet Constantinopolitanum symbolum quod describitur in 912 capitulo 25 inter acta concilii Chalcedonensis: cui subiungitur expositio Dominice incarnationis, ex uersione magnam partem nondum ante edita, quam Chalcedonenses Patres condiderunt. De illo Constantinopolitano symbolo abunde Ioannes uossius in dissertatione tertia de Symbolis.

Iu. Libellus contra Pelagianos.---  Libellum fidei non temere appellaueris scriptum illud quod habetur capitulo 18 Codicis, continetque duodecim capitula, que damnare compulsus est Pelagius, et oppositos totidem catholice doctrine articulos, quos amplecti se professus est, ut suum imminenti anathemati caput subtraheret. Antonius Augustinus in Epitome iuris ueteris lib. II, tit. 40, cap. 27, ut Pelagii  dogma describeret, iisdem capitulis in compendium missis utitur, eaque refert tanquam ex concilio Carthaginensi aliquo, quod post epistolam S. Leonis 72 in ueteri editione  excusum fuisse testatur: an ex coniectura tantum excerptum illud tribuat Carthaginensi synodo, an uero ita inscriptum alibi repererit, non apparet. Sed aliquid istiusmodi iampridem auguratus sum, cum ea capitula legere mihi contigit in mss. Grimanico, uictorino, Cisterciensi, et in utraque editione Merliniana Conciliorum Isidori Mercatoris anni 1525 et 1535, una cum epistola Aurelii Carthaginensis episcopi ad episcopos Byzacene et Arzugitane prouinciarum. Cum enim hec epistola dictis capitulis iuncta illic reperiatur, procul dubio ad idem negotium pertinere necesse pene est existimare  . Porro epistola illa Aurelii  913 hac occasione scripta est. Postquam sententia Zosimi aduersus Pelagianos Rome lata fuisset, et illinc ad Africanos episcopos transmissa a Romano pontifice opera Leonis nostri tunc acolythi, plurimi etiam episcopali honore fulgentes tam decretis sedis apostolice, quam concilio Carthaginensi adhuc reluctari, damnatumque dogma secretis disputationibus asserere non ueriti sunt. Qua de re monitus Honorius imperator statim ad Aurelium rescriptum misit notatum Monaxii et Plinte consulatu, hoc est an. 419, quo quidem omnes episcopi ad subscribendum damnationi Pelagianorum cogerentur, nisi episcopatu deiici, expelli ciuitatibus, et communione priuari uellent. Quo accepto Aurelius scripsit episcopis prouinciarum Byzacene et Arzugitane, misitque pariter imperatoris edictum, cuius lectione intelligerent quemadmodum unusquisque eorum subscribere deberet hereticorum damnationi, siue quorum synodalibus gestis Carthag. concilii anni precedentis subscriptio iam tenebatur,  siue qui non potuerant eidem plenario totius Africe interesse concilio. Unde coniicimus hanc subscribendam formulam propositam ab Aurelio fuisse, que olim oblata fuerat Pelagio in concilio Diospolitano, et duodecim articulis continetur huic epistole subiectis. Quod Augustino auctore factum fuisse facile credet, qui meminerit hanc subscriptionem quasi appendicem fuisse ac supplementum Carthaginensis concilii, cui dux Aurelius, ingeniumque Augustinus erat, ut de eo loquitur Prosper: totamque illius negotii molem Augustino incubuisse: qua de causa imperatorium illud edictum, non ad solum Aurelium destinatum fuit, sed etiam ad Augustinum. 914 Atque ut credam assumptam fuisse hanc formulam, suadet preterea necessitas subscribendi que iis etiam episcopis imposita est qui concilio posteriori Carthaginensi interfuerant. Iterata enim subscriptio otiosa uideretur, si iisdem capitulis quibus iam eorum plerique in synodo subscripserant, iterum subscribere cogerentur. Ex his colliges quam ob causam in illis  codicibus S. Leonis quos uidit Antonius Augustinus, capitula illa Carthaginensi concilio tribuuntur: quia scilicet subscribenda proposita sunt ad corrigendam peruicaciam eorum presertim episcoporum qui illi synodo restiterant: quia missa ad eosdem episcopos qui synodum conflarant, et eiusdem, ut diximus, portio quedam ac complementum fuere. Inuenta sunt autem tam epistola Aurelii quam articuli eidem subiecti inter S. Leonis scrinia; unde factum est ut eiusdem operibus insererentur: quia cum in Africa, quo anno superiori iam mediam partem elapso profectus erat damnationem Pelagianorum perlaturus, forte adhuc tunc temporis moraretur, quando ad Aurelium peruenit imperatoris edictum, et Aurelii ad episcopos Africanos scripta directa sunt, cum capitulis subscribendis, eorumdem exemplar secum Romam detulit, de totius negotii illius tam operosi fine ac successu ex ipsorum actorum inspectione certiorem facturus summum pontificem. Quibus capitulis et ipse, summus  postmodum pontifex factus, uti potuit ad exstinguendos compescendosque Pelagianorum motus per ea tempora reuiuiscentes.

uenit enim in mentem propositam fuisse a sancto Leone  hanc fidei formulam cui subscriberent Pelagiani communionem Ecclesie 915 recepturi: siue ea occasione de qua epist. 6  ad Aquileiensem  episc. siue alia, assumptamque eo consilio fuisse ab illo partem epistole 106 S. Augustini ad Paulinum. Hec a S. Leone fuisse proposita, ut suspicer facit, quod illa inter epistolas sancti huius pontificis edita habentur in collectione Merliniana Conciliorum seu Isidori Mercatoris, Parisiis an. 1524 et 1535 typis excusa, et in mss. codd. epistolarum eiusdem, uictorino, Cisterciensi, et nostro Grimanico, qui postremus cum satis accurate seruet ordinem temporis quo unaqueque epistola scripta est, hoc lemma descriptum habet statim post epistolam ad Dioscorum uel hoc ipso anno 444, uel sequenti scriptam, queque prima est in hoc ms. cod. Et licet compendiosior uideatur iste libellus, quam ut callidissimorum hereticorum confessioni sufficeret propter posteriores Pelagii et Iuliani errores recentioribus libris expressos; potuit tamen S. Leo existimare magis illum assumendum esse, quam nouum condendum, 1o propter S. Augustini auctoritatem, a quo excerptus erat; 2o quia Pelagianorum antesignano propositus olim  fuerat a Patribus Diospolitanis, quos minime omnium infensos habuerat Pelagius: et postea episcopis Africanis ab Aurelio iussu imperatoris missa, ut mox dicemus; 3o quia Romano canonum Codici insertus habebatur inter cetera monumenta, que sibi propria fecerat sedes apostolica. Est enim in capitulo 18 cum eodem titulo, sequiturque epistolam Aurelii Carthaginensis ad Africanos episcopos prouinciarum Byzacene et Atzugitana; qua ad certam formulam aduersus Pelagianos subscribendam eos compellat suo imperatorisque nomine. 4o Precipua catholici dogmatis capita libello continentur: quibus si semel acquiescerent Pelagiani, aliis capitibus, que ex illis fluebant, non egre erant assensuri. Quod et Augustinus ipse indicat in lib. de Heresibus ad Quoduultdeum cap. 88. Pelagianorum heresim iisdem fere capitibus damnatis a Pelagio coram synodo Diospolitana, circumscribit; hec statim subdens: Obiiciuntur eis, inquit, et alia nonnulla; sed ista sunt maxime,  ex quibus intelliguntur etiam illa uel cuncta uel fere cuncta pendere.

Hec capitula excusa reperies primum quidem apud S. Augustinum epist. 106 ad Paulinum, tum a Margarino de la Bigne in utraque editione Conciliorum Isidori post epistolam Aurelii, que inter Leoninas 72 ibi numeratur. Hec etiam Gabriel uasquez sub synodi Palestine nomine et pro genuinis 916 istius concilii actis edidit ad calcem tomi II, in 2-2 S. Thome, ex ms. cod. Antonii Aquinatis. Eadem suis Annalibus inseruit em. card. Baronius ad annum 417, num. 21, ex ms. cod. collectionis Cresconiane. Iacobus Sirmondus S. I. eadem quasi nouum opusculum ex mss. codd. edi curauit inter alia ueterum auctorum opuscula anno 1630. Denique in Codice nostro Romano iacet post eamdem Aurelii epistolam cap. 18.

u. Libellus fidei contra Arianos.---Quartum libellum habes in capitulo 37; ita inscribitur: Expositio  fidei catholice contra heresim Arianam. Quis porro huius confessionis auctor sit, prorsus ignoro. Suspicor esse alicuius Luciferiani, tum quia huius communionis homines heresim Arianam pugnacissime semper insectati sunt; tum quod, dum plurali numero effertur libellus: Nos confitemur, etc., indicare uidetur editum illum esse ab hominibus aliquo peculiaris  communionis nexu coniunctis, nec tamen a catholica fide extorribus: quales erant tunc temporis Luciferiani. Tertio uidentur in ea confessione notari illi e catholicis, qui tres hypostases dicebant: Tres Deos dicit, inquit, qui Diuinitatem separat Trinitatis: quod pariter urget Faustinus in sua  confessione aduersu trium hypostaseon assertores: Consequens est enim, inquit, ut tres Deos confiteantur, qui tres substantias confitentur. Denique suspicionem auget, quod istam fidei expositionem alie due excipiant, quarum prima, que capitulo 38 habetur, Faustino presbytero inscribitur, haud dubium quin Luciferiano; altera uero huic proxime subiecta creditur a uiris eruditis esse Gregorii Betici eodem Luciferi schismate infecti. Hunc igitur libellum non egre darem Marcellino presbytero, qui una cum Faustino preces illas obtulit Theodosio imperatori, que Iacobi Sirmondi opera in lucem sunt edite. Ita a tribus uiris omnium Luciferianorum celeberrimis, facile  est fidei sue libellos seu ad imperatorem, seu ad sedem apostolicam esse missos, quos deinde  in suum codicem Romani coniecerint, inde pro nascitura olim occasione depromendos. Eumdem hunc libellum fidei contra Arianos inueni in ms. codice Thuaneo 199, cum hoc titulo: Fides sancti Ambrosii episcopi.

uI. Faustini libellus fidei.---Sequitur igitur quinto loco seu capitulo 38, Faustini presbyteri fides missa Theodosio imperatori. Ac primum qu dem Faustinus alius non occurrit qui fuerit auctor huius libelli, preter Faustinum illum Luciferianum 917 presbyterum; qui cum ad Flaccillam Theodosii imperatoris uxorem libros septem scripserit aduersus Arianos et Macedonianos, et libellum precum cum Marcellino presbytero Theodosio ipsi obtulerit, facile potuit ad eumdem imperatorem libellum mittere fidei sue testem.

De tempore quo missus libellus, hoc unum certum est, non ante annum 379, cui assignantur imperii  Theodosiani exordia, missum esse. Circa que tempora Eleutheropoli uersabatur Faustinus, ut ipse innuit pag. 87 libelli precum: ubi et a Turbone ciuitatis huius episcopo exagitatum se queritur. Ex quo nata fortasse occasio condende confessionis fidei, eiusque mittende ad Theodosium, cuius nomine et auctoritate usum esse aduersus schismaticos episcopum, pronum est existimare. Liquet enim ex libello fidei tunc a Faustino scriptam eam esse et missam, cum tanquam errorum Sabellii et Apollinaris sequaces, Faustinus aliique eiusdem cum ipso communionis homines, inuidiam patiebantur a catholicis. Non uidetur etiam diu post annum illum 379 scriptus esse libellus iste: tum quia altum de Macedonio silentium, ac de concilio Constantinopolitano primo, a quo damnatus est an. 381, tum quod alio modo de errore contra Spiritum sanctum non loquatur, quam quo aduersus illum hereticum scripserant Alexandrini concilii Patres in epistola iamiam laudanda. Quamobrem intra biennium illud missa mihi uidetur fidei  professio ad Theodosium, qui sub imperii sui exordiis pulsatus forte aduersus schismaticos, potuit rationem ab eis fidei sue poscere,  suggerente forsan papa Damaso: ad quem propterea illam fidei professionem miserit, scriniis sedis apostolice postmodum inserendam: unde in Codicem Romanum translata fuit. Confirmatur ex ista libelli inscriptione, quam habet cod. Thuan.: Item Faustini presbyteri confessio uere fidei, quam prefatis [forte a prefatis] scribi et transmitti iussit Theodosius imperator.

 Sic porro concepta est Faustini fides, ut concinat omnino statutis celeberrimi illius Alexandrini concilii quod celebratum est a sanctis Athanasio, Asterio, aliisque ab exsilio reuocatis post Constantii imperatoris obitum, quem ad annum 362 uulgo referunt. In eo concilii Patres studium omne primamque operam posuerunt ut episcopos qui sese heretica communione infecerant, Ecclesie sedibusque restituerent, si modo delicti penitentes Ecclesie misericordiam implorarent. Omnes fere in sententiam concilii totis studiis conuolarunt: unus Lucifer 918 Calaritanus episcopus neminem illorum qui cum Arianis communicauerant, communioni catholice sacerdotalibusque muniis reddendum acriter contendit, reprobauitque concilii Alexandrini decreta, quibus tamen per diaconum suum subscripserat. Inde et ipse cum suis perniciosum schisma conflauit, communionis nexum dissoluens cum iis qui lapsis ueniam dabant; et consequenter controuersia de hypostasibus, que Alexandrine synodi prudentia sopita erat, infauste  recruduit. Faustinus igitur inter Luciferi sequaces insignis, cum eam ob causam exagitaretur, Sabelliique et Apollinaris sectator apud catholicos passim audiret, quia concilii Alexandrini decreta, quibus illi damnati erant, respuebat, hanc, opinor, confessionem fidei sue edidit, in qua si excipias concessam lapsis indulgentiam de qua omnino silet, et trium hypostasum usum, quem aperte damnat, omnia concilii Alexandrini capita attingit asseritque.

Ac primo quidem, quia in illa sydonica sancti Athanasii epistola , in qua decreta continentur, sancti Patres probantes consilium synodi Sardicensis statuerant, ne quid ultra Nicenum symbolum de fide scriberetur, et sese contentos esse Nicena fide declarauerant, ut cui nichil deesset, et in qua integra et solida pietas contineretur: neque edendam esse aliam professionem fidei; ne illa que Nicee scripta est suos numeros non habere  uideretur; neue illis quibus libido est semper noua statuere, occasio huiusmodi suppeditaretur ut iterum atque iterum de fide definiant. Eam, inquam, ob rationem libellum suum ab excusatione orditur, illiusque scribendi necessitatem in aduersariorum maleuolentiam reiicit: Sufficiebat, inquit, fides conscripta apud Niceam aduersus heresim Arianam: sed quia prauo ingenio, quidam sub illius fidei confessione impia uerba miscent, nobis inuidiam facientes, quod uelut heresim Sabellii tueamur; paucis, etc.

2. Decernunt Patres synodi, ut anathemate inuratur Sabellii, etc., stoliditas: quod si ita fiat, inquiunt, omnis apud omnes suspicio mala delebitur . Faustinus pariter Sabellium damnat nominatim, distinctionemque profitetur personarum sancte Trinitatis.

3. Synodus petit ut qui in communionem catholicam recipiendi erant, exsecrentur eos qui dicunt Spiritum sanctum esse creaturam et diuisum a substantia Christi. Et post multa: Spiritum sanctum non creaturam,  neque alienum, sed proprium et indisgregatum ab essentia Patris et Filii. Non eodem solummodo sensu, sed et iisdem 919 pene uerbis consubstantialitatem Spiritus sancti asserit Faustinus in sua confessione: Spiritus sanctus, inquit, non creatura existens, sed Spiritus Dei; non est alienus a substantia. Patris et Filii, sed est eiusdem et ipse substantie cum Patre et Filio, sicut eiusdem Deitatis.

4. Actum est etiam de fide Dominice incarnationis in synodo, assertaque ueritas carnis in Christo,  carnis utique animate menteque ac spiritu predite. Similiter et Faustinus: Nam qui nos putant, inquit, esse Apollinaristas, sciant quod non minus Apollinaris heresim exsecramur quam Ar anam. Hec omnia indicant, ni fallor, Faustinum obiectam oculis habuisse epistolam synodicam, tunc cum suam condebat fidem: nec alio, ut uidetur, consilio, quam ut eamdem se cum Athanasio fidem tenere, ac contra Arianos et Apollinaristas defendere comprobaret; tametsi et trium hypostaseon professores damnaret, et lapsorum refugeret communionem.

uII. Anonymi seu forte Gregorii Betici fidei libellus.---Sextus fidei libellus, quem continet capitulum 39 codicis, nomen auctoris prefixum non habet; et quis ille fuerit incertum omnino. Duodecim prime eius linee leguntur in tomo I Conciliorum Crabbiane editionis ad calcem actorum Chalcedonensium, cum hoc titulo: Fides Romanorum: ex mutilo, ut coniicere est, codice accepta; ac for e  ob eam rationem donatus est hoc titulo libellus, quod ex aliquo Codicis  nostri Romani exemplari descriptus sit. Quam suspicionem confirmat unus et alter pannus, qui ex eodem codice assumptus uidetur, eodem Crabbiane illius editionis loco descriptus. Huic enim Romanorum fidei premittitur narratio de Dioscoro Alexandrino, quam habet codex noster capit 43. Eamdemque fidem sequitur regula illa formatarum que Codicem Romanum claudit in Thuaneo exemplari ms., unde non omnino temere coniicias ex simili descriptas esse tres istas partes.

Est et apud sanctum Hieronymum  symbolum quoddam Damasi dictum, quod magnam partem ex isto libello concinnatum est: concinunt enim utriusque exordium et finis. Alterutrum genuinum non esse sibi quisque facile persuadebit; nec minus facile est decernere Damasianum illud fictitium esse, quod uel ex his uerbis: De Patre Filioque procedentem, manifestum est: hec enim iuniorem etatem arguunt: et preterea, quod  male compactum est opusculum istud uideturque ex uariis pannis consutum.  Cur Damasi fuerit dictum, mihi non est perspectum: hoc coniicio, a Damasi etate 920 alienum non esse libellum in codice descriptum, in quem plura coniecta sunt aduersus trium hypostaseon defensores, contra Sabellianos et contra Apollinaristas.

Hieronymo tribuitur libellus iste Damasianus in ms. codice Thuan. 199, sub hoc titulo: Fides dicta a sancto Hieronymo presbytero. In quo codice hoc differt libellus ms. ab edito, quod de Spiritu sancto habet tantum: De Patre procedentem; non uero: De Patre Filioque, quod antiquitatis nonnullum indicium est. Sed et idem libellus qualis est in nostro Codice Romano, habetur in eodem Thuan. cod. 199 post illum Hieronymi nomine donatum, et  Gregorii Neocesariensis seu Thaumaturgi professionem fidei. Est autem hic libello titulus, Exemplar fidei catholice.

Reperitur etiam inter opera sancti Athanasii editionis  Greco-Latine Parisiensis an. 1627, tom. II, opus de Trinitate inscriptum, diuisumque in libros duodecim; in cuius undecimi capite legitur libellus iste noster. Hoc opus sub sancti Athanasii nomine ante octingentos annos laudarunt Theodulphus Aurelianensis episcopus, Aeneas Parisiensis, et Hincmarus  Remensis: Athanasii tamen non esse, et iampridem augurati sunt uiri eruditi, et nuper luculenter demonstrauit Petrus Franciscus Chiffletius in uindiciis suis uigilianis opusc. 2, ubi  uigilio Tapsensi in Africa episcopo illud asserit ex ipsius etiam uigilii testimonio. Confessio hec, que libri undecimi exordium est inter opera sancti Athanasii, librum nonum integrum facit in Chiffletiana librorum istorum editione. Eamdem appellari libellum fidei in codicibus mss. Cluniacensi et Pontiniacensi, testis est Chiffletius in suo opusculo secundo, quibus codicibus suffragatur auctor seculi noni Ratramnus Corbeiensis monachus libro III contra Grecos , ubi post plura ex iis de Trinitate libris sub nomine sancti Athanasii decerpta, quedam ex nostro fidei libello refert in hunc modum: Item in libello fidei sic ait: Pater uerus genuit Filium uerum, etc.

Ex dictis questio nascitur: an scilicet illa fidei confessio de qua disserimus auctorem habeat  uigilium Tapsensem, cum totum opus illud de Trinitate, cuius partem facit, uigilio asseratur. uerum extra dubium est uigilii non esse, tum propter alias rationes que ex inferius dicendis elucebunt, tum maxime quia ex isto libello aliqua descripsit sanctus Augustinus uigilii etate longe superior, loco a nobis iamiam referendo. Illam itaque excerpsisse uigilium e Codice Romano facile mihi persuadeo: 921 quod eo probabilius est, quod per id tempus quo scribendis de Trinitate libris incumbebat uigilius , in Neapoli urbe Campanie, ut ipsemet loquitur, constitutus erat: ubi Romanum Codicem fuisse in omnium manibus, nemo admirabitur.

Editus est etiam inter Gregorii Nazianzeni opera libellus hic noster Latine tantummodo, estque uelut oratio eius quinquagesima hac epigraphe decorata: D. Gregorii cognomento Theologi episcopi Nazianzeni de Fide Nicena Rufino presbytero interprete Tractatus.  Gregorio tamen Nazianzeno, immo et cuilibet scriptori Greco opusculum istud abiudicant uiri eruditi, Latinique esse lucubrationem autumant. Ad Gregorium quod attinet, interpretemque laudatum, Iacobus Usserius ad calcem opusculi de Symbolis, ubi nostrum hunc libellum excudi curauit, annotat se collectiones mss. operum sancti Gregorii Nazianzeni a Rufino conuersorum manibus uersasse,  nec uspiam apparere istud opusculum - unde concludit non auctorem magis Gregorium quam Rufinum illius interpretem censendum esse.

Quid de hac ego sentiam, paucis accipe. Est inter eiusdem Gregorii Nazianzeni orationes tractatus alter, De Fide inscriptus, Rufino item interprete, ut fert titulus, estque pro 49 oratione; cui libellus noster proxime subiicitur uice orationis 50. Prior ille tractatus editus est primum Argentorati anno 1508, deinde Lipsie an. 1522, demum ceteris Gregorii opusculis accensitus est. Fauetque sanctus Augustinus, qui epist. 3, nunc 148, seu commonitorio  ad Fortunatianum episcopum Siccensem, ex eodem opusculo re ert nonnulla, Gregorioque Orientali episcopo tribuit: Gregorius etiam sanctus, inquit, episcopus Orientalis apertissime dicit, Deum natura inuisibilem, quando Patribus uisus est, sicut Moysi, cum quo facie ad faciem loquebatur, alicuius conspicabilis  materie dispositione assumpta, salua sua inuisibilitate, uideri potuisse. Gregorii huius opus esse negant Federicus Morellus, aliique post ipsum uiri eruditi,  Latinoque auctori ascribunt, tum aliis rationibus adducti, tum ea maxime, quod auctor Scripturam allegans utatur uersione illa que uetus Itala dicitur. opusculum Grecis ablatum 922 sancto Ambrosio nuncupant operum eius editores, in quorum tomo Iu habetur sub hoc titulo: De Filii Diuinitate et consubstantialitate contra Arianos. Sed et Ambrosii non esse contendit Chiffletius, suoque illud uigilio Tapsensi uindicat pagina 55 uindiciarum uigilianarum. uir quidam doctissimus inter theologos Parisienses, reiectis superiorum scriptorum coniecturis et assertionibus, coniicit, ut audio, opus esse  Gregorii Betici Illiberitani episcopi, qui ex inuicto Nicene fidei defensore Luciferiani schismatis sectator factus est. Quibus id coniecturis suspicetur uir eruditus, nescio: his ego adductus in eamdem sententiam uenio. Primum enim auctorem esse  Latinum,  preter superiorem Morelli coniecturam, et stylus euincit, et hec scriptoris uerba produnt manifestissime: Ratio quedam, inquit, que apud Grecos nuncupatur , etc. Et longe post medium hec alia leguntur; Et hoc est quod Greci homousion appellant, id est, alium ipsum, ut audientia nominum persone fierent, non ut substantiam uocabula separarent. uident ut Latine primum scriptus libellus? 2. De Gregorio Betico testatur Hieronymus eidem equalis scripsisse eum,  de fide elegantem libellum, neque hic noster libellus isto elogio indignus. 3. Iam olim Gregorii alicuius nomen prefixum fuisse opusculo locus sancti Augustini laudatus arguit: ut mirum sit uel Ambrosio assertum esse, cuius ut magistri sui curiosissime opera indagarat Augustinus, uel uigilio Tapsensi ascriptum eo loci, ubi ipse Augustini locum integrum exscribebat. At ut Gregorio non tribuit opusculum Augustinus, nisi ex codicum auctoritate, ita facile ei fuit unum Gregorium pro altero  laudare, homini, inquam, dogmaticis rebus, quam criticis, intentiori, et qui unum Gregorium Nazianzenum nosse uidetur, quem nimirum effusis ubique laudibus commendat. Unde sicut in illa epistola 3 eum cum Ill beritano confundit; ita lib. I contra Iulianum, cap. 5, eumdem Nazianzenum a Nysseno non discernit, tametsi subdubitans. Ita enim post relata Gregorii Nazianzeni et Basilii Magni testimonia: uide iam, inquit, utrum sufficiant tibi ex Orientis partibus duo isti tam insignes uiri, et tam clara prediti sanctitate, et  sicut fertur etiam 923 carne germani. Hec potius dicenda de Augustino crediderim quam scribarum diligentiam accusare, qui pro Eliberitani supposuerint Orientalis: sine auctoritate enim ullius codicis tale aliquid proferre in medium temerarium est, et hominis gratuita magis effugia sectantis quam rationes. 4. Cum Gregorii Betici  etate conuenit libelli materies, et controuersia de tribus substantiis, que per illam etatem agitabatur in Ecclesia. Conuenit cum Arianorum, quibuscum res  erat Gregorio, moribus et consuetudine, qua catholicos uelut Sabellii sectatores passim infamabant. Conuenit cum iis que de episcopo illo Eliberitano recitantur: constat enim maxime ex Marcellini et  Faustini libello aduersus Gregorium concitatum esse imperatorum animum, quod et de se testatur libelli auctor his uerbis: Cum idem, inquit, ipse sis . . . . qui etiam nunc me ambitione et potentia regum exagites ac turbes omnia, etc. 5. Hoc erat Luciferianorum, e quibus erat Gregorius, proprium, ut trium hypostaseon defensoribus infensi essent. At talem se auctor libelli prodit, cum asserit non tres Deos Patrem et Filium et Spiritum sanctum: nam, ut ex Faustini libello fidei habemus, consequens putabant Luciferiani, aliique unius hypostasis assertores, ut tres Deos confiteantur qui tres substantias confitentur.

His ex coniectura statutis de priori illo tractatu, qui apud Nazianzenum orationis 49 locum obtinuit, de posteriori seu de oratione 50, que in codice nostro libelli nomine iacet, idem dicendum. Et maximus quidem utriusque nexus, quem uidere mihi uideor, haud scio an alicuius menti hactenus occurrerit. Priorem enim seu 49  posterioris explicationem et apologeticum esse existimo; et inuersum utriusque  ordinem.

Uterque in styli similitudine conuenit. Uterque Rufino interprete gloriatur. Uterque Niceni symboli fidem explicat, sed compendiose unus et paraphrastice; alter fusiori et dogmatica ac polemica tractatione. Sed, quod attendi uelim, unus alterius explicatio est et apologeticus; prior posterioris.

Enimuero iam a prioris initio profitetur auctor, quod amore catholice fidei ductus iampridem aduersus Arianos libellum ediderat. Sed, inquit, non defuit qui pro studio doctrine, uel pro caritatis officio, ea que a nobis dicta sunt scrupulosius retractaret, et quedam ille uel superflua uel ambigua diceret, que aliter possint a quibusdam quam a me dicta sunt accipi. Proinde rursus ea ipsa planiori sermone in hoc libello digessi, ut et simplicitatem sensus mei ostenderem, et scrupulum legentibus amputarem. En libellum 924 ab eodem auctore prius editum, et quidem libellum fidei, ut expressis uerbis in consequentibus scribit: Nam et  professio, inquit, fidei manifesta est, etc., quod et ex integro libello clarum est.

Libellum autem hunc quem defendit, eumdem esse ac nostrum, qui cap. 39 codicis occurrit, plura euincunt. Primum enim quod auctori  obiiciebatur, ipse refert in hunc modum: Nam hoc est quod aiunt posse reprehendi; quod ubi uerbum Dei ex persona Filii legendum, ni fallor, pro persona Filii posuimus, tale hoc uerbum intelligere putemur, quale grammatici tradunt, etc. Et postea: Mirari me fateor, hoc ita sentiri potuisse, quasi nos personam propriam uerbi, quod est Filius, negaremus, quem tot locis uerum Filium de uero Patre natum ingessimus. Arguebant igitur primum quod ieiunam admodum et inexplicatam uerbi mentionem fecisset auctor in sua fidei professione: unde suspicio nasci poterat non uerbum ab eo increatum et ceternum Patri intelligi, sed creatum aliquid et quale grammatici tradunt. Deinde carpebant quod persone uoce non usus esset: unde suspicabantur ueram ab eo personarum distinctionem  non agnosci. Hec duo fidei libello congruunt, ubi semel tantum uerbi nomen apparet sine explicatione; persone uero nomen nuspiam.

3. Legimus etiam in posteriori libello, quod scriptum  a se dicit auctor in priori tot locis uerum Filium de uero Patre natum. Confitemur, inquit posterior, Patrem uerum, qui genuit Filium uerum; ut est Deus de Deo, lumen de lumine, uita ex uita, perfectum de perfecto, totum a toto, plenum a pleno: et preterea octies Filium et a Patre natum uel genitum commemorat, ut merito dixerit: Tot locis uerum Filium de uero Patre natum a se ingestum esse.

4. Ipsa etiam uerba repetit: Totum de toto, integrum de integro, perfectum de perfecto: quod posteriori libello sic exprimit, paucis mutatis, non tamen quoad sensum: Perfectum de perfecto, totum a toto, plenum a pleno.

5. Testatur dictum a se Filium genitum de Patre, non factum. Ita etiam libellus noster: Non creatum, sed genitum; non ex nichilo, sed ex Patre.

6. Arguebatur auctor Sabellianismi, eo quod unum Deum Patrem, Filium, et Spiritum sanctum dixisset: Sed quia, inquit, unius Dei uocabulum diximus, personas negasse putamur. Ita reuera professio fidei:  Non tres Deos Patrem, et Filium, et Spiritum sanctum, sed unum Deum esse confitemur. Cui accusationi ita satisfacit, ut alia omittam: Quomodo potui ipsum Patrem, 925 ipsum sibi Filium ponere, et hoc modo unam personam duobus nominibus appellare: quippe cum et hanc sectam, id est, Sabellianam, in eodem libello damnauerim? uerum est, libellus enim hec habet: Non sic unum Deum quasi solitarium, nec eumdem qui ipse sibi Pater sit, ipse et Filius; sed Patrem uerum, qui genuit Filium uerum.

7. Hec etiam de libello fidei refert auctor: Proinde totum Patri ascribimus, quod est Filii, et totum Filio, quod Patris est, etc. Quis non uideat locum libelli designari? ubi sic legimus: ueneramur tamen unum Deum, quia ex uno Patre totum quod Patris est, natus est Filius Deus, et in Patre totum quod inest, totum genuit Filium.

Sit igitur certum fixumque unius auctoris esse geminum hunc de fide Nicena tractatum, nullusque  separet quod non materie solum affinitate coniunctum est, sed et scriptoris ipsius consilio, et scripti natura. Que quidem postulat ut quod posteriori loco positum est hactenus, superiorem deinceps obtineat: cum et prius scriptum sit, et alterius sit scripti materies, et demum prius legi debeat, ut alter melius intelligatur.

uIII. Augustini libellus.---Post anonymum fidei libellum quem modo discussimus, sequitur in codice cap. 40, Libellus Augustini de fide catholica contra omnes hereses: ita enim inscribitur tam in codicibus Thuaneo et Oxoniensi quam in tertio, quem mecum communicauit uir antiquitatis litterarie cultor eximius Dom. uion. d'Herouual.  In quo quidem codice cum simul occurrant antique uersiones epistole sancti Athanasii ad Epictetum, et alterius sancti Cyrilli ad Ioannem Antiochenum, quales habentur in nostro Romane Ecclesie Codice, suspicor ex eodem fonte manasse professionem istam. Magna pars enim codicis ms. Herouualliani est collectio Isidori,  cui notum fuisse Codicem nostrum Romanum ideo suspicor, quia ex eo hausisse uidetur antiquam qua utitur canonum Orientalium uersionem.

 Eadem fidei confessio laudatur a Magistro sententiarum lib. III, distinct. 21, sub finem: Secundum quam rationem, inquit, dicit Augustinus: Si quis dixerit atque crediderit 926 Filium Dei Deum passum, anathema sit. Locus Augustini ad marginem notatus recentiori, ut puto, manu est: Sermo de Fide, qui est 3 in feria 5 in Cena Domini. Reuera tom. X operum eius exstat sermo 129 de Tempore, De fide recta inscriptus, quem in appendicem non reiecerunt doctores Louanienses, ac proinde Augustinianum fetum esse censuerunt. uerum hec confessio apud sanctum Augustinum longe prolixior est et pluribus locis interpolata. In tribus codicibus mss. duodecim tantum habet anathematismos. Inter sancti Augustini opera auctior aliis quatuordecim anathematismis legitur. Sed et insigne inter utramque discrimen obseruo , scilicet in codicibus mss. superius laudatis de Spiritu sancto dicitur solummodo, quod a Patre procedat; et iterum: A Patre procedens: at uero apud Augustinum  uterque locus habet, a Patre Filioque procedat: et a Patre Filioque procedens: quod procul dubio recentioris etatis indicium est quam Augustiniane.

Libellum hunc eumdem insertum legimus actis concilii I Toletani, circa annum 400 celebrati; sed eidem  nouem anathematismi, quos noster non habet, adiecti sunt; detracti uero sextus, septimus et octauus, qui iacent in codice.

In tanta exemplarium istius libelli diuersitate, quid certi statuendum seu de illius sinceritate, seu de auctore, facile non est decernere. Quid ego sentiam, paucis aperio.

Ac primum quidem  existimo confessionem hanc fidei talem ab auctore conditam esse qualem eam exhibent tres mss. codices laudati, atque adeo antiquus Romane Ecclesie Codex: que enim et inter S. Augustini sermones et inter acta synodi Toletane I habentur auctiores, uel ex solis additionibus  et ex mentione processionis Spiritus sancti ex Patre Filioque, recentiorem primo illius auctore manum produnt.

2. Manifestum est ex libelli ipsius inspectione concinnatum eum fuisse contra solam Priscillianistarum sectam; tametsi contra 927 omnes hereses scriptum esse scribat tituli auctor in tribus mss. codicibus. Plures quidem illic errores proscribuntur, qui auctores habuerunt partim Sabellium, partim Origenem, partim Manicheum, et alios; nullos tamen quos non profiterentur Priscillianiste; uix ullos quos iisdem non affigant sanctus Augustinus, sanctus Leo I, et alii. Que enim contra Sabellium prima pars libelli et quatuor primi anathematismi continent, hec sibi propria fecisse Priscillianistas testis est sanctus Augustinus lib. de Heresibus, c. 70, et lib. contra Priscillianistas ad Orosium, nec non et Leo noster epist. 15 ad Turribium, cap. 1. In eodem etiam lib. contra Priscillianistas asserit Augustinus istos hereticos plura a Manicheis et ab Origenistis  esse mutuatos. Unde qui Origenis errores in libello anathematizantur, ipsos in Priscillianistis eo loco damnari euidens puto. Eorumdem hereticorum societatem  affinitatemque cum Patripassianis Sabellii discipulis, cum Arianis, cum Marci ne, Cerdone, Paulo Samosateno, Photino, etc., obseruat Leo noster in eadem ad Turribium epistola; eorumque de Incarnatione Domini dogma his uerbis exponit: Qui, inquit, sacrilegio sensu ita se Christum simulant confiteri, ut incarnationis, et mortis, et resurrectionis auferant ueritatem. Quamobrem ad alios quam ad Priscillianistas necesse non est referre que de Incarnatione in eodem libello habentur.

3. Etsi potuerit libellus iste alium Augustinum ab Hipponensi pro auctore habere, uelut illum Augustinum Aquileiensem episcopum qui Hipponensi equalis erat, et sedit post Chromatium, ut habet Henricus Palladius de rebus Aquileiensium scribens, nichil tamen uetat quin ab Hipponensi antistite Augustino conscriptus fuerit: huius enim etate conditus uidetur;  nec stylus discrepat ab Augustiniano, nichilque continet quod non facile in eius scriptis reperiatur; presertim uero in libro de Heresibus et in altero  contra Priscillianistas ad Orosium.

4. Constat ex ipso Augustino tam in hoc ultimo tractatu quam in lib. II Retractationum, c. 4, consultationem ad eum missam ex Hispania ab Orosio de errore Priscillianistarum et Origenistarum; que consultatio exstat Augustiniano responso prefixa, tom. uI eius operum. Non egre igitur putauerim simul cum hoc opusculo missum esse ab Augustino libellum fidei, quem hereticis 928 catholicam fidem profiteri, et Priscillianum dogma eiurare cupientibus episcopi Hispani, si hanc approbarent, possent subscribendum proponere. Nec unus Orosius ex Hispaniis de huiusmodi erroribus consuluit Augustinum: siquidem ex initio consulationis illius docemur Eutropium et Paulum episcopos Hispanos commonitorium ad Augustinum transmisisse aduersus inualescentes in Hispaniarum regionibus errores. Hac igitur occasione potuit libellus iste et postulari ab Hispanie episcopis et scribi ab Augustino.

 5. Probabile admodum est libellos fidei quos hac dissertatione discutimus,  in Codicem Romanum coniectos esse a sancto Leone nostro, ut in dissertatione 12 diximus: eosque e scriniis apostolice sedis extractos esse, ubi ante seruabantur. Quis porro putet hanc fidei confessionem temere Augustino inscriptam esse, atque ut talem asseruatam in scrinio Romano, et insertam Codici, nisi ex indubitato id certum habuissent indicio Romani? An uero facile Augustini res potuit ignorare sanctus Leo, Augustini. inquam, cui equalis erat, et cuius scripta de fide summo semper in pretio habita sunt apud sedem apostolicam. Sed qua occasione libellus Romam dilatus? Hoc licet nobis ignorare. Dicam tamen uel illum ex Africa asportatum a Leone cum illuc adhuc acolythus Zosimi decretum aduersus Pelagianos detulit: uel legatos ab episcopis Hispanis ad Augustinum missos, iussos esse eadem uia sedem apostolicam adire ex Africa redeuntes, quo sedis  huius auctoritatem opemque implorarent, ut S. Leone pontifice factum est, aduersus Priscillianos per Ecclesias Hispaniarum grassantes; eosdemque libellum ab Augustino acceptum cum Ecclesie Romane pontifice uel proceribus communicasse.

Iam quod ad concilium Toletanum I spectat, cui annexum legimus libellum hunc, iampridem monuit  doctissimus cardinalis Baronius ad an. 447, num. 16, ad illud concilium an. 400 celebratum non pertinere  regulam fidei eius actis insertam; sed potius ad posterius, quod Leonis nostri tempore et admonitione coactum est anno 447 uel sequenti, siue Toleti, siue in alia Hispaniarum ciuitate. Coniecturam eruditi cardinalis confirmat epigraphe seu annotatio libello fidei post synodi illius canones prefixa, quam non ex antiquiori mendosaque editione concilii, sed ex emendatiori Garsie Loayse describo. Post canones 929 Toletane I synodi hec legimus: Explicit constitutio Toletani concilii. uides hic expresse illius concilii acta a sequentibus discerni: sequitur enim continuo.

Incipit regula fidei catholice contra omnes hereses et quam maxime contra Priscillianos, quam episcopi Tarraconenses, Carthaginenses, Lusitani, et Betici fecerunt, et cum precepto pape urbis Rome Leonis ad Balconium episcopum Gallicie transmiserunt. Ipsi etiam et suprascripta uiginti canonum capitula statuerunt in  concilio Toletano.

Primam partem huius annotationis qui conferet cum epistola sancti Leonis ad Turribium, facile animaduerteret  hanc fidei regulam non ad illud antiquius concilium pertinere, sed ad aliud quadraginta et amplius annis posterius. Suffragatur concilium Bracarense, seu I seu II, sub Ioanne PP. III habitum anno Christi 563, ubi Lucretius episcopus in hec uerba synodum alloquitur: Credo autem uestre beatitudinis fraternitatem nosse quia eo tempore quo in his regionibus nefandissima Priscilliane secte uenena serpebant, beatissimus papa urbis Rome Leo . . . ad synodum Gallicie scripta sua direxit. Cuius etiam precepto Tarraconenses et Carthaginenses episcopi, Lusitani quoque, et Betici, facto inter se concilio, regulam fidei contra Priscillianam heresim cum aliquibus capitulis conscribentes, ad Balconium tunc huius Bracarensis Ecclesie presulem direxerunt. uerba hec commentario non egent; sed clare  docent illam fidei regulam que Toletane synodo I annexa est, non in ea conditam, sed in alia tempore Leonis celebrata, relectamque post centum annos in Bracarensi, atque illi posteriori synodo uindicatam.

Hanc autem fidei confessionem Hispani episcopi uel a Leone tunc acceperunt e Codice Romano decerptam, et cum aliqua epistolarum quas tunc temporis ad eos scripsit pontifex, transmissam; uel eam e propriis scriniis eduxerunt, quibus olim concredita fuerat, cum ab Augustino accepta est, ut superius coniecimus. Sic tamen eam confessionem usurparunt synodi Patres, ut presenti Ecclesiarum suarum necessitati accommodarint,  demptis tribus anathematismis, scilicet 5, 6 et 7, ex Augustiniano libello, tribusque aliis in eorum locum substitutis: ob eam procul dubio causam, quod grassantibus tunc per Hispanias erroribus isti magis, illi minus congruebant: sed et alios sex post Augustinianos adiecerunt, quibus proscribuntur errores Priscillianorum a S. 930  Leone notati in sua ad Turribium aduersus eosdem hereticos epistola: ita ut facile in mentem cuiusque uenerit, ab ipso Leone in hunc modum auctos concinnatosque anathematismos fuisse et in Hispaniam missos.

Posteriorem hanc partem annotationis, fidei libello prefixe post canones Toletani I concilii:  Ipsi  etiam et suprascripta canonum capitula statuerunt in concilio Toletano: putat card. Baronius ad episcopos concilii I Toletani referendam esse, maleque huc translatam ab imperito scriba. Sed quid uetat ea intelligi de episcopis Leonis tempore congregatis, qui statuta olim a synodo priori decreta, de nouo statuerint, ad id corruptela in mores et disciplinam illius temporis inuecta adducti? Certe nec mss. codicum consensus ea subreptitia credi sinit, neque ista uerba: Ipsi etiam et supra dicta, etc., ad alios referri episcopos, quam qui in eadem epigraphe nominantur, et Leonis tempore conuenerant. Que si uera sunt, iam de loco huius synodi dubium non restat: cum aperte Toletum congregatos esse postrema uerba testentur. De qua synodo plura alibi in notis ad laudatam Leonis epistolam 15 ad Turribium.

Superest ut de libello, quomodo iacet inter sermones S. Augustini, aliquid dicamus. Eius interpolationem superius notaui: hoc nunc obseruo, uiginti sex anathematismos in eo legi, quorum duodecim  priores iidem sunt qui et in nostro codice iacent, quosque uere Augustinianos puto; alios quatuordecim nec in Codice Romano haberi, nec in concilio Toletano. Descripti sunt uero, et huic libello assuti ex confessione fidei catholice quam Damasus papa misit ad Paulinum Antiochenum episcopum, quamque habes in Codice nostro Romano pag. 214. An alicuius synodi auctoritate ita in unum compacti sint duo libelli, an proprio studiosi alicuius ingenio; prorsus ignoro: illud non omnino improbabile. Ceterum hoc moneo, istos Damasi PP. anathematismos nonnullis interpolationibus laborare apud Augustinum, inter quas unicam obseruo: ubi uidelicet in nostro codice et apud Theodoritum hec legimus de personis diuinis: Omnia saluantes: habetur in illo Augustiniano sermone: Omnia que saluanda sunt saluantes.

Sed quomodo, queret aliquis, libellus iste inter eos S. Augustini sermones qui ferie 5 in Cena Domini assignantur locum habuit, cum in eo ne apex  quidem appareat qui huius diei solemnitati conueniat uel accommodari possit? Nec hoc minus 931 obscurum quam cetera. Dicam quod uenit in mentem. Post prolatum anathematismum seu capitulum 16 concilii Bracarensis secundi an. 563: Si quis, inquit, quinta feria paschali, que uocatur Cena Domini, hora legitima post nonam ieiunus in Ecclesia missas non tenet; sed secundum sectam Priscilliani festiuitatem ipsius diei ab hora tertia per missas defunctorum soluto ieiunio colit; anathema sit. Ex hoc capitulo intelligimus feriam quintam in Cena Domini a Priscillianistis per sacrilegas suas ceremonias esse pollutam. Quod si dicamus eam ob causam et propter mysteriorum solemnitatem episcopos Hispanos eamdem feriam delegisse, in qua professio fidei aduersus Priscillianos publice in fidelium cetu legeretur; uel eam ipsam diem in qua  solebant penitentes publici Ecclesie reconciliari, eorum etiam reconciliationi destinatam esse, qui Priscillianorum heresim  eiurare et catholicam fidem profiteri uolebant, quibus ea fidei professio prescripta fuerit publice edenda: que cum in ritualibus Hispanicarum Ecclesiarum libris inuenta fuerit inter solemnes ferie 5 in Cena Domini ritus ac preces, et eodem loco, uel alibi, ut uidimus, nomen Augustini preferret: inde fortasse  occasio nata est locum huic libello dandi inter sermones huius sancti doctoris illi ferie 5 assignatos. Hanc coniecturam in medium adduco, quoniam quid melius dicam modo animo non occurrit. Plura et doctissimo uiro digna exspectamus de hoc libello a R.P. domno Francisco Delfau, asceta Benedictino, in ea quam cum suis San-Germanensis cenobii collegis adornat, operum S. Augustini editione.

IX. Formula libelli fidei.---Post epistolam S. Athanasii ad Epictetum et alteram S. Cyrilli Alexandrini ad Ioannem Antiochenum, que cap. 52 et 53 habentur, sub eodem hoc capitulo 53 ad calcem legitur: Formula libelli fidei:  quam a Romana sede missam puto ad Orientales, presertimque ad Constantinopolitanos. Istud ex his libelli uerbis coniicio: Epistola ad sancte memorie Flauianum Constantinopolitane urbis episcopum nostrum. Illud probat mentio confirmationis definitioni Chalcedonensi date a S. Leone, et eiusdem ad Flauianum epistole. Tota hec formula confecta est ex 932 parte definitionis Chalcedonensis,  que ab aliis pro altera definitione habetur, ab aliis pro posteriori eiusdem et unice parte, ab aliis denique Tractatus concilii Chalcedonensis dicitur, cuius prima hec sunt uerba: Suffecerat quidem, etc. Ex uersione illa sumpta uidetur que Rustico diacono tribui solet; etsi in nonnullis aliquantisper discrepet. Cur uero illigata sit hec formula epistolis S. Cyrilli ad Ioannem Antiochenum et sancti Athanasii ad Epictetum, inde suspicor natum, quod simul ille subscribende reuertentibus ad catholicam Eutychianis uel Nestorianis proposite sint seu Constantinopoli seu Alexandrie. Nec hoc sine exemplo: siquidem renitentibus aliquando Orientalibus ne S. Leonis epistole subscriberent,  optio ab ipso Leone data est, ut uel sue uel Cyrilli epistole consensum adhiberent. Epistola 54, nunc 70, ad Pulcheriam de Anatolio hec habet: Simplex est, inquit, absolutumque quod posco: ut remoto longarum disputationum labore sancte memorie Cyrilli Alexandrini episcopi  epistole quam ipse ad Nestorium miserat, acquiescat; uel epistole mee, que ad sancte recordationis Flauianum episcopum est directa, consentiat. Et epist. 88, nunc 117, ad Iulianum , ubi de rebelli monachorum Palestinorum imperitia: Que si de nostra, inquit S. Leo, putat ambigendum esse doctrina, saltem beate memorie Athanasii, Theophili et Cyrilli Alexandrie sacerdotum scripta non renuat: cum quibus ita fidei nostre forma concordat, ut in nullo a nobis discrepet, qui se illis consentire profitetur.

Quod ad tempus condite formule attinet:  per ea procul dubio tempora scripta est quibus Acephalorum secta per Orientem grassabatur. Qui heretici cum Chalcedonense concilium et Leonis tomum abiicerent, his semper conditionibus ad Ecclesie communionem inuitati sunt, ut utrumque amplecti se profiterentur: quod omnia pene probant Ecclesie monumenta que supersunt, Simplicii, Felicis, et Gelasii pontificum Romanorum temporibus scripta. Ad huius postremi etatem formulam refero, quoniam hec  post illius epistolas inserta codici legitur.

X. Confessio fidei Damasi PP. ad Paulinum Antioch.---Sub capitulo 55 habetur Damasi pape epistola ad Paulinum Antiochenum episcopum 933 cum formula fidei illi annexa. Cuius titulus, qui Paulinum  Antiochenum episcopum expressis uerbis habet in utroque nostro codice ms., dubium omne remouet, quod ex antiquioribus tum Conciliorum editionibus, tum Theodoriti uersionibus nasci uidebatur: ubi Paulinus Thessalonicensis episcopus legebatur.

Formulam autem fidei una cum epistola simul missam esse a Damaso non dubito, ac proinde alteram ab altera non esse, ut hactenus factum est, separandam. Hoc primum persuadet codicis utriusque nostri auctoritas, qui non modo unam alteri proxime subdit, sed et utramque sub uno eodemque capitulo representat: ita ut formula fidei, etsi ab epistola distincta sit, illi tamen ueluti pars quedam alligari debere uideatur. 2. Certum est ex ipsius epistole initio una cum epistola missam esse formulam fidei, que hereticis ad catholicam reuertentibus subscribenda proponeretur: Fidem, inquit, misimus, non tam tibi, qui eius fidei communioni sociaris, quam his qui in ea subscribentes tibi, id est nobis per te, uoluerint sociari: quod procul dubio de professione fidei distincta  ab epistola intelligendum uenit. Quod enim inferius post nonnulla de fide Incarnationis interposita, de epistole ipsius subscriptione mentionem habeat, hoc ob eam causam scriptum puto, quod cum epistole subiecta esset fidei formula, qui huic subscribebat, illi pariter subscribere censeretur: eo ferme modo, quo quis formule ex annexo episcopi mandato proposite subscribens, tam mandato episcopali quam formule ipsi subscribit, 3. Quia hoc in more erat positum, ut ab hereticis ad communionem catholicam aspirantibus, non breuissime, qualis est hec, epistole, in qua non prolixe satis fides explicatur, sed distincte ac lectis uerbis concepte formule subscriptio exigeretur. 4. Titulus formule ut est in Thuaneo, hoc ipsum prodit clarissime. uerum dum hec scribo, opportune occurrit collectio Romana Luce Holstenii, que Rome edita est anno 1662; in eaque inuenio formulam fidei seu anathematismos ipsi insertos epistole, eo loco qui litterula a nobis notatur.  Ut iam assertio nostra non solis nitatur coniecturis, 934 sed codicis auctoritate, quo docemur saltem professionem hanc fidei ab epistola seiungendam non esse, et utramque eodem esse tempore editam.

Inde sequitur synodicam esse Damasi epistolam. Siquidem testis est Theodoritus  illos anathematismos, quos sequenti capite refert, ab episcopis in magna Roma congregatis sancitos esse; eosque concilio III Romano sub Damaso uulgo assignant. Illud etiam innuere mihi Damasus ipse uidetur; qui de familiari epistola, quam per uitalem miserat suo solum nomine, ipso initio huius sermonem habens, singularem numerum usurpat, rescripta  direxeram: tuo iudicio derelinquens: indicaueram . . . . . me commotum: postmodum uero alteram hanc epistolam commemorans a pluribus uel plurium nomine scriptam eam indicat, cum ait: Misimus: nobis sociari scribimus, consensus noster. Et reuera nichil huiusmodi rerum sine synodo agere consueuerant pontifices Romani: quam consuetudinem multum intererat hac in occasione non uiolari, in tanti, inquam, momenti negotio, quod fidem communemque fidei professionem attinebat in quo merito timendum erat  ne Orientales Occidentalibus paulo iniquiores fidei formulam repellerent quam non cognouissent numeroso Occidentalium concilio roboratam.

Ad quem porro annum utraque referenda sit, non extra dubium est. Si ordinem quo anathematismi descripti sunt a Theodorito, annorum ordini respondere constaret, certum esset pariter formulam hanc fidei post annum 381 editam esse: cum ab eo post synodum secundam ecumenicam referantur; immo et post alterum episcoporum in regia urbe conuentum,  postque rescriptas ad eorum epistolam Damasi litteras. Idem tempus innuere uidetur, cum, recensitis cap. 11 anathematismis, hec de tempore subiicit: Et hec quidem gesta sunt superstite Gratiano: que uite huius imperatoris finem indicare uidentur, quem tamen toto decennio anteuertit communis epocha concilii III Romani, a quo fluxisse creduntur anathematismi. Baronium, qui epistolam ad ann. Christi 373 refert, merito arguit II. ualesius, a quo  scripta dicitur 935 ann. 382, paulo post synodum; sed fusius hec pertractare non est animus. uide notas eiusdem ualesii in Theodoritum pag. 45.

Institutum magis nostrum attinet  insignis interpolatio, qua auctior legitur professio fidei in uulgatis editionibus et in codice Thuaneo, quam in Oxon. codice. Nimirum post sextum anathematismum hec tam in illis quam apud Theodoritum habentur: Eos autem qui ab Ecclesiis ad Ecclesias migrauerint, tandiu a nostra communione alienos habemus, donec ad  eas redierint ciuitates in quibus sunt primitus constituti. Quod si quis alius, alio transmigrante, in locum uiuentis ordinatus est, tandiu uacet sacerdotii dignitate, qui suam deseruit ciuitatem, donec successor eius quiescat in Domino. Hec porro superaddita esse uix dubitare licet. Primum auctoritate Oxoniensis exemplaris ms. nostri codicis in ipsa urbe Roma, ubi scribebat Damasus, ab Ecclesie Romane proceribus et ope ser niorum apostolice sedis conditi: cui hoc nomine maior longe fides habenda, quam uel Theodorito, uel parum accuratis aliis editionibus, que ex Greco deriuate mihi uidentur. 2. Fauet codex alter, qui clarissimi Iustelli est, laudaturque in Labbeana Conciliorum  editione. 3. Ipsa id persuadet loci inspectio; longe enim ab anathematismorum materia abhorrent uerba hec, ad disciplinam, non ad fidem spectantia, queque et orationis filum, et fidei formule seriem importune abrumpunt. Qua igitur, inquies, ratione interpolata est, ita ut iam a tempore Theodoriti ea parte auctior circumferretur? Hoc ego Paulini ipsius Antiocheni arte et studio factum esse crediderim: qui cum magnum Meletium in episcopatu Antiocheno socium haberet, hac industria usus est ut notum fieret illum a sedis apostolice communione esse alienum. Neque hoc solum publicari uoluit in ipsa fidei formula, sed et quotquot ad catholicam reuertentes huic subscriberent, eos omnes profiteri uoluit Meletii communioni nunquam se immiscendos, ad idque proprio teneri chirographo. Quem enim hoc canone melius designari dixerimus quam Meletium, qui cum Sebastenus in Armenia episcopus constitutus olim fuisset, subditorum offensus inobedientia, ut scribit Theodoritus, alio se 936 contulerat, ibi in olio uitam  acturus, cum ad Antiochenam sedem ab omnibus postulatus est et euectus. Hunc igitur prima decreti pars notat. Et ut deterior fieret adhuc Meletii conditio, sancitur parte altera, eum, qui in illius Sebasten deserentis locum suffectus fuerat, tandiu sacerdotii dignitate fruiturum, donec sibi uita superesset.

Alia etiam adduntur apud Theodoritum unum, que non leuis momenti sunt. In ultimo enim anathematismo: Quod si quis partiatur, etc., post hec uerba, propter unam Diuinitatem, quam credimus esse et scimus Patris et Filii et Spiritus sancti; hec continuo subduntur: Deum unum in tribus hypostasibus. Hec a Damaso scripta esse nemo crediderit, tum quia in nullo codice Latino seu excuso, seu manuscripto leguntur, tum quod a trium hypostaseon assertione Latini abhorrebant. Illa addita esse a Theodorito non putem: cum enim Epiphanius Scholasticus omnium Theodoritiane historie interpretum antiquissimus uerba illa non representet,  ut ex Tripartita Cassiodori Historia manifestum est, inde coniicio in recentioribus Theodoriti exemplaribus fuisse addita, ab iis forte qui hanc Damasi professionem fidei Grece redditam relegentes ad exemplaria Paulini arte et studio interpolata, tres illas uoces uelut a scribis per incuriam omissas libello restituendas putarunt. Porro iam olim insertas esse textui Damasiano ab Orientalibus Meletii partes sectantibus, suggerit Theodoriti eiusdem narratio lib. u, c. 3, ubi hec Flauiani ad Paulinum Antiochenum uerba refert: Si Damasi communionem amplecteris, o amice, doctrine nobis manifestam similitudinem ostend. Nam ille quidem unam eamdemque Trinitatis substantiam confitens, tres hypostases diserte predicat: tu contra Trinitatem tollis hypostasum. Hec si dixit, uix dubito quin ex interpolata uersione epistole Damasi, si tunc scripta erat: sin minus, ex assertione trium personarum, trium hypostasum assertionem Damaso tribuit. Illud uero clare asseritur in fragmento decreti Damasiani in collectione Romana Luce Holstenii  pag. 170.

XI. Alia fidei formula.---Damasiane fidei formule proxime subiicitur sub eodem capitulo breuis alia formula, que alia non est ab ea quam habet superius capitulum 53 ad calcem Cyrilliane 937 ad Ioannem Antiochenum epistole. Eadem, inquam, est formula, sed in compendium missa, atque ex tractatu seu definitione Chalcedonensi decerpta.  Utramque Acacianis temporibus propositam esse puto: siquidem tunc respuebant heretici tam Chalcedonense decretum, quam sancti Leonis epistolam, quibus subscribere  coguntur in iis libellis, qui ab heresi reuertebantur.

XII. De symbolo Athanasiano coniecture.---Post tot recensitos fidei libellos, quos studiose seruabat Ecclesia Romana in suo canonum decretorumque Codice, mirabitur aliquis inter eos desiderari preclaram illam fidei confessionem que symbolum S. Athanasii dicitur, et cuius laus in officio ecclesiastico per omnes Occidentalis saltem orbis Ecclesias: quod certe symbolum nunquam pretermissum esset a Romanis alias longe minoris momenti formulas in illum suum codicem coniicientibus, si illud tunc temporis eisdem innotuisset; presertim uero si, quod contendit eminentissimus cardinalis Baronius, eam fidei sue confessionem Rome S. Athanasius edidisset Latino sermone, recitassetque coram pontifice eique assidentibus episcopis. Augebit admirationem, quod in illo testimoniorum delectu, quem sanctus Leo cum epistola sua 134, nunc 165, ad Leonem Augustum misit, quique ab eodem uel ab alio insertus Codici  Romano sub capitulo 41, quod, inquam, symbolum illud Athanasianum locum non habeat in illo delectu ubi aliqua e sancti Athanasii scriptis excerpta leguntur, quibus illa confessio et familiarior esse debuisset sancto Leoni, et clarius potentiusque Eutychis errorem profligasset et Ecclesie Romane priuilegiis addidisset roboris plurimum.

Hec mirabuntur aliqui: ego uero miror magis uel ex hoc unius sancti Leonis silentio nondum uiris aliquot eruditis fuisse persuasum, non Athanasii esse opusculum istud, sed alterius auctoris, qui uel Leoni eiusque predecessoribus ignotus fuit, uel etate inferior. Utrumque igitur hoc argumentum ex sancti Leonis silentio et Codicis omissione petitum ceteris accedat, quibus istud scriptum olim Athanasio abiudicarunt scriptores doctissimi. Non est huius loci uel otii de illius auctore fusius operosiusque inquirere: abunde enim iam id prestitum est et erudite a doctissimo uiro Gerardo Ioanne uossio de tribus symbolis  disserente . Paucula solummodo uice appendicis addere hic uisum est, occasione libellorum fidei, quos discussimus, et testimoniorum a Leone collectorum contra Eutychen: ut si qua lux ex noua coniectura rei hactenus 938 obscure affulgere potest, ea lectorem non frustremus.

Certa imprimis ab incertis secernenda sunt; tum suspiciones coniectureque nostre in medium adducende.

Primo itaque iam omnium fere eruditorum consensu constat opusculum istud  sancti Athanasii Alexandrini fetum non esse: quod maxime arguit stylus ipse sermonisque contextus, qui nullatenus Greci hominis est, sed Latini: confirmaturque tum ex eo quod Athanasius ipse testatur in epistola ad Antiochenses et alibi, procul se fuisse a condenda noua fidei formula, et preterea Nicene synodi symbolum suis omnibus numeris absolutissimum esse semper contenderit: tum ex alto silentio quo usque ad sextum saltem seculum sepultum fuit hoc symbolum.  Cum enim neque sanctus Cyrillus Alexandrinus Athanasii successorum unus, neque sanctus Leo, neque alii scriptores ecclesiastici, uel antistites qui in Ephesino Chalcedonensique conciliis fidem catholicam aduersus Nestorium et Eutychen propugnauerunt, nunquam ex illo quidquam protulerint, nunquam illius fecerint mentionem; quis sibi persuadeat inter Athanasii opera recensitum tunc fuisse istud symbolum? His plura qui legere uoluerit, adeat laudatum uossium aliosque qui hac de re prolixiores commentarios ediderunt.

 2. Ex hac ultima ratione euincitur pariter, quisquis tandem symboli istius auctor fuerit, eum post exortam damnatamque non solum Nestorii, sed etiam Eutychis heresim floruisse; immo post Leonis Magni tempora. Detur enim per indiligentiam nonnullam omissum fuisse Athanasianum hoc symbolum in concilio Ephesino et Chalcedonensi; certe nunquam posteriorem sancti Leonis diligentiam fugisset, qui sepe sepius post quartam synodum scribens ad Orientales episcopos, et propriam Orientalium Ecclesiarum traditionem appellans, nunquam tamen Athanasii symbolum commemorat, in quo tam expresse, tam distincte utraque illa heresis confoditur. Sed neque anno Christi 458 notum erat, cum illam testimoniorum congeriem ad Leonem Augustum mitteret, que post denuo excussa apostolice sedis scrinia auctior prodiit altera, quam ad synodum Chalcedonensem dudum direxerat. Quin et eorum pontificum qui aduersus Acephalos Eutychianosque certarunt, silentium de isto symbolo, testatur illud adhuc  tum ignotum fuisse.

3. Constat huius symboli auctorem posteriorem non esse anno Domini sexcentesimo 939 septuagesimo:  hoc quippe anno habita est Augustodunensis in Gallia synodus sub sancto Leodegario episcopo, cuius hic canon legitur: Si quis presbyter, diaconus, subdiaconus, uel clericus symbolum quod sancto inspirante Spiritu apostoli tradiderunt, et fidem sancti Athanasii presulis irreprehensibiliter non recensuerit, ab episcopo condemnetur. Immo et iam ab anno 633 aliqua ex isto symbolo descripta mihi uidentur in ea confessione fidei que edita est a concilio Toletano Iu, habeturque capit. 1 eiusdem.

4. Dubium non est quin multis ante synodum illam Augustodunensem annis compositum esset, et iam olim per totam Ecclesiam celebre euasisset: nunquam enim sapientissimi antistites id commisissent, ut istam fidei formulam omnium ordinum clericis amplectendam et irreprehensibiliter, ut aiunt, recensendam  synodali edicto sub condemnationis pena preciperent, immo et illam e regione cum symbolo apostolico ponerent, nisi iam longo usu recepta, approbata, et inter germanas magni Athanasii lucubrationes numerata fuisset; quod nisi post plurimorum annorum seriem fieri uix potuit.

XIII. Quo tempore scriptum uidetur symbolum Athanasianum.---5. Hinc sequitur eius auctorem non extra centum fere annorum illorum spatium requirendum esse qui ab Hilari pape Leonis successoris pontificatu usque ad finem sexti seculi uel septimi initium elapsi sunt. Ut sexaginta uel septuaginta ante synodum Augustodunensem anni euulgando symbolo dentur, eiusque auctoritati per omnes Ecclesias stabiliende: presertim cum huiusmodi canones, Augustodunenses sancti Leodegarii episcopi dicti, quibus et ille qui de symbolo agit annumeratur, a solo Leodegario in diecesana synodo pro Ecclesia sua conditi esse uideantur, ut uel ille titulus indicat. Existimandum enim non est unicum episcopum hoc sibi arrogaturum  fuisse ut nouum symbolum, nec ab uniuersa Ecclesia uel usu receptum, uel a multis approbatum, clero suo uelut fidei tesseram memoria tenendam, corde credendam, ore confitendam graui intentata pena preciperet. Quanquam, ne quid dissimulem, uix aliquid certi ex unico illo canone Augustodunensi statuere auderem, nisi me doctissimorum uirorum compelleret auctoritas, Iacobi, inquam, Sirmondi, Petri de la Lande, et Godefridi Hermantii, qui laudatum canonem ad annum 670 referre non dubitarunt, cum tamen nec mss. collectiones ex quibus  editus est, nec ulli auctores quidquam de illius etate uel leuiter attingant; 940 nec potior uideatur esse ratio illum sancto Leodegario eiusque synodo tribuendi, quam posteriori alicui Augustodunensi episcopo uel concilio. Eorum tamen sententie libenter accedimus, donec lucis amplius aliquid affulgeat. Huius ergo auctoris, quem inquirimus, etatem intra annum circiter 480 et 600 statuendam esse putamus, uel etiam intra breuius spatium.

6. Certum uidetur neque casu, neque librariorum incuria, nomen Athanasii in huius scripti titulum irrepsisse; sed potius ex certo consilio  ab ipso auctore fuisse sancto Athanasio ascriptum: quotquot enim illius exemplaria seu manu exarata, seu excusa, hactenus uisa sunt, pre se ferunt Athanasii nomen.

XIu. Non est impostoris scriptum.---7. Tantum abest ut imposture arguendus sit quisquis talem fidei professionem sub alieno nobis nomine ingessit, quin potius Spiritu Dei istud consilii ab eo ceptum fuisse euincit ipsius symboli contextus, in quo mire elucet  et fidei docta simplicitas, et diuina Spiritus unctio, quibus ita sanctis Ecclesie Patribus Athanasiana fide dignum apparuit, ut illud singulis Dominicis omnium clericorum ore celebrari et inter officii ecclesiastici partes censeri uoluerint. Enimuero latissimum discrimen est inter ipsum et impostorem illum qui nobis tot commentitias epistolas sub pontificum Romanorum nominibus pessima arte menteque confictas protulit: in huiusmodi enim epistolis nichil pene est quod non aliis turpi furto subreptum fuerit, uel quod iis pontificibus quibus tribuuntur indignum non sit, utpote et illorum temporum discipline aduersum, et ex consutis pannis male compactum. In hoc uero Athanasiano symbolo omnia Athanasio digna sunt, omnia fidei sinceritati que exponitur apprime conuenientia. Immo nec titulus ipse mendacii potest omni ex parte argui: non enim, ut in hodiernis codicibus legitur, Symboli nomen pre se tulit, sed Fidei. Ita in Augustodunensi canone supra descripto, in  breuiario ms. monasterii Casinensis sexcentorum fere annorum, de quo inferius dicturi sumus, et alibi. Genuinumque esse scripti huius titulum probant uersiones Grece, in quibus appellatur , uel , uel ; hoc postremum habet symbolum Athanasianum a Grecis interpolatum, a Iacobo Usserio editum: auctores pariter Latini illud expositionem fidei uel sermonem de fide inscribunt: inter quos Hincmarus archiep. Remensis. 941 Hanc autem esse Athansii fidem, que hoc symbolo continetur, nemo inficias ierit, qui quidem Athanasium crediderit a catholica fide non recessisse.

Xu. Cur sub alieno nomine euulgatum?---Sed cur, inquies, auctor catholicus alieno nomine, non suo, opus suum inscripsit? Dum enim Athanasii nominatur symbolum, quod tamen sancti Athanasii non esse conuincitur, metuendum est ne inter spuria et apocrypha numeretur: quod Salonius episcopus Gallus timebat ne Saluiani libro eueniret quem sub  Timothei nomine ad Ecclesiam catholicam scripserat. uerum quod Saluianus respondet in epistola ad eumdem Salonium, respondeo similiter: Sufficere ad excludendam penitus apocryphi styli suspicionem etiam hoc solum posse, quod satis perspicuum est libros neoterice disputat onis esse, et a posterioris temporis homine diuinarum rerum studio atque amore conscriptos. Carent enim apocryphi suspicione, qui agnoscuntur, nec Athanasii, nec hominis Athanasio ceui, nec Greci esse auctoris. Quod autem proprium nomen subticere uoluerit, id metu hereticorum et aduersariorum  fidei, cum quibus auctor uiuebat, dum scriberet, accidisse putandum est: de quo et amplius aliquid inferius dicemus.

Ex his porro que supra statuimus, queque uix in dubium reuocari possunt, hoc elicimus, quod ad inueniendum auctorem huius symboli uiam aperit: auctorem scilicet illum imprimis catholicum intra centum fere illos annos uixisse et floruisse qui Leonis uel Hilari Romanorum pontificum mortem proxime secuti sunt: eumdem metu persecutionis nomen proprium suppressisse, ac proinde eum in ea regione sedem habuisse in qua fidei catholice hostes Arianique presertim rerum potiebantur; et eo tempore quo Arii, Nestorii et Eutychis errores longe lateque spargebantur: tres enim istas potissimum hereses hoc symbolum confodit.

XuI. uigilium episcopum Africanum uideri auctorem esse symboli Athanasiani.---Omissa porro eorum sententia qui illud homini Gallo tribuunt, in quibus est P. Pitheus lib. de Process. Spiritus sancti, quam  in sententiam propendere se profitetur uossius in appendice sue in hanc rem dissertationis: uidentur hec omnia que premisimus maxime conuenire  uigilio Tapsitano seu Tapsensi in Africa episcopo, nec cuiquam potius hoc opusculum tribui posse arbitror quam acerrimo huic catholice fidei defensori. Floruit enim uigilius iste sub finem quinti seculi, et ut uerisimile est ad sextum usque peruenit, quippe qui anno 484 Bizacenorum omnium episcoporum ultimus erat, ut ex notitia Africanorum antistitum regis Hunnerici iussu pro reddenda fidei ratione conuocatorum 942 feliciter coniicit Petr. Franc. Chiffletius in notis ad eumdem hunc uigilium. Preterea uiuebat uigilius et sedem episcopalem tenebat in Africana regione in qua Wandali Ariana peste infecti catholicos omnes dira persecutione uexabant; ita ut de catholica fide uel uerbum proferre crimini uerteretur. Eo etiam uiuebat tempore quo Nestoriana et Eutychiana hereses maximos in dies progressus agebant,  presertim per Orientales Ecclesias, ad quas fugere compulsus est uigilius ab impio rege extorris factus. Denique, quod magnopere pensandum est hac in disquisitione, admodum familiare fuit uigilio, ut si que scriberet opuscula seuiente persecutione,  ea non suo, sed sub antiquorum Patrum uel auctorum persona in publicum emitteret. Sic librum contra Mariuadum scripsit sub nomine Idacii Clari: alterum composuit in persona S. Augustini contra Felicianum Arianum: tertium contra Palladium Ambrosio uel Gregorio Nazianzeno inscriptum. Sed et sub nomine sancti Athanasii plures, quam sub aliorum persona euulgauit: duodecim enim de Trinitate libros habemus inter opera sancti Athanasii, Latine tantum editos, quos uigilii esse clamant eruditi ; sicut et Dialogorum libros inter Athanasium, Arium et Probum iudicem. Sed etsi non indubitata fide essent uigilii  memorata hec opuscula, saltem Dialogus aduersus Arianos, Sabellianos et Photinianos, uel ipso uigilio fatente, ab ipso sub nomine Athanasii contra Arium, Sabellium et Photinum coram iudice Probo disputantis, compositus est; ex quo certe maximum pondus accedit coniecturis nostris. Ipse, inquam, uigilius in prefatione huius dialogi hoc profitetur: Utile hoc, scribit ille, et ualde commodum apparuit, ut uniuscuiusque heretici personam cum sui dogmatis  professionibus, quasi presentes cum presentibus agerent, introducerem . . . . Sabellium ergo, Photinum, Arium, atque ad nostras partes Athanasium introduxi: ut ueritas summo confligentium certamine eliquata ad omnium notitiam perueniret.

Inde etiam confirmatur primum hec nostra opinio, quod quos aduersarios fidei precipue impugnat symbolum, Arianos scilicet et Eutychianos, eosdem semper scriptis suis persecutus est uigilius. Pleraque enim opuscula sua contra Arianos, qui Africanas uastabant Ecclesias, conscripsit, et insigne opus aduersus Eutychianos emisit, quo et sancti Leonis epistolam et Chalcedonense decretum ab hereticorum impugnationibus strenue uindicat.

2. Alias fidei professiones etiam sub nomine Athanasii edidit uigilius, que eum 943 huiusmodi opusculis conscribendis assuetum produnt. uelut sunt  ille que libris de Trinitate inserte leguntur. Hanc autem que symboli nomen obtinet, tunc ab eo conditam esse existimamus cum Constantinopoli exsularet:  quo tempore iam multa ediderat opuscula contra hereticos Arianos, eum adhuc in Africa moraretur. Audiens autem, cum esset in Oriente, quantas strages ageret in Africanis Ecclesiis Ariana heresis, et quo in discrimine uersaretur popularium suorum fides, pastoralis officii partes esse existimauit periclitanti populo suo suppetias ferre, simplicioribusque Christianis eam fidei professionem ob oculos ponere, que remotis omnibus subtilioris et implicatioris theologie ambagibus, catholicam doctrinam pure, nitide, breuiterque exponeret. Qua expositione Ecclesiam suam aliasque Africanas non solum aduersus Ariane secte perfidiam muniendas esse existimauit, sed etiam aduersus Nestorianam et Eutychianam; que cum apud Orientales, inter quos agebat, longe lateque grassaretur, eam ad Africanas regiones, uel iam esse inuectam, uel inuehi facile posse uidebat.  Athanasii nomine ornandam esse existimauit huiusmodi professionem: quia et tanti uiri auctoritate eos qui sola  auctoritate ducuntur retinendos fore putabat; et probe nouerat illius eui eruditos non posse in hunc errorem induci, ut Athanasio illam expositionem tribuerent, reclamante nouellarum heresum, quam distincte habet, mentione. Sed et hoc necessarium omnino uidebatur, ne quisquam Africanorum qui tunc uiuebant, episcoporum de condita huius fidei formula in suspicionem apud hereticos deueniret, ac propterea in certissimum uite discrimen, que Arianorum erat seuities, adduceretur: quod merito timendum fuisse intelliget quisquis uictoris uitensis de Persecutione Africana narrationem perlegerit.

3. Etsi in tam breui et in huius generis septiuncula, qualis est hec fidei professio, uix locus sit conferendo stylo cum ceteris uigilii lucubrationibus : non leuem tamen inter symbolum et alia uigilii opera  styli affinitatem scribendique rationem deprehendere mihi uideor. Eamdem enim methodum  sectatur in opere contra Mariuadum scripto, et presertim libro III, quam et in symbolo conficiendo tenuit: ita ut prior pars symboli, que Trinitatis unitatem contra Arianos defendit, compendiosa uideatur esse recapitulatio eorum que centum capitulis 944 exponuntur in tribus illis contra Mariuadum libris: isti enim toti sunt in exponenda probandaque unitate Trinitatis, et Trinitate unitatis, que est prioris partis symboli propria materies. Sed et hoc distinctius  apparet in lib. III; tria enim huius priora capitula totidem has propositiones complectuntur cum suis probationibus: Deus Pater, Deus Filius, Deus Spiritus sanctus. Dominus Pater, Dominus Filius, Dominus Spiritus sanctus. Omnipotens Pater, Omnipotens Filius, Omnipotens Spiritus sanctus: que totidem et iisdem uerbis habentur in symbolo. In quo plures alie eiusdem forme propositiones leguntur: sicut et in dicto libro III longe plurime; uidelicet ad centenarium usque numerum, Scripture testimoniis probate reperiuntur, eumdemque, ni fallor, spirant auctorem. Alia quoque non minus sibi inuicem conuenientia fortasse deprehendet qui attentius et maiori otio ceteras uigilii lucubrationes euoluere uoluerit: nobis hec modo sufficiant ex occasione scripta.

Absoluta dissertationum nostrarum editione, inueni codicem Thuaneum, in quo dialogus uigilii Tapsensis aduersus Arianos, Sabellianos et Photinianos legitur sub hoc titulo: Incipit altercatio Athanasii  cum heresibus. Post hunc tractatum habentur symbolum Nicenum et formula fidei Ariminensis concilii, quam proxime sequitur symbolum Athanas. cum hac  epigraphe: Fides dicta a sancto Athanasio episcopo. Porro coniecture nostre de auctore huius symboli, uigilio non parum suffragatur quod in antiquissimo codice  illigatum reperiatur opusculo; cui nomen Athanasii pariter prefixum legitur, sed quod uigilii Tapsensis esse indubitatum habetur ipsius uigilii testimonio: siquidem lib. u aduersus Eutychen, num. 2, hec scribit: De conciliorum, inquit, diuersis sanctionibus et nominum religiose additis nouitatibus plenissime in iis libris quos aduersus Sabellium, Photinum et Arium sub nomine Athanasii, tanquam si presentes cum presentibus agerent  conscripsimus, a nobis fuit expressum, etc. Nec omittam obseruare locum ex eiusdem libri u uigilii. Tapsensis num. 6, ubi unitas Christi ex Deo et homine constantis confertur cum unitate hominis ex anima rationali et carne subsistentis: Sicut credimus unum esse hominem, animam rationabilem et carnem; ita credamus unum esse Christum Deum et hominem: que omnino similia sunt  his symboli Athanasiani uerbis: Sicut anima rationalis et caro unus est homo; ita Deus et homo unus est Christus.





BALLERINIORUM OBSERuATIONES In Dissertationem XIu Quesnelli, De libellis in Codice insertis, etc.


 945 Inter ea fidei monumenta de quibus in precedenti dissertatione agitur, duo tantum libelli fidei nostro codici canonum inserti cap. 39 et 40, ac symbolum Quicunque S. Athanasio uulgo inscriptum fusiores obseruationes requirunt.



§ I. Libellus fidei qui in collectione hoc tomo edita exhibetur cap. 39, S. Gregorio Nazianzeno probabilius uindicandus creditur. Impugnatur sententia qua auctori Latino adiudicatur, et Gregorio Orientali cum Quesnello substituitur Occidentalis, Gregorius Beticus, uel cum nouissimo auctore Phebadius.


I. Unum certum premittendum est, hunc libellum, qui inter S. Gregorii Nazianzeni opera est sermo 50, ita concinere cum sermone 49, ut utriusque unum eumdemque auctorem esse Quesnellus § 7 iure probauerit. In eo solum alter ab altero discrepat, quod sermo 49 Nicenam fidem fusiori et dogmatico tractatu statuat; sermo autem 50, seu libellus fidei, easdem precedentis sermonis sententias compendio exhibeat. Igitur si S. Gregorius Nazianzenus auctor sit sermonis 49, eidem quoque attribuendus erit sermo 50, seu memoratus libellus fidei. Pro asserendo autem eius sermonis 49 auctore S. Gregorio  Nazianzeno duo expressa testimonia suppetunt, unum S. Augustini, alterum eius codicis qui Argentoratensi editioni operum eiusdem S. doctoris usui fuit. Solemne est S. Augustino Gregorii Nazianzeni auctoritate uti, et ex Rufini uersione, que ob auctoris et interpretis celebritatem longe lateque propagata erat. Hinc in lib. I aduersus Iulianum, c. 5, eiusdem Gregorii testimonia producturus, premonuit: Sed tibi non deerit magni nominis, et fama celeberrima illustris episcopus etiam de partibus Orientis, cuius eloquia ingentis merito gratie etiam in LATINAM LINGUAM TRANSLATA usquequaque claruerunt. Subdit statim quatuor loca eiusdem. doctoris ex uersione Rufini. Porro sermonem 49 eidem S. Gregorio Orientali episcopo explorate uindicat in epist. 148 scribens, num. 10, Gregorius etiam sanctus episcopus Orientalis apertissime dicit, Deum natura inuisibilem, quando Patribus uisus est, sicut Moysi, cum quo facie ad faciem loquebatur, alicuius CONSPICABILIS MATERIAE dispositione assumpta,  salua sua inuisibilitate, uideri potuisse. Nec quispiam cum recenti auctore reponat hanc Gregorii sententiam inueniri in oratione 37, que certus eiusdem Gregorii fetus est. Legenti enim utramque orationem 37 et 49, non tam sententiam quam quedam etiam uerba charactere maiusculo indicata congruere  soli orationi 49 quisque perspiciet: ac preterea cum Augustinus non Grecum textum, sed uulgatam Rufini interpretationem adhibuerit, ut ex aliis locis, in quibus alia Gregorii Nazianzeni testimonia recitat, perspicere licet; oratio autem 37 non ita fuerit a Rufino Latinitate donata, uti oratio 49 , hanc Augustinum allegasse in epist. 148 dubitare non licet.

II. Alterum testimonium est codex ex quo prodiit editio Argentoratensis 947 anno 1508. Hic enim codex decem orationes eiusdem S. Gregorii nomine inscriptas, et a Rufino Latine redditas exhibuit cum ipso Rufini interpretis prologo: in quibus est oratio uulgata 49 et oratio uulgata 50, seu noster libellus fidei. Quare Iustus Fontaninus lib. II uite Rufini, c. 8, has omnes sicut Rufino interpreti, ita Gregorio Nazianzeno auctori asserere non dubitauit. Neque refert in aliis codicibus, qui Gregorii sermones a Rufino Latinitate donatos continent, eas orationes 49 et 50 desiderari. Nam in plerisque mss. duo, uel tres,  uel quatuor tantum eiusdem Gregorii sermones, quos idem Rufinus Latine reddidit, leguntur, ut laudatus Fontaninus notauit: nec tamen idcirco octo saltem ipsius Gregorii sermones ab eodem Rufino traductos quispiam ambigit. Idem porro Rufinus in libro XI Historie Eccl., cap. 9, de scriptis sanctorum Gregorii Nazianzeni atque Basilii testator: Nos denas ferme singulorum oratiunculas transtulimus in Latinum. Basilii orationes a Rufino Latinis donate non inueniuntur nisi octo, aut, ut credimus, nouem. uide nostram prefationem in appendicem tractatuum S. Zenonis episcopi ueronensis, num. 2, pag. 294. Decem autem Gregorii Nazianzeni suppeditauit codex sepe laudatus, quas idcirco ipso Rufino teste eidem sancto adiudicandas agnoscimus.

III. Qui Gregorium Nazianzenum excludendum putarunt, ea hypothesi nituntur, quod iidem sermones 49 et 50 Latino auctori, non autem Greco attribuendi credantur. Rationes autem quibus hanc hypothesim  tuentur, nichil euincunt. Que maxima omnium profertur ex Scripturarum Itala ueterique interpretatione inserta orationi 49 nichilum ualet, cum Latinus interpres in reddendis Latine Scripturarum testimoniis eadem uersione suo euo usitata, que cum Greco textu Interpretum LXX a Grecis Patribus adhibito congruebat, uti potuerit. Fortior uideri solet ea loquendi ratio a Greco scriptore aliena, quod Greci appellant, et illa: ratio quedam que apud Grecos nuncupatur . uerum nonne ex Greco redditum fuit Latine symbolum Nicenum antiquissima uersione, in qua nichilominus non absimiliter legimus apud Leonem epist. 165, c. 2, apud S. Hilarium et alios: unius substantie cum Patre, quod Greci dicunt ? Cum porro Rufinus fuerit eius orationis interpres, pro ea libertate qua ille in interpretandis Grecis operibus utebatur, similes formulas adhibere potuit. Idem est de stylo quo Rufinus liberior interpres in aliis quoque uersionibus uti consueuit. Similis quidem stylus elucet in ceteris  octo orationibus, quam ipsum ex Gregorio reddidisse nemo ambigit.

Iu. Cum ergo nichil cogat pro asserendo auctore Latino, duo autem testimonia Augustini, et codicis in editione Argentoratensi impressi testimonia pro S. Gregorio Nazianzeno satis aperta sint; nulla ex aliorum sententiis que Latinum auctorem ingerunt, preferenda uideri poterit. Illa certe Quesnelli qua pro Gregorio Nazianzeno Gregorium Beticum supponit, ac si Augustinus in designando Gregorio Orientali pro Occidentali allucinatus sit, minus probabilis est. Nam preterquam quod Augustinus Gregorium Nazianzenum allegare consueuit, nunquam uero Gregorium Beticum; errorem et allucinationem in eo notare, nisi quid certum et conuincens pro Gregorio Betico afferatur, presumptuosum uidetur. Nihil autem conuincens Quesnellus protulit, sed meras coniecturas, uel inanes prorsus, uel certe eiusmodi que eque aliis auctoribus accommodari  queunt, ut in annotationibus indicauimus. Neque magis placere potest nouissima opinio, qua in opere inscripto Histoire littéraire de la France, tom. I, part. 2 edit. Paris. anni 1733, pag. 273, Phebadius eorum sermonum auctor pretenditur. Hec enim cum eidem hypothesi Latini auctoris incumbit, quam inanem ostendimus; tum uero pares coniecturas congerit, que corruente hypothesi nutant, aliisque pariter Latinis aptari scriptoribus possunt.

u. Unum ex hoc auctore uerissimum credimus, cum Quesnellum reiicit opinantem libellum fidei, seu sermonem 50, priorem fuisse sermone 49, ac si ille libellus in hoc sermone 49 indicetur iis uerbis: Iampridem aduersus Arianos libellum edideram. Hanc autem sententiam ille duplici ratione impugnat. Primum ex contextu orationis 49, in qua uerba iampridem aduersus Africanos libellum edideram, indicant non breuem fidei formulam, sed tractatum polemicum, quo Arianorum error ex proposito perstringebatur. Id autem 949 aliis quidem Gregorii Nazianzeni  fusioribus tractatibus Arianos impetentibus optime congruit, non uero laudato libello fidei, in quo etsi doctrina inserta est Ariane heresi contraria, non tamen libellus dici potest qui, contra Arianos editus, eosdem impugnet. Secundo quia in libello aduersus Arianos Sabellii errorem nominatim confutatum auctor sermonis 49 diserte pronuntiat. Nihil uero eiusmodi expressum legitur in libello breuiori, seu in sermone 50. Addit etiam idem Gallicanus scriptor animaduersionem non leuem ex ipsa obiectione, qua libellus antea editus ab Arianis impetebatur. Nam hoc est, quod ciunt posse reprehendi  quod ubi uerbum Dei ex persona Filii posuimus, tale hoc uerbum intelligere putemur, quale grammatici tradunt, etc. Et postea: Mirari me fateor hoc ita sentiri potuisse, quasi nos personam propriam uerbi, quod est Filius, negaremus, quem tot locis uerum Filium de uero Patre natum ingessimus.  Si primi libelli auctor in eodem sese ita explicasset circa personarum distinctionem, ut se, paucis licet uerbis, explicat in libello fidei, seu in sermone 50, in quo precise et accurate loquitur; nunquam ipsi opponi potuissent que prioris libelli causa eidem obiecta traduntur. Quid quod uoces tot locis longiorem tractatum confirmant, que breuiori libello nequaquam conueniunt? Hic ergo sermo 50 pro illo primo libello aduersus Arianos edito haberi nequit; sed alius anterior, et prolixior Nazianzeni tractatus in Arianos et Sabellianos indicatur, cuius Apologiam idem auctor contexuit sermone 49; libellus uero fidei nostre collectioni insertus posterior est eodem sermone 49, adeo ut ipsius compendium uideatur, quod tamen in fine articulum prefert de resurrectione corporum, quo sermo 49 caret.



§ II. De altero fidei libello, qui in nostra collectione exhibetur cap. 40. Abiudicatur ab Augustino, cui illum Quesnellus tribuit; et concilio Toletano I asseritur.


I. De hoc libello egit Quesnellus § 8, ubi ipsum, qualis est in Codice canonum, cap. 40, S. Augustino adiudicandum existimat. Cumque idem ferme repetatur in regula fidei subiecta concilio Toletano I, que ab alia synodo Hispanica sub S. Leone condita fuit; huius synodi Patres ex ipso Augustini libello eamdem regulam hausisse opinatur. Ut autem breuius, quoad fieri possit, nostram sententiam aperiamus, premittendum est, hoc documentum inter Augustini opera olim editum, leuioribus uariantibus exceptis, idem omnino esse ac illud nostre collectioni insertum: quod tamen in editione Augustini posteriori manu additamentum recepit decem et quatuor anathematismatum, que ex epistola Damasi ad Paulinum excerpta fuere. At documentum sub titulo Regula fidei subiectum Toletane synodo I, etsi quoad substantiam sit idem cum illo nostre collectionis, non solum  tamen sex anathematismatum additionem in fine exhibet, que eiusdem Regule propria sunt, uerum etiam quedam additamenta, et clariores aliquot explicationes prefert tum in ipso corpore, tum etiam in anathemathismis, presertim 5, 6, 7 et 12, ut conferenti notationes nostras in cap. 40 codicis palam fiet. Nihil porro ambigendum uidetur quin hoc documentum, ut in mss. nostri codicis exstat, primus sit uetustioris auctoris fetus, quem Patres concilii Hispanici sub S. Leone in condenda regula fidei susceperint, et aliquot additamentis, atque aliis explicatioribus uerbis nonnullis in locis efferentes, suum fecerint. Neque enim uerosimile est posteriorem auctorem, qui explicatius documentum pre oculis habuit, ea omisisse que ad perspicuitatem conferunt; sed potius econtra accidit ut que prius breuius et minus clare scripta fuerunt, posterior auctor auctiora et explicatiora efficiat. Exemplum itaque nostre collectionis primeuum fetum esse et Leonis etate antiquius cum Quesnello arbitramur.

 951 II. Num uero S. Augustino tribuendum sit, ut ille existimat, assentiri non possumus. Idem in fine paragraphi 8 sese exspectare dixit Patrum Benedictinorum iudicium in ea que tum parabatur operum S. Augustini editione. Illi uero documentum, quod antea inter Augustini sermones relictum fuerat, nichil moti Quesnelli obseruationibus, non dubitarunt exinde excludere et referre in appendicem tomi u, serm. 233. Quippe, inquiunt, in mss. hunc libellum inter Augustini sermones et opuscula nusquam exstare uidimus. Rationem etiam addunt ex stylo. Augustinum certe nobis minus sapiunt hi loquendi modi num. 1, hanc unam esse diuini nominis Trinitatem. Ibidem, non imaginarium corpus, aut forma sola compositum. Ibid., et omnia corporis exercitia, siue ut Romanus Codex  exitia sensisse. Et num. 2, mundum hunc factum non fuisse, atque eius omnia instrumenta. Tandem uox Paracletus passim  posita pro Spiritus sanctus. Argumentum itaque styli, quod Quesnellus extulit, Augustinum maxime expungit. Hinc iure uerlinus et uindingus huic sermoni inter Augustinianos recensito suppositionis notam affixere. Adde etiam iudicium P. Coustantii in admonitione ad epist. 5 Damasi ad Paulinum pag. 505, n. 8, ubi in hoc sermone nichil esse Augustini profitetur. Augustini autem nomen in uetustissimo ms. uindebonensi nostre collectionis ita in fine tituli additur, ut addititium credi possit. Ex aliquo autem eiusdem collectionis, ut alibi uidimus, Gallicane exemplo in collectionem item Gallicanam additionum Isidori hoc documentum transisse, et ex alterutro hoc fonte ob inscriptum titulo Augustini nomen inter huius sermones tandem fuisse receptum et editum arbitramur. Opinio igitur que Augustinum huius libelli auctorem prefert, ex solis codicibus nostre collectionis proficiscitur, in quibus illius nomen addititium ex nostro ms. uindebonensi coniicere licet.

III. Cum porro hoc documentum a Patribus synodi  Hispanice sub S. Leone repetitum et auctum cum titulo Regula fidei in mss. collectionum Hisp. et Isid. subiiciatur concilio I Toletano, de quo plura diximus tom. II, not. 5, ad Quesnelli obseruationes in epist. 15 S. Leonis ad Turribium , ualde probabile uideri potest primeuum hoc documentum ipsi synodo Toletane I tribuendum esse, que cum damnauerit heresim Priscillianistarum, hunc libellum fidei aduersus eam aliasque hereses cum duodecim anathematismis edidit. Hic libellus contineri poterat in uberioribus eiusdem synodi gestis, quorum in proemio ipsius synodi fit mentio. Hoc autem documentum Patres posterioris synodi Hispane sub Leone repetentes, ut illud presenti suarum Ecclesiarum necessitati accommodarent, aliqua clarius explicanda, alia addenda censuere. Huc referendum uidetur additamentum Filioque, quod illi in Regula fidei inseruere Leonem secuti, qui in epist. 15 ad Turribium, cap. 1, de Spiritu  sancto scripsit, de utroque processit. Auctor collectionis Hispanice primeuum documentum, quale in nostra collectione legitur, in gestis Toletane I synodi nactus, cum illud explicatius et auctius inuenisset in posteriori synodo sub Leone, hoc illi substituendum ac eidem Toletane I synodo subnectendum putauit, ea admonitione premissa, qua alteri concilio sub Leone ipsum perspicue asseruit his uerbis; Incipit regula fidei catholice contra omnes hereses et quammaxime contra Priscillianos, quam episcopi Tarraconenses, Carthaginenses, Lusitani et Betici fecerunt, et cum precepto pape Urbis Leonis ad Balconium episcopum Gallicie transmiserunt. Solum offendere possunt que sequuntur: Ipsi etiam et suprascripta uiginti canonum capitula statuerunt in concilio Toletano: que ad Patres concilii sub Leone referri nequeunt, cum canones in Toletana I synodo conditi fuerint, ut laudata not. 5 fusius probauimus. Duas in hec postrema uerba coniecturas ibidem indicauimus. Nunc aliam, que probabilior fortassis uidebitur, proponemus. Hec  nimirum uerba forte ab auctore collectionis Hispanice inuenta in titulo libelli fidei eiusdem synodi Toletane I, cui congruebant; hoc loco, ubi ob substitutam regulam fidei alterius concilii sub Leone, minus congruunt, incaute retenta fuere.



953 § III. De auctore symboli Quicunque, quod S. Athanasii nomine inscribitur.

I. Antiquius testimonium quo symbolum Quicunque S. Athanasio tribuitur, essent due epistole inter S. Isidori Hispalensis opera edite, una ad Claudium ducem, altera ad Eugenium episcopum Toletanum, si uere eumdem S. Isidorum haberent auctorem. At cum he scripte cum iam seculo IX et XI exorte essent Grecorum aduersus Latinos controuersie, S. Isidoro Hispalonsi perperam inscribantur; primum testimonium peti potest ex quodam canone  synodi Augustodunensis sub S. Leodegario episcopo, que celebrata fuit, non anno  670, sed anno 676 uel 677, quemadmodum u. c. Bouhierius in epistola ad Mabillonium constituit. Cum uero canon qui laudatum symbolum fidem S. Athanasii appellat, a Sirmondo erutus fuerit e ms. collectione Diuionensi, que non integras synodos, sed canones hinc inde excerptos, ac in titulos distributos continet, incertum quibusdam uidetur num spectet ad concilium Augustodunense sub S. Leodegario habitum, an uero ad aliud eiusdem loci quod posterius celebratum fuerit: ac propterea nichil hinc certi ad antiquitatem symboli Athanasio inscripti constituendam elici posse contendunt. Nos uero eumdem canonem inuenimus in collectione Herouualliana edita a Iacobo Petit cap. 1. Licet autem ibidem canon Augustodunensis allegetur sine Leodegarii nomine, tamen collectionis auctorem non aliam synodum Augustodunensem pre oculis habuisse, nisi que S. Leodegario episcopo celebrata  fuit, patet ex tabula canonum eidem collectioni premissa, et a Petit exhibita pag. 264, in cuius fide de Augustodunensibus canonibus in eadem collectione allegatis hec solum traduntur: Canones Augustodunensium S. Leodegarii episcopi. Concordat etiam caput 70 ipsius collectionis, in quo dum exhibentur episcopi qui canones ipsius collectionis confirmarunt, hec ad Augustodunenses canones referuntur n. 19: Consensio et confirmatio Leodegarii episcopi Augustodunensis. Negari igitur nequit quin antiquior codex quo Herouualliane collectionis auctor usus est, canonem laudatum retulerit inter eos qui in synodo Augustodunensi sub S. Leodegario sanciti fuerunt; ac proinde post medium seculum uII symbolum Quicunque S. Athanasio ascriptum dubitare non licet. Neque enim probabilis credi potest Papebrochii opinio in Respons. ad exhibit. error., part. II, art. 13, n. 36, ubi tradit uerbis eiusdem canonis Fidem S. Athanasii non Athanasianum, sed Nicenum  symbolum designari, in quo lucubrando Athanasium plurimum laborasse satis credibile est. Nicenum enim symbolum proprio Niceni nomine in Ecclesia appellari solebat, nunquam uero Athanasii. Cum porro Athanasii quidem nomine et in mss. et ab aliis uIII et IX seculi auctoribus inscriptum inueniamus symbolum Quicunque, nichil dubitandum uidetur quin aliquanto ante in synodo Augustodunensi S. Leodegarii, uerbis Fidem S. Athanasii idem symbolum uocatum fuerit. Idipsum confirmari potest e collectione ms. uat. Palat. 574, cuius additamenta eiusdem circiter eui idem symbolum hoc titulo preferunt: Incipit fides catholica S. Athanasii.

II. Maiorem uero eiusdem symboli antiquitatem, omisso tamen Athanasii nomine, alia uetustiora documenta demonstrant. Sunt qui ingerunt concilium Toletanum Iu habitum an. 633, in quo nonnullas formulas ex eodem symbolo excerptas credunt. At similes formule atque sententie in definitis et uulgatis Ecclesie dogmatibus ita communes erant catholicis,  ut Toletani Patres communibus formulis usi dici possint, nec ex nostro symbolo eas deriuasse. Similes quidem phrases inuenire licet in aliis scriptoribus, quos ex Athanasiano symbolo easdem sumpsisse nemo dixerit. Si iidem Toletani Patres in condenda professione fidei Athanasianum symbolum pre oculis habuissent; alias 955 atque sententias ex eodem deriuassent: que tamen in ea professione non inueniuntur. Antiquitatem uero eiusdem symboli ipsa Toletana Iu synodo anteriorem aptius astruit manuscripta collectio, que continetur in peruetustis codicibus Barb. 2888 et uat. 1342. In he enim exhibetur epistola canonica, quam sub initium uI seculi celebrem, inter documenta Iuris canonici ueteris edidimus n. 4, ac in eadem sic canon primus exprimitur: Primum omnium FIDEM CATHOLICAM omnes presbyteri, et diaconi, seu subdiaconi memoriter teneant; et si quid [Lege si quis] hoc faciendum pretermittat,  quadraginta dierum [Lege diebus] a uino abstineant [Lege abstineat]. etc. Fidei catholice nomine indicari symbolum Quicunque, certum fit ex antiquissimis eiusdem symboli codicibus, qui idem symbolum  fidem catholicam inscribunt. Ea enim respiciuntur ipsius symboli uerba: Ut teneat CATHOLICAM FIDEM. FIDES autem CATHOLICA hec est. Et in fine: Hec est FIDES CATHOLICA, etc. Adde uenantium Fortunatum, cuius expositio in symbolum Quicunque a Muratorio edita tom. II Anecdot. Latin., pag. 212, inscribitur: Expositio fidei catholice Fortunati: sic enim hanc inscriptionem intelligendam putamus, ut Fortunatus auctor sit, non fidei catholice, seu symboli Quicunque, sed expositionis in eumdem symbolum, quemadmodum alias expositiones edidit in symbolum apostolorum et in orationem Dominicam. Hec sunt duo testimonia seculi uI. Si autem hoc tempore non solum Fortunatus hanc Fidem catholicam explicauit, uerum etiam canone preceptum fuit ut omnes presbyteri, diaconi  et subdiaconi ipsam memoriter discerent: illam iamdiu ante scriptam usuque plurimorum receptam fateri necesse est.

III. uetustiora porro eiusdem symboli exemplaria uel titulo carent, uel sine auctoris nomine inscribunt tantum Fides catholica. Primi generis sunt ms. Ambrosianum, olim Bobiense, ante annos mille et amplius exaratum, in quo nostrum symbolum sine ulla inscriptione legitur, teste Muratorio loco allegato pag. 224, et codex Colbertinus 784, euo circiter Pipini scriptus, in quo eiusdem symboli pars legitur; quia librarius ita mutilum se Treueris in uetustiore utique codice reperisse testatur, nullo auctoris nomine aut titulo designato. Tres alii codices referuntur a Benedictinis editoribus operum S. Athanasii, § 2, Diatribe in symbolum Quicunque, pag. 721: unus Regius 4908, alter Colbertinus 3133, ac tertius laudatus a Felckmanno, in quibus hoc symbolum omni titulo et auctoris nomine caret. Inter  secundi autem generis exemplaria preter illa seculi uI que usui fuerunt Fortunato et auctori epistole canonice, de quibus diximus numero precedenti, omnium que hactenus inuenta sunt antiquissimum est illud quod ab Usserio laudatur, ubi nullo auctoris nomine hec inscriptio prefigitur: Fides catholica. Item legitur in duobus mss. uat. 81 et uat. Regine 12; eumdemque titulum exstitisse in codice quem adhibuit Theodulfus episcopus Aurelianensis, liquet ex capitulari eius secundo, paulo post initium. Athanasii itaque nomen non ab auctore initio ascriptum, sed posteriori tempore inductum fuit: unde posteriora tantum exemplaria et scriptores septimi, octaui et noni seculi illud preferunt.

Iu. Hec, que ex codicibus et antiquioribus testibus produximus, deberent sufficere ut hocce symbolum S. Athanasio posteriori tantum etate suppositum dignoscatur. Ipsi quidem non posse illud ascribi alia plura argumenta conuincunt, tum que in precedenti dissertatione Quesnellus digessit § 12,  tum que postea addiderunt PP. Benedictini editores operum S. Athanasii in peculiari Diatriba de eodem symbolo § 3. Ludouicus Muratorius tom. II Anecdot. Latin., in disquisitione de eodem argumento, et nouissime P. Dominicus Maria Speronius dissert. 1 de symbolo uulgo S. Athanasii, Patau. 1750, ubi preterea huius symboli auctorem, non Grecum, sed Latinum esse euidenter ostendunt. Tota autem questio nunc in eo uersatur, cuinam Latino scriptori hocce symbolum tribuendum sit. Quesnellus uigilium Tapsensem opinatur. At eius sententiam primum impugnauit Iosephus Antelmius in noua de symbolo Athanasiano disquisitione Parisiis edita an. 1693, cui hac in re auctores paulo ante memorati calculos addidere.

957 u. Certe quod ait Quesnellus eumdem uigilium nonnulla eiusdem generis opera Athanasii aut aliorum scriptorum nomine edidisse, non satis probauit.  Sola Altercatio sancti Athanasii episcopi contra Arium, Sabellium atque Photinum hereticos in dialogi formam scripta, uigilii quidem est, cum ab ipso uigilio laudetur lib. u contra Eutychem, cap. 2; at non idcirco Athanasii nomine edita dici debet, cum in prefatione moneat se Athanasium loquentem inducere, ut alii scriptores inducere solent alios, quos tamen nemo idcirco dialogi auctores putat. Librum contra Mariuadum seu uarimadum Idacii Clari nomine uulgatum uigilio quidem adiudicauit Chiffletius, propterea quod ipse uigilius in laudata Altercatione lib. II, n. 45, librum aduersus eumdem se edidisse profitetur. Cum uero in eadem Altercatione uigilius prolixum locum recitet ex suo opere contra Mariuadum, qui in tribus Idacii libris contra uarimadum non legitur; hinc satis tute colligitur librum uigilii contra Mariuadum diuersum esse ab Idacii libris contra uarimadum, nec ad nos peruenisse. Quare hi postremi contra uarimadum libri uigilio tribui nequeunt, ac si ementitum Idacii nomen eisdem prefixerit. uide plura  apud Antelmium loco laudato, et admonitionem premissam libris de sancta Trinitate in editione nouissima operum S. Athanasii tom. III, pag. 602. Similia reponi queunt ceteris opusculis qui aliorum Patrum, aut Athanasii nomine inscripti, eidem uigilio a nonnullis addicuntur. Libri duodecim de Trinitate inter Athanasii opera eo precipue nomine uigilio tribuuntur a Chiffletio, quia laudantur in prefatione librorum Idacii Clari contra uarimadum, quos a uigilio Idacii ementito nomine editos presumpsit: quam hypothesim iam refellimus. Sicut autem libri contra uarimadum non uigilii, sed Idacii sunt; ita etiam libri de Trinitate, quos Idacius in laudata prefatione se lucubrasse affirmat, eiusdem Idacii, non uigilii esse dicendi sunt. Neque uero quidquam mouere potest Chiffletii nisus, qui ut eosdem libros de Trinitate uigilio asserat, longum illud testimonium ab eodem uigilio recitatum in Altercatione memorata, et excerptum ex suo libro contra Mariuadum, in ipsis  de Trinitate libris inuenire studuit. Neque enim hoc efficere potuit, nisi aliquot sententiis et Paulinis locis hinc inde collectis. Preterea hi libri nuspiam inscribuntur contra Mariuadum, uigilius autem illud testimonium ex libro contra Mariuadum se eruere tradidit. uides ergo quam imbecille hoc argumentum sit, quod ex presumpto, sed non probato uigilii usu ducitur. Cum porro libri de Trinitate non sint uigilii, sed Idacii; formule fidei eisdem inserte et inscripte Athanasii nomine, si quid probarent, non pro uigilio, sed pro Idacio probarent. Adde quod iidem libri in quibusdam codicibus concluduntur libro octauo; ille autem fidei formule ad posteriores libros pertinent, qui alii auctori tribuendi uidentur. Confer admonitionem PP. Benedictinorum in eosdem libros tom. III, pag. 601. In aliis autem manuscriptis ita et ordine, et numero, et inscriptionibus discrepant, ut nichil certum de primeuo fetu constitui queat. uide Iosephum Blanchinium in Enarratione pseudo-Athanasiana in symbolum apostolorum, pag. 69.

 uI. Opponitur, symbolum Quicunque in quibusdam codicibus illigatum, se potius subiectum reperiri Altercationi contra Arium, Sabellium, atque Photinum, que certe uigilium habet auctorem. Quid inde? Num hinc recte infertur utrumque opus esse eiusdem auctoris? Minime gentium. Librarii enim sepe plura diuersorum scriptorum opuscula in eodem codice scribere solebant. Styli ac sententiarum similitudo cum operibus uigilii, etiamsi probaretur, in hisce fidei documentis leuissima ratio est. Quis enim ignorat eam esse catholicorum consuetudinem, ut in scribendis fidei professionibus ac in proponendis fidei dogmatibus formule et locutiones in Ecclesia recepte adhibeantur, noue autem uitentur? Hinc formulas non dissimiles in diuersis licet scriptoribus, qui eadem dogmata tradidere, inuenire licebit ut ne tamen ex hac locutionum similitudine eumdem esse diuersorum opusculorum auctorem colligi queat. Hac de  causa iure P. le Quien in dissert. 1 Damascenica, n. 16, pag. 9, inefficacem demonstrat parallelum sententiarum symboli Quicunque cum aliis similibus uigilii sententiis, quippe et S. Augustinus similes formulas ac sententias exhibet.

uII. Hec, que Quesnelli sententiam respuunt, eque ualent contra Antelmium, 959 qui uincentio Lirinensi idem symbolum uindicare contendit. In cuius argumentis singillatim refellendis si quis plura desideret, adeat PP. Benedictinos et Muratorium locis laudatis, nec non P. Dominicum Mariam Speronium dissert. 2 de symbolo, cap. 4 et 5, ubi omnia ab Antelmio producta non magis uincentio quam aliis eiusdem circiter etatis scriptoribus aptari posse ostendit. Unam ipsius Antelmii coniectationem preterire non possumus, qua primas symboli lacinias Treueris inuentas, ac idcirco a Treuirensi scriptore, qualem uincentium credit, symbolum lucubratum arbitratur. Id autem colligit ex cod. Colb. 784, in quo post definitionem Chalcedonensem, et ante Nicenum symbolum  interiecta legitur ea uulgati Athanasiani symboli pars, in qua catholica de Christi incarnatione doctrina continetur, hac premissa annotatione: Hoc inueni Treueris in uno libro scriptum sic incipiente: Domini nostri Iesu Christi, et reliqua. Domini nostri Iesu Christi fideliter credat. Est ergo fides recta, etc.,  usque ad finem. Hec quidem ostendunt symbolum Quicunque sine auctoris nomine a codicis Colbertini amanuensi inuentum fuisse in uetustiori codice Treuirensi, quod antiquitatem symboli plurimum confirmat. At auctorem eiusdem symboli Treuirensem pariter fuisse nequaquam probant.

uIII. Cum uero nullus codex, nullus antiquus scriptor uigilio Tapsensi aut uincentio Lirinensi hoc symbolum tribuerit, antiquiores autem codices auctoris nomine careant, satius erit ignotum auctorem fateri, quam huiusmodi coniectationibus, que uariis scriptoribus accommodari queunt, hunc uel illum symboli auctorem traducere. Qua in re concludemus cum Tillemontio not. 34 in S. Athanasium, tom. uIII, p. 671: Il uaut donc mieux nous tenir dans les ténèbres de notre ignorance; et ie ne sais s'il ne faut point encore aiouter qu'il uaudrait mieux ne point perdre le temps à former tant de coniectures sur des choses de ce genrelà. Il peut être de quelque utilité de sauoir le uéritable auteur d'une piece, mais quand on n'en peut sauoir rien  de certain, à quoi sert-il de sauoir que c'est peut-être un tel, ou un tel? Cela est plus propre à former des contestations qu'à établir ou éclaircir aucune uérité. Contentons-nous donc d'être assurés que ce symbole n'est point de saint Athanase, mais qu'il est ancien et du uIe siècle au plus tard.



DISSERTATIO DECIMA QUINTA. De supposititio concilio Telensi et pseudo-epistola Siricii pape que Tractatoria ad episcopos Africanos dicitur. Ad capitulum 60 Codicis Romani.



961 CAPUT PRIMUM. De pseudo-synodi nomine.


 Ultimum seu sexagesimum codicis nostri capitulum continet canones Telensis concilii secundum Tractatoriam Siricii pape per Africam. Quod concilium celebratum  dicitur post consulatum gloriosissimorum Augustorum Honorii XI et Constantii, uI kalendas Martii; hoc est, anno Christi 418.

Ab omnibus pro legitima ac uera synodo ista est habita ad hanc usque diem, nec aliquem scio qui de eius controuersiam hactenus mouerit: nec Dauid Blondellus, qui in suo pseudo-Isidoro dubitationem suam de Siricii epistola proposuit iudicioque lectoris permisit quidquam aduersus illam synodum excipiendum censuit. Eamdem recenset Christophorus Iustellus in prefatione Codicis Africani, omnesque Conciliorum editores exhibent. Eam non agnoscit modo cardinalis Baronius , sed et mirum in modum extollit predicatque, uelut insigne monumentum obseruantie, qua Ecclesia Africana Romanam sedem prosequebatur, eiusque decretis obtemperabat: que 962 nimirum ante omnia in conciliis recitari iuberentur.

Quin Africana Ecclesia sedi apostolice eiusque statutis debitum semper honorem impenderit, dubium  nullum est; at qui ex monumentis que hac dissertatione discutimus, id persuadere uoluerit, is profecto bone cause male patrocinatur. Certissimum enim mihi est et synodum et epistolam, meram esse fabulam, merumque commentum;  neminemque futurum esse spero qui in meam ultro non eat sententiam,  cum ineptum istud figmentum admota sinceri iudicii luce propius penitiusque inspexerit.

Ac primum quidem de ipso concilii nomine inquirendum: de quo uarie sunt eruditorum coniecture, et nonnulla etiam  concertatio fuit inter duos magni nominis theologos Petrum Aurelium et Iacobum  Sirmondum.

Eminentissimus cardinalis Perronius Replice ad serenissimum Britanniarum regem, cap. 18, existimat pro Telensi reponendum esse Zellense; quodque aliter legatur in fronte et in proemio synodi, hoc putat scribarum oscitantie imputandum. Fauere uidetur cardinali Ferrandi Breuiatio canonum, in qua decies Zellense concilium refertur, sexies uero additur: Ex epistola Siricii pape: ut dubium non sit uel eam ipsam synodum esse que nunc Telensis 963 dicitur, uel ad illius instar confictam esse.

Suffragatur etiam Perronio Chiffletius in notis ad Ferrandi diaconi Breuiationem canonum, uel potius eum cum antiquis Conciliorum editoribus conciliat, cum eamdem asserit ciuitatem esse que Zella et Tiella, uel Thele, et Usilla siue Usula; ac proinde idem concilium Zellense, Tiellense, Telense. Et reuera hanc synodum, que in plerisque codicibus aliis Telensis dicitur, Zellensem appellari in Trecensi codice, testis est idem Chiffletius.

 Tertiam uiam ineunt cardinalis Baronius ad annum Christi 418, num. 31, et ex ipso Binius in notis ad hanc synodum: ubi secure pronuntiant non Telense, ut hactenus lectum est, sed Teleptense scribendum esse; hoc uno argumento moti, quod Donatianus Teleptensis prime sedis episcopus synodo prefuisse legatur  in proemio. Atque adeo Sirmondo arrisit hec utriusque coniectura, ut certiorem nullam unquam fuisse emendationem audacter asserat in Antirrhetico suo aduersus Petrum Aurelium.

Ridet tamen Chiffletius loco citato hanc socii sui emendationem, miraturque hanc consequentiam a uiris doctis deductam: ut eam ob rem celebratam Telepte synodum putarent, eo quod illi prefuerit Donatianus Teleptensis; quasi non potuerit synodus colligi ac celebrari presidente prime sedis episcopo in alia eiusdem prouincie ciuitate.

Chiffletio assentior in quantum uocem Telensis retinendam esse censet, maleque in eius locum Teleptensis esse substitutam in Biniana aliisque posterioribus editionibus Conciliorum.  Omnes enim anteriores editiones, omnes codices mss. et recentiores et antiquissimi, Telensem dicunt synodum non Teleptensem. Confirmatur ex eo quod difficile esset ut scribe omnes, quasi ex condicto in eumdem errorem incidissent, presertim cum semel et iterum  occurrat uox illa, in titulo scilicet, et in proemiali concilii narratione: et in hac proxime sequatur uox. Teleptensis, que uel una poterat scribas ab errore reuocare. Certe constans utriusque uocis huius distinctio ab illis facta, accurate prorsus scriptionis indicium est; alioquin oscitantes uel ignari huiusmodi opere facile uel utrobique Telensis, uel utrobique Teleptensis, posuissent, uocum scilicet illarum similitudine et affinitate delusi. Denique mendum istud nec doctis, nec indociis tribui potest: indocti enim ac 964 illitterati scribe cum a genuina uoce scribendo recedunt, mirum est si barbaram aliquam ac nullius sensus uocem non supponant: sed longe magis stupendum, si in eam hic uocem omnes incidissent qua uere Africanam episcopalemque ciuitatem, pro episcopali Africanaque itidem ciuitate supposuissent. Docti uero, quibus ignotum non fuisset quid Telensis ciuitas, quid Teleptensis; illam in proconsulari prouincia, hanc in Bizacena; uniusque prouincie  primatem, in altera nec synodum habere, nec ei preesse potuisse: nunquam Telensem synodum eam nominassent, que Teleptensem episcopum pro preside habuit. Restat igitur ut a semidoctulis impostoribus id fuerit perpetratum: qui cum fraudem architectari sibi proposuerint, satis eruditi non fuerunt ut perite eam adornarent; quod nunquam fere non contingit.

Iam quod Chiffletius Telensem ait idem esse ac Usulensem, Tiellensem, uel Zellensem, quia Za pro Dia sepe usurpatum aiunt ab Afris; fateor nimis hoc coactum mihi uideri et a proposito alienum. Esto enim usurpatum illud fuerit, quod eruditi contendunt, respectu uocum aliquarum; at nec omnium respectu fuit, nec respectu huius, de qua questio est. Si enim ita fuisset, non est ratio cur in notitia proconsularis prouincie distinctissime legamus Deumhabet Telensis: in Byzacena uero habeatur uictorinus Usulensis, cum utrinque legi deberet uel Usulensis, uel Telensis. Si dixeris ad distinctionem alterius ab altera ita factum  esse: non ergo confundenda, ut facit Chiffletius, ista nomina; sed suum cuique ciuitati tribuendum. Quanquam satis prouinciis suis discernuntur, nec necesse  erat ut una Telensis, altera Usulensis in notitia diceretur. Preterea si coniecture Chiffletiane locus esse deberet, et Za pro Dia poni, uel hoc pro illo deberet, dicenda esset illa synodus Diellensis, uel alia iterum facta mutatione Tiellensis. At constantissime dicitur Telensis in omnibus codicibus,  etiam in Corbeiensi perantiquo eodem, ni fallor, quem laudat Chiffletius; licet superius lectum in eo dicat Tiellensis. memini enim in eodem Corbeiensi codice, qui asseruatur in asceterio sancti Germani a Pratis, legere me Telensem synodum, non Tiellensem. Codicem Trecensem commemorat qui Zellensem synodum appellat eamdem quam alii Telensem: sed unicus est  aduersus innumeros. Adde quod ex 965 littera T, ut habetur in antiquis codicibus mss., facilis lapsus est ad litteram C uel Z, si dormitent scribe. Denique neminem cordatum esse crediderim qui cum in uno Africane notitie loco legat Telensem ciuitatem, et Usulensem in alio; non ad priorem statim recurrat, si forte in aliquo monumento de Telensi ciuitate  inciderit mentionem fieri. Sed de nomine satis superque dictum: de re ipsa disserendum modo.



CAPUT II. Discutitur Ferrandi diaconi Breuiatio canonum, ubi canones Telensis, seu Zellensis concilii exhibet ex epistola Siricii pape, interpolationisque arguitur.

Primum constat ex Breuiatione canonum Ferrandi diaconi aliquod uel plura concilia habita esse in Africa que Cellense, Zellense, uel Telense nuncupentur. Et ex isto quidem Ferrandi diaconi Opusculo, de Telensis seu Zellensis concilii, epistoleque ei annexe sinceritate secure pronuntiari posset, si de ipsius Breuiationis integritate constaret; cum quatuor decreta uerbum e uerbo illic describantur ex ista epistola. At merito in aliqua sui parte  adulterata et interpolata esse mihi uidetur illa Ferrandi lucubratio: nec mihi solummodo, sed et uiris quorum acerrimum  habetur in antiquitate ecclesiastica iudicium.

Franciscus Florens uir doctissimus in dissertatione de origine, arte et auctoritate Iuris canonici, pagina 163, fatetur ultro hanc Ferrandi Breuiationem  neuis scatere, et id neminem inficiaturum, qui attentius inspexerit Ferrandum, num. 103, 105, 109, 110, 111, 112, 113, 114, 115, 185, 188, 216 et 221, que enucleatius examinanda reseruabat uir eruditus in noua quam parabat Ferrandi editione. Nostri non est instituti his immorari: periculum tamen in uno et altero capitulo faciamus, ut ex ungue leonem agnoscas. Numero scilicet 103 sic habetur: Ut presbyteri alterius regionis presentibus presbyteris non sacrificent: a sensu canonis longe hec absunt. Quod enim in Greco legitur , alie uersiones de conregionalibus presbyteris, alie de uicariis seu ruris presbyteris interpretantur; nulle de alterius regionis 966 presbyteris. Tum de episcopis, coram quibus offerre prohibentur, ne uerbum quidem. Denique ciuitatis nomen omittit in altera canonis parte,  quod in ea necessarium est, ut de presbyteris ciuitatis sermo esse intelligatur, non de aliis quibusuis. Num. 105 prohibetur: Ut diaconi iudicio populi non  eligantur: ex Laodiceno XIII cum de sacerdotibus canon sancitus sit. Nonnulla etiam occurrunt in illa collectione, que annotationi alicuius studiosi simillima sunt; quale est illud num. 194: Hoc et in concilio Thenitano statutum est: quod a citandi more, qui Ferrando familiaris est, abhorret. Multa etiam obseruat Chiffletius huius Breuiationis loca, que medica manu indigeant.

2. Non satis liquet  an concilium seu Zellense, seu Telense a Ferrando citatum, in ea Breuiatione ad eumdem locum pertineat. Et, siquidem eiusdem loci est, an unum sit concilium, an plura? Pro uno et eodem habetur a Francisco Florente, Petr. Fr. Chiffletio, Guillelmo uello, Henrico Iustello, et doctissimo cardinale, quem primum nominare debueram, Iacobo Perronio. Quam persuasionem inde natam puto, quod que concilio simpliciter Zellensi uel Cellensi decreta tribuuntur, sumpta uidentur ex Siricii epistola in eo Telensi seu Zellensi concilio recitata, quod cum illa citatur a Ferrando: tum etiam nominum  affinitas laudatos scriptores in eam trahere sententiam potuit.

Plura esse et distincta concilia putat Altaserranus in notis ad Ferrandi indiculum: nec inuitus ei assentior. Primum quia distincta sunt nomina. Deinde quod ubi de Zellensi sermo est, protinus additur ex epistola Siricii pape: non item quando de Cellensi. Preterea ratio non est cur non admittatur Cellensis synodus a Zellensi distincta, siquidem duplex occurrit ciuitas Cellensis dicta in Africana notitia : altera quidem in prouincia proconsulari, cuius Episcopus loco quadragesimo quinto legitur Cyprianus Cellensis; altera uero in Mauritania Sitifensi, cuius episcopus Cresciturus Cellensis nominatur loco decimo septimo: ut uerosimillimum sit in alterutra ciuitatum illarum habitum esse concilium in ea Breuiatione Cellense seu Zellense  commemoratum. Denique ex decretis, que Cellensi, seu simpliciter ac sine addito Zellensi tribuuntur a Ferrando, uix ullum est quod 967 possit ascribi Zellensi seu Telensi, quod ex epistola Siricii designatur. Decies siquidem alterutro modo citatur, quinquies priori, quinquies posteriori. Ex prioribus citationibus, tres omnino non conueniunt epistole Siricii, scilicet que sunt n. 65, 68 et 218; due relique, n. 3 et 16, ad eam reduci possunt quoad sensum, nequaquam quoad uerba ipsa. Hoc pacto euertitur unicum alterius opinionis fundamentum.

At, inquies, cum non integra supersint Zellensis illius concilii acta, quod epistolam Siricii suscepit, decerni non potest ipsius non esse decreta, que Cellensi tribuuntur. Ita est plane. Nec nos etiam decernimus quidquam; sed coniecturis tantum agimus, ut in re obscura; sed iis coniecturis quibus contrarias paris roboris non facile obiicias. Has iterum uno confirmamus argumento. Si concilium Zellense uel Cellense  idem est ac illud cui epistola Siricii subiungitur, cur nouus canon distinctus a primo conditus est ac relatus num. 3: Ut qui post baptismum seculari militie nomen dederit, ab ordinatione arceatur: cum suscipiens ac confirmans epistolam Siricii idem habet iam decretum his aliis uerbis: Si quis post remissionem peccatorum cingulum militie secularis habuerit, ad clerum admitti non debet? uel si idem hoc decretum Siricii a Ferrando relatum est ex concilio Zellensi, cur non subiunxit, ut in aliis: Ex epistola Siricii? Cur non iisdem Siricii uerbis, quod facere consueuit cum ex epistola Siricii; excepto titulo 4, ubi quinque alie synodi ante Cellensem citantur?  Cur non idem prestitit num. 16, de continentia trium maiorum ordinum clericorum? cum et alius canon ea de re superfluus esset, epistola fusissime de eadem tractante; uel saltem huius mentio debuerat fieri.

Hec autem ideo tam scrupulose distinguenda putamus, ut uera Zellensis synodus a commentitia Telensi uel Zellensi, et genuine Ferrandi citationes a subdititiis discernantur.

Genuinam enim synodum censemus eam que simpliciter et sine additamento Cellensis uel Zellensis a Ferrando nominatur, germanasque consequenter citationes putamus numerorum 3, 16, 65, 68 et 218. Decretorumque istorum tria posteriora omnino desiderantur in epistola Siricii: alia duo implicite et quoad sensum in ea leguntur, uerba autem prorsus alia sunt, queque facile est alterius synodi uerba credere.

Commentitiam uero pronuntiamus eam synodum que Telensis dicitur: commentitiasque ac subiectas aliena manu uel citationes, uel sanctiones illas quinque  residuas, 968 que in Breuiatione Ferrandi tribuuntur Zellensi concilio ex epistola Siricii pape. De synodo ipsa inferius rationes nostras proferemus, ut et de epistola Siricii subiecta. De quinque citationibus uel decretis Ferrando suppositis, his modo coniecturis aggredimur demonstrare.

Prima  habetur titulo 4: Ut episcopus a tribus ordinetur consentientibus aliis per scripta, cum confirmatione metropolitani uel primatis: referturque hoc decretum ex Niceni concilii tit. 4 et 6, Antiocheni 19, Laodicensis 12, Carthaginensis sub Genethlio 10, Carthaginensis uniuersalis 49. Quam porro, ut miuus dicam, superflue addatur: Concilio Zellensi ex epistola pape Siricii: manifestum inde habetur quod primum Siriciane epistole decretum, ad quod solum referri posset citatio, de primatum ipsorum ordinatione agit, et de Romane sedis consensu, uel conscientia, secundum nostri codicis, quam defendimus, lectionem: nichil porro tale legitur in illo decreto Ferrandi.  Deinde secundum aliam lectionem requirit Siricius conscientiam primatis, que ordinationem uel antecedat, uel comitetur: Ferrandi decretum de confirmatione est, que ordinationem subsequitur. Preterea istud maxime ac precipue eo collimat, ut a tribus saltem ordinetur episcopus; ut comprouincialium omnium consensus scripto datus accedat, et ut ordinatio rite consummetur: de quibus ne uerbum quidem apud Siricium, qui de una sedis apostolice seu primatis prerogatiua sollicitus uidetur. Demum tot illustrium conciliorum decretis quid ponderis addit obscure synodi suffragium ultimo loco prolatum, ac eo nomine adiectionis suspectum?

Secunda  citatio est tituli 6: Ut unus episcopus episcopum non ordinet, excepta Ecclesia Romana: cuius interpolatio ac suppositio indubitata mihi uidetur. Tria enim postrema uerba, excepta Ecclesia Romana, subdititia esse probant omnes codices quotquot sunt epistole illius Siriciane, uel concilii, ex  quibus decerpta dicuntur; nec ullus eruditus diffitetur. Additum porro istud fuit non a Ferrando: quis enim crediderit eruditum uirum et canonice scientie peritissimum hanc labem inurere uoluisse sanctis canonibus: ut contra celebratissimos Niceni concilii canones totius mundi reuerentia, Leone teste, consecratos cuiquam liceret episcopos ab uno episcopo ordinandos decernere uel ordinare? Longe profecto ab huiusmodi disciplina abhorrebat Ecclesia Romana etiam temporibus Siricio posterioribus, ut passim ex Leone nostro manifestum est: sed et ex ipso Innocentio in epistola 969 ad uictricium,  quam pseudo-Siricius ille totam fere exscripsit. Absolute  enim ac sine exceptione pronuntiat: Ne unus episcopus ordinare presumat, ne furtiuum beneficium prestitum uideatur: hoc enim a synodo Nicena constitutum est atque definitum. Hanc autem disciplinam a sola Ecclesia Romana potuisse non obseruari, quis uel somniando dixerit? Quasi ipsi licitum fuisset uel canonicis Niceni concilii statutis aduersari, uel furtiuum prestare sacerdotii beneficium. Immo uero Romane imprimis Ecclesie hanc fuisse tunc disciplinam, aperte predicat Innocentius, qui uictricio Romane Ecclesie normam atque auctoritatem magnopere postulanti, uoluntati eius morem admodum gerens, digestas uite et morum probabilium disciplinas annexas litteris suis misit, per quas aduerterent illius regionis populi, Qualis, inquit pontifex, seruetur in urbis Rome ecclesiis disciplina. Et infra: Propter eos igitur qui uel ignorantia, uel desidia non tenent ecclesiasticam disciplinam, et multa non presumenda presumunt, recte postulasti, inquit, ut in illis partibus istiusmodi quam tenet Ecclesia Romana forma seruetur.

 Deinde mirum prorsus esset ut  Ecclesia Africana, que Romane erat celsitudinis emula, nec eius priuilegia amplificare auebat, tam singularem prerogatiuam , eidem ultro dedisset, nec sibi illam arroganti. Certe non studiosiorem tunc temporis quam antea fuisse Romani splendoris augendi,  probat concilium Carthaginense sub episcopo Bonifacio habitum anno Christi 525, eodem uidelicet tempore quo florebat, ac forte scribebat Ferrandus. Relecti enim ea in synodo antiqui canones ac confirmati fuerunt: quorum tres posteriores transmarina iudicia proscribunt, 970 uetantque ne ullus ad transmarina audeat appellare; ne qui appellauerit, ad communionem intra Africam suscipiatur: et ut qui in Africa non communicat, si ausus fuerit in transmarinis, damnetur. Hec illa synodus, ex quibus patet quam alienus esse debuerit Ferrandus ab huiusmodi uerbis superaddendis: ut taceam non adeo deplorate fidei credendum  eum esse, ut Concilia decerpendo adulterare et de suo amplificare uellet.

Impostoris igitur  totum hoc opus est: quem etiam certum puto integrum hoc capitulum sextum addidisse. ualde enim inutile ac superfluum uidetur prohibere, cap. 6, ne unus episcopus episcopum ordinet, postquam cap. 4 statutum legitur, ut episcopus a tribus ordinetur, consentientibus aliis per scripta; et cap. 5, ut in ordinando episcopo alii quoque episcopi super tres addantur, si ab aliquo fuerit contradictum: presertim cum priori etiam suffragium Zellensis concilii accedat.

Tres  relique citationes titulorum 130, 138 et 174, nichil quidem in seipsis falsi continent; sed ex priorum duorum adiectione in adiectionis quoque suspicionem ueniunt. Quid quod titulus 130 duo decreta Siricii in unum contrahit; et mulierem pro uidua supponit; quod denique duo postremi tituli superflui  uidentur? Nam titulus 138: Ut abiectum clericum alia Ecclesia non admittat; continetur titulo 27: Ut episcopus alienum clericum non suscipiat; et adhuc clarius habetur in tit. 53: Ut nullus episcopus, uel presbyter, uel diaconus excommunicatus communicet. Nam canones Nicenus 5, Sardicensis 16, Carthaginensis 8, et Antiochenus 2, ex quibus titulus ille 53 refertur, expressissimis uerbis definiunt, ne clericus abiectus ab alio admittatur: ut otiosum fuerit alterum titulum de eadem materia adhuc 971 ponere. Titulus uero 174: Ut uenientes a Nouatianis uel Montensibus per manus impositionem suscipiantur: ex titulo 177 prorsus inutilis redditur, et amplificatoris otiosi manum prodit. Hoc enim ultimo eadem disciplina de Nouatianis iisdem statuitur: Ut Nouatiani uel etiam Quartadecimani non recipiantur, nisi prius heresim suam condemnauerint: ita ut symbolum fidei doceantur, et chrismate ungantur, ex concilio Laodicensi tit. 7, cui suffecisset locum Zellensis illius concilii subnotari; nisi commentitie huius synodi  decreta obtrudendi libido distinctum titulum fieri postulasset.

Ex his perspicuum est fidem Breuiationis Ferrandi, aliqua saltem sui parte uacillare: qua semel in aliquibus titulis interpolatione detecta,  ceterorum eiusdem Breuiationis capitulorum plurimum detrahitur auctoritati: cum et interpolatam illam esse constet, et incertum maneat in quas eius partes grassata sit impostoris manus. Ex quo rursus sequitur, Concilio Zellensi seu Telensi, et Siricii epistole eidem annexe nichil addi roboris ex illa collectione: cum ratio subsit de eius sinceritate ambigendi, et siquidem subdititie sint alique Breuiationis illius uel partes uel citationes, ille maxime tales esse credende, que sunt de Zellensi uel Telensi concilio: quandoquidem ee semper uel sole sint, uel ordine ultime: quod adiectionis suspicionem in huiusmodi dubiis, plurimum adaugere norunt rei critice periti. Hec demum suspicio adhuc ex diuersitate citationum  illius concilii confirmatur.



CAPUT III. Huiusmodi fragmentum Telensis concilii nomine donatum, commentitium esse demonstratur.

Quidquid tandem sit de Breuiatione Ferrandi, concilium illud cuius nunc habemus fragmentum Siricii epistole prefixum, quodque Telense appellant, commentitium esse contendo, et ex his probationibus, ni fallor, persuadeo.

Prima repetitur ex iam dictis  de nomine concilii: constat enim ubique Telense scribi, nec librariorum errore ita scriptum. Liquet porro unicam esse Telensem ciuitatem, que in proconsulari iacet prouincia: Donatianum autem Teleptensem in Bizacena episcopum synodum in proconsulari habuisse, somnium est impostoris, cui nec discipline ecclesiastice, nec Africanarum regionum 972 notitie satis affuit, ut  scite fraudem texeret. Etsi enim huius nominis fuerit forte uicus aliquis in Byzacena, nusquam, tamen apud scriptores celebratur: cum tamen non ita ignobilis fuisse debuisset in qua synodus ampla conueniret, ad quam et proconsularis prouincie legati concurrerent.

2. Probabile non est synodum  habitam fuisse tunc temporis in Bizacena prouincia uI kalend. Martias, cum generalis totius Africe conuentus mense Maio sequente congregari deberet, et iam tum indictus esset. Quantum enim ex fragmento apparet, nullum maioris momenti negotium in illa synodo tractandum erat, quam lectio epistole uel epistolarum Siricii: que profecto  ad generalem usque synodum differri facile poterat, in qua maiori pompa ac splendore ab omnibus fere totius Africe episcopis audita esset epistola, que ad omnes etiam erat scripta, si inscriptioni fides.

3. Cum generalis non predicetur hec synodus,  non est ratio cur ex prouincia proconsulari  legati adfuissent Telensi illi synodo. Conciliorum enim Africanorum genera duo indicat ac decernit Mileuitana synodus: alia erant generalia totius Africe, pro causis communibus hahenda; alia particularia, pro causis, que cum communes non essent, a cuiusque prouincie episcopis discutiende erant. Quid igitur in ea synodo legati proconsularis prouincie? Animaduertit procul dubio lector eruditus quidquid id est, fictum esse ab huius synodalis fragmenti artifice, cuius tale concilium fuisse mihi uidetur.

Nescio quis Romane amplitudinis auctoritatisque prepostere studiosus,  ut uidit male successisse legatis Romanis operam quam pro iure appellationum ad sedem apostolicam deferendarum in Africanas prouincias inuehendo posuerant, sub Romanorum episcoporum Zosimi, Bonifacii et Celestini pontificatu, huiusmodi mali successus memoriam oblitterare conatus est; quod et hac arte non frustra tentandum  putauit, si celebrem aliquam synodum Africanam pluresue produceret que preceptis Romani pontificis sese ultro submisissent, eius recepissent decreta, eis obtemperassent, non in una tantummodo prouincia, sed etiam in pluribus. Credidit preterea maius adhuc pondus habituram synodum, si eo ipso tempore quo legatis Zosimi res minus feliciter cesserat in Carthaginensi concilio, synodus illa celebrata ostenderetur. Fixa est 973 igitur sub Zosimo synodi epocha. Ut uero etiam ab antiquo receptam pontificis auctoritatem in Africanis regionibus ostenderet, introduxit legatos prouincie proconsularis, qui litteras Siricii commemorarent in alia synodo Tusdritana acceptas, lectas, approbatas. Atque hec omnia coniecit in prologum fictitie synodi: quem ut conderet, oculos conuertit ad synodum Carthaginensem anni sequentis, ex cuius prefatione formam sue cudende accepit, que eodem modo incipit: Post consulatum, etc. Ex eodem et ex Mileuitano concilio presidem sue  synodi mutuatus est impostor; Donatianum scilicet Teleptensem episcopum Byzacene tunc primatem. Ex eodem etiam legatos prouincie proconsularis assumpsit, quos coram pseudo-synodo sisteret, uincentium et Fortunatianum, qui  in Mileuitana synodo Legati electi sunt ex prouincia Carthaginensi, et in prefatione pariter  Carthaginensis anni 419 nominantur.  Reliquos episcopos e uariis synodis uel epistolis arcessiuit, aut ipse finxit. Locum synodi apud Telensem ciuitatem constituit, non magnopere sollicitus an in eadem prouincia iaceret, modo sciret in Africa esse huius nominis locum. Denique epistolam Siricii Pape annexuit, cuius gratia tota hec fabula adornabatur. Hec etsi a contentiosis hominibus eludi possint, satis erunt tamen apud cordatum ac sincerum lectorem, ut fraudis reus impostor conuincatur: quod et sequentibus confirmamus.

4. Igitur mendacii indicium  ex ceteris uerbis elicitur. Inducit enim duos legatos simul loquentes: uincentius et Fortunatianus dixerunt: tum omnes episcopos synodi respondentes: Episcopi dixerunt. Postulant ut recitentur epistole Siricii; una tamen solummodo legitur. Denique ut multa barbariem spirantia omittam, reuocatur in memoriam synodus Tusdritana uel Tysdritana, cui dicuntur interfuisse episcopi Telensis huius concilii: Etiam cum Thisdre fuissemus, sicut mecum recolit memorialis auditio uestra,  etc., quasi prouincie unius episcopi alterius prouincie synodis interesse potuissent: Tusdritanam enim synodum nemo est qui generalem totius Africe conuentum asserat.

5. Cum ex toto huiusmodi concilio  aliud nichil posteritati traditum inueniatur, preter recitationem huius epistole Siricii 974 pape, profecto istud nimis affectatum est, ac merito in suspicionem trahit suppositionis tale fragmentum. Cur enim omissi canones qui a Ferrando referuntur, si in eadem synodo conditi? Cur altera epistola Siricii pretermissa, cuius mentio in eodem fragmento, queque iussa est pariter recitari? Cur alia negotia in ea synodo tractata silentio pressa sunt? Dubitandum enim non est quin in ea synodo ad quam ex primaria Africe prouincia legati conuenirent, res magni momenti uentilande essent. De his tamen ne uerbum quidem.

6. Certum est per eam etatem Africanos suarum Ecclesiarum administrationem ex propriarum synodorum  canonibus gessisse,  nec leges ecclesiastice discipline a transmarinis regionibus sibi imponi passos, tametsi cum de communi causa fidei ageretur, ut de Pelagiana heresi, ad sedem Romanam relationem dirigere non emitterent. Ea enim erat Africane discipline puritas et sanctimonia, ut eam et plereque alie Ecclesie ultro amplexe sint, et propriam sibi Romana ipsa fecerit. Africana uero uix alienas regulas suis immisceri passa est. Nec alios canones, preter Nicenos, in ea uiguisse, usuque et auctoritate donatos putem ante concilium Chalcedonense: post quod ceteri Orientalium prouinciarum canones plerisque inuecti sunt Ecclesiis ex primi canonis synodi illius ecumenice prescripto: inde est enim quod a Ferrando in sua Breuiatione commemorantur. Patuit certe in synodo illa Carthaginensi anni 419 in qua appellationum  causa uentilata est occasione Appiarii, quantopere abhorrerent Africani a transmarinis legibus intra Africam admittendis.

 7. Si que hic predicantur de gestis in utraque synodo, Tusdritana et Telensi, uera omnino essent,  nunquam ea referre pretermisissent legati pape Bonifacii in laudata synodo Carthaginensi: ut auctoritatem sedis apostolice, cuius asserende gratia missi fuerant, tali preiudicio confirmarent: non  paruum enim fuisset recepte huius auctoritatis argumentum, quod a gemina synodo, utraque numerosa, altera in proconsulari seu primaria prouincia, altera in Byzacena coram legatis episcoporum proconsularium habita, tanta cum ueneratione recepta esset pontificis Tractatoria seu Tractoria, tam auide audita, insertaque synodicis actis tanquam discipline norma, 975 cui parere omnibus necessitas esset. Nihil tale egerunt legati: ut uel proprie cause obliti dicendi sint, quod probabile non est; uel fictitium credendum sit quod hic de utraque synodo obtruditur.

8. Cum tota hec synodus, uel synodi pannus eo concilio descriptus sit, ut ei Siricii epistola subiungeretur, atque ita alterutri ex altera suffragium conciliaretur;  non erit quo concilii istius sinceritas ac ueritas utcunque fulciatur, si semel de epistole constiterit: cum gemina synodus Africana non ita hebes et uecors putanda sit, ut commentitiam epistolam uelut sinceram et genuinam amplecteretur,  ac pro decreto apostolico susciperet. Nihil est autem, meo iudicio, clarius, quam huius epistole impostura et suppositio, quam uariis argumentis palam facere sequenti capite conabimur.



CAPUT Iu. Siricii epistola fragmento subiuncta suppositionis arguitur. Primum argumentum ex primo epistole decreto; cuius uarie lectiones ac sensus uarii expenduntur.

Ante omnia primum huius epistole decretum ad examen reuocandum est,  cum in eo difficultatis non parum uersari uideatur, tum ex ipsa eius materia, tum ex diuersa lectione, que in uariis codicibus occurrit. In Oxoniensi enim ita habetur: Primum, ut extra conscientiam sedis apostolice primates nemo audeat ordinare: integrum enim iudicium est quod plurimorum sententia consecratur. In collectione  Conciliorum et in Thuaneo codice sic legitur: Primum, ut extra conscientiam sedis apostolice, hoc est primatis, nemo audeat ordinare: integrum enim iudicium est, quod plurimorum sententia consequatur. Denique apud Innocentium, ex cuius ad uictricium epistola hec tota fere sumpta est, ita refertur: primum, ut extra conscientiam metropolitani episcopi nullus audeat ordinare episcopum: integrum enim est iudicium, quod plurimorum sententiis confirmatur.

Sensus uerborum Innocentii clarissimus est, nichilque continent quod canonum Nicenorum aliorumque antiquiorum discipline non omnino congruat.

Sensus eorumdem, ut iacent in codice Oxoniensi, planus est. Per sedem enim apostolicam, Romanam intelligit: per primates uero, singularum prouinciarum Africanarum metropolitanos designat; uultque auctor epistole prohibitum esse ne quisquam 976 Africanorum metropolitanorum ordinari posset absque consensu et conscientia Romani episcopi: atque adeo non dubito quin hec genuina sit adulterine  epistole lectio. Quod enim in editione uulgari legitur: Ut extra conscientiam sedis apostolice, hoc est primatis, nemo audeat ordinare: prorsus non uideo ad quem commodum sensum possit reuocari. Franciscus Florens antecessor Aurelianensis eruditione conspicuus in Tractatu 6 ad Tit. 6 decretalium, de electione et electi potestate, pagina 194, putat uerba hec esse interpolata, legendumque tantummodo: Extra conscientiam primatis, deletis his uerbis intermediis: sedis apostolice hoc est: tanquam subdititiis. Reclamat Chiffletius ex auctoritate uetustissimorum codicum, qui integram illam lectionem exhibent, inter quos Corbeiensem laudat antiquitate uenerandum. Ipse uero uerba illa apostolice sedis  conseruans, de primate ipso interpretatur, cui ad hunc effectum apostolica ipsa summa auctoritas iure competeret: ut nichil necesse esset eo in casu Romanum pontificem conuenire: atque id nominis ab antiquioribus cuicunque sedi episcopali passim attributum legi. Postremum quidem istud fateor: sed inde crescit difficultas, non soluitur. Si enim quelibet sedes erat apostolica, eoque nomine decorabatur, quomodo primati ita proprium erit, ut eo designatum primatem pontifex uelit? Deinde etsi posset quelibet episcopalis sedes dici apostolica, uix tamen eo modo id usurpatum inuenias, quo in hoc decreto, presertim uero a Romane sedis pontificibus, qui titulum istum uix cum solis maioribus Orientalium partium sedibus communicabant: quemadmodum Leo noster ad Martianum Augustum scribens de Anatolio CP. episcopo : Non dedignetur inquit, regiam ciuitatem, quam apostolicam non potest facere sedem. Denique non iis uerbis usus esset Siricius, que interpretatione egerent;  sed uel solummodo primatem, uel, quod Afris familiare erat, prime sedis episcopum dixisset. Quanquam et hoc ualde superuacaneum erat Africanis regionibus commendare, que id et propriis legibus cautum habebant, et religiose obseruatum.

Aliud igitur fuit auctoris epistole consilium, quod facile ex codicis Oxoniensis lectione intelligitur: nimirum hoc sancitum presenti decreto uoluit, ne Ecclesiarum Africanarum primates absque conscientia Romane sedis ordinarentur: Ut extra conscientiam apostolice sedis primates nemo audeat ordinare. Que lectio inde etiam confirmatur, quod nisi legatur primates, nullum erit nomen quod a uerbo illo ordinare regatur: ex quo fiet ut et oratio manca sit, et sensus 977 ambiguus. Ordinandi quippe uox non unius est potestatis apud scriptores rei canonice, ipsosque canones. Sepe enim, ut alibi annotauimus, administrationem significat, aliquando consecrationem episcopi, frequentissime secundi, tertii, aliorumque  inferiorum ordinum celebrationem designat: et ad quem istorum significatuum ea uox hoc loco cerceri debeat dubium remanebit, si uulgaris lectio retineatur. Quamobrem nostram esse preferendam, ut auctoris menti congruentem, existimo.

uerum ut communiori uocum usui et grammatice legibus non accommodatur, ita regionum istarum discipline ac moribus prorsus aduersatur. Si enim primatum nomine Carthaginensem episcopum intelligat, non pluralis, sed singularis numerus apponi debuerat; cum unicus esset huiusmodi primas in Africa. Sed et quam hoc ab Africanis iuribus et consuetudine alienum, ut ad episcopum Romanum de ordinando Carthaginensi episcopo consultatio uel relatio mitteretur! Quod si per primates metropolitanum uniuscuiusque prouincie episcopum seu prime sedis antistitem designat; iam uero ineptissimum est ac ridiculum istud decretum, quod primates extra conscientiam sedis apostolice ordinari uetat: cum  primates in Africa, excepto Carthaginensi, nunquam oridinarentur, ut sepius a uiris eruditis obseruatum. Fixe quippe non erant primatum sedes iis in regionibus, sed desultorie; nec episcopi a suarum sedium antiquitate uel dignitate primatus honorem consequebantur; sed sedes ipse ad hanc prerogatiuam episcoporum suorum primatu etatis et consecrationis antiquitate euehebantur: ita ut quisquis ordinabatur episcopus, is inter suos comprouinciales episcopos ultimus esset: excepto Carthaginensis ciuitatis episcopo, qui totius Africe primas ordinabatur ex proprio sue sedis priuilegio. Hancque consuetudinem etiam post Gregorii Magni pontificis Romani tempora uiguisse in Africanis regionibus, patet ex illius epistola ad episcopos Numidie, quibus consuetudinem  suam immotam permanere concedit, siue de primatibus constituendis, siue de ceteris capitulis. Quanquam idem ad Gennadium Africe exarchum scribens optat ab eo concilium Africanorum episcoporum admoneri, ut primas non passim, sicut moris est, per uillas, sed in una, iuxta eorum electionem, ciuitate resideat.

Primum igitur argumentum aduersus hanc Siricii nomine confictam epistolam ex huius primi decreti insulsitate repetatur, quod quouis modo legeris, nec ad usum loquendi, 978 nec ad grammatice leges, nec ad Africanam disciplinam et consuetudinem possis accommodare.



CAPUT u. Alia suppositionis argumenta proponuntur aduersus Siricii pseudo-epistolam.

Secundam probationem nostram inde conficimus, quod hec epistola tota fere concinit cum epistola Innocentii  pape I ad uictricium Rothomagensen episcopum: ut alteram ex altera transcriptam esse necesse sit. A Siricio descriptam epistolam Innocentii successoris sui nemo dixerit  . Innocentium a Siricio mutuatum esse, ne suspicabitur quidem, qui attenderit Innocentium non omissurum fuisse de Siricio mentionem iniicere, si eius uerba et decreta usurpasset, cum id in epistola ad Exuperium prestiterit, etsi non tanta esset necessitas. Deinde uel uictricium ad epistolam Siricii remisisset, uel nouam proprio marte ac stylo condidisset. Denique nichil immutasset in decretis, nichilque truncasset eorum que ad sedis apostolice splendorem pertinebant.

3. Nihil somnio similius est quam  quod indicatur in prefatione, propter Afros maxime has litteras datas esse a synodo romana: Quia in presenti pre ualetudine corporis aut fesse etatis causa minime adesse potuerunt. Quasi Romam ad synodos conuenire solerent Africani episcopi, et sola aduerse ualetudinis,  aut effete etatis causa eosdem a synodo absentes fecisset. Admirationem adhuc auget, quod quasi de fortuita synodo loquitur initio epistole: Cum in unum plurimi fratres conuenissemus ad sancti apostoli Petri reliquias, etc.; a cuiusmodi fortuito conuentu cur plerique abfuerint, non est ex ualetudine uel etate ratio arcessenda.

4. Non minus  abhorrent ab illius eui moribus et agendi modo cum Africanis, uerba illa duriora: Nemo audeat: quibus erga Africanos usum esse Siricium non facile quis crediderit.

5. Quenam est hec ratio decreti primi, ut uidelicet sine conscientia seu metropolitani, seu primatis, seu sedis apostolice nemo ordinare presumat  : Integrum enim iudicium, quod plurimorum sententia consecratur? Quis primatem plurimos esse dixerit? Quis iudicium consecrari alicuius sententia? At eadem ratio, inquies, affertur ab Innocentio. Puto ego mendosam esse Innocentii lectionem et interpunctionem, hecque uerba integrum iudicium est, etc.,  ad posteriorem decreti partem pertinere, cuius optima 979 est ratio: Integrum iudicium est quod plurimorum sententiis confirmatur: ne unus episcopus ordinare presumat episcopum, etc. Nec gratis aut sola hac ratione nixus id coniicio: auctoritas enim codicis Oxoniensis accedit, in quo causatiua particula enim desideratur ante uocem iudicium: tametsi  eam in contextu epistole posuimus ex aliis codicibus. Idem porro non ualet pro Siriciano loco;  cum illa uerba primum capitulum claudant, nec ad sequentia referri possint, que pro alterius decreti initio ponuntur.

6. In secundo illo decreto uerba hec adduntur, que apud Innocentium non reperiuntur:  Propter arrogantiam. Post hec uidelicet uerba: Ne unus episcopus episcopum ordinare presumat. Quasi hoc licuerit, modo citra arrogantiam fieret. Ubi interpolationi et discipline et lingue corruptela miscetur.

7. Manifestam faciunt impostoris uel malitiam uel inscitiam  uerba hec capitis IX: Suademus ut sacerdotes et leuite cum uxoribus suis non ceant, quia in ministerii quotidianis necessitatibus occupantur: ubi suadet et hortatur auctor epistole, sicut et inferius, hortor, moneo, rogo, etc., quasi lege continentie non tenerentur sacerdotes et leuite: non ita Innocentius, cuius uerba corrupit; nam pro suademus, habet: Tenere Ecclesia omnino debet. Non ita Siricius ipse in epistola ad Himerium Tarraconensem, ubi sacerdotes et leuitas de uxoribus propriis filios procreantibus,  quasi grauissimi criminis reos lacessit, additque: Quarum sanctionum  sacerdotes omnes atque leuite insolubili lege constringimur, ut a die ordinationis nostre sobrietati ac pudicitie et corda nostra mancipemus et corpora. Decernitque insuper ut qui huius criminis rei conuicti fuerint, a ministerio suo pellantur, eisque omnis indulgentie aditus precludatur. Perspicuum igitur est auctorem epistole, sacre discipline, que Siricii temporibus in Romana Ecclesia uigebat, et ab ipso Siricio fuerat sancita, uel ignarum fuisse, uel contemptorem: quod de Siricio uel alio pontifice Romano dici nefas est.

8. Ineptum illud figmentum, in iis que ab Innocentio uel aliis mutuatus non est, ita  rudis est et infantis loquele, ut uix queat stylo mentem suam auctor exprimere. Talia sunt, populi uoluptatem sequi, fesse etatis causa, precepta imperare, pari more pro similiter, a canonum ratione euagari.

980 9. Quid sibi uult nugator ille cum sacerdotem   omni momento paratum esse debere ait, ne aut sacrificium offerre, aut baptizare cogatur? De baptismo quidem occasio nasci poterat ex instante catechumenorum uel infantium morte: at sacrificiis offerendis stati dies erant constituti, certeque diei hore, nec timendum erat sacerdoti ne omni momento offerre cogeretur: cum soli dominici festiuique dies mysteriorum celebrationi deputati essent. Longe correctius loquitur Innocentius cum sacerdotibus ait et orandi et sacrificandi iuge officium esse; iuge enim officium est, non iugis omni momento necessitas.

10. Non memini me unquam legere epistolam antiqui alicuius pontificis Romani, quam  Rome datam, uel in concilio episcoporum, in fine notaret: quando enim synodalis epistola mittitur, id statim in fronte exprimitur in hunc modum ab ipso Siricio usurpatum: Siricius et sancta synodus octoginta episcoporum que Rome conuenit apud S. Petrum.

11. tam aduersus hanc epistolam quam contra concilii ipsius ueritatem facit, quod cum sepius de  continentia clericorum actum sit in Carthaginensibus conciliis,  nunquam tamen de Telensi concilio, uel de epistola Siricii in eo relecta facta est mentio: cum tamen precipua epistole materies continentiam sacerdotalem attineret. Exstat etiam in Codice Africano num. 4 suffragium Faustini Potentine Ecclesie episcopi, legatique Romane Ecclesie, in quo ita loquitur: Placet ut episcopus, presbyter, et diaconus, uel qui sacramenta contrectant, pudicitie custodes ab  uxoribus se abstineant . Quod suffragium uel ad Carthaginensem anni 418, uel ad sequentis anni synodum pertinet, que utraque Zellensi uel Telensi posterior fuit. Porro legationis sue eiusque sedis, cuius uices gerebat, oblitus esset Faustinus, nisi hoc loco laudasset Siricii epistolam ad Afros missam. Quod uero nichil de ea commemorent uel legati apostolici, uel Aurelius, cuius auctoritate uincentius et Fortunatianus ad Telensem synodum essent delegati, uel ipsi uincentius et Fortunatianus, qui utrique huic Carthaginensi synodo aderant, certissimum apud me est suppotitionis illius epistole argumentum.

Facessat ergo illustrissimi Petri Marce coniectura: qui primam continentie clericalis necessitatem apud Africanas Ecclesias a Siricii constitutione manasse asserit Concordie lib. I, cap. 8, num. 4. Unde enim id 981 affirmandi fiduciam cepit, inde ego idem negandi argumentum sumo. Quippe cum tam in concilio  Carthaginensi anni 390 quam in preterito concilio quod in illo citatur, mentio non sit Siriciani decreti in Africam missi et recepti, melius ex illo reiicitur quam astruitur Siriciane huius epistole auctoritas. Deinde quis Marcam docuit concilium illud preteritum canone Carthaginensi notatum ante annum 388, uel etiam ante Siricii pontificatum celebratum non fuisse? Denique illa ipsa secunda synodus Carthagine habita ab apostolorum doctrina et a totius antiquitatis obseruantia, non a Siriciano decreto, auctoritatem suam arcessit: Ut, inquit, quod apostoli docuerunt, et ipsa seruauit antiquitas, nos quoque custodiamus. Carthaginensis I sub Grato episcopo, que Iulii pape temporibus celebrata dicitur, legem sancit: Ut nullis liceat ab affectu abstinentibus carnali apud extraneas pariter commorari; ubi et legem continentie iam olim indictam iisdem supponit, quorum castitati prouidet, et clericos eadem lege cercere uidetur: cum in fine canonis aliam laicis penam, aliam clericis uideatur imponere: Si ergo laici sunt,  inquit, post commonitionem, si contempserint, a communione separentur. De clericorum pena silet, quoniam precedentium canonum auctoritate nouerant procul dubio sancitam fuisse. Sed tamen supponit clericorum aliquos lege continentie astrictos: alioqui superuacanea laicorum exceptio. Ita canon 25 Carthaginensis III dicti communis est clericis et continentibus.

Addo preteritum illud concilium a Carthaginensi II citatum, non tam legem tulisse de continentia clericorum, quam de continentie et castitatis moderamine tractasse. Ipsa sunt uerba Canonis, que non satis perpendit Marca, nec tam probant edictum ut clerici ab uxoribus abstinerent, quam indicatum, qui clericorum ad hoc non cogi deberent, qui uero essent cogendi: nonnullis uidelicet seuerioris discipline studiosis, minores etiam clericos abstinendi necessitati subiicere uolentibus. Quam interpretationem ex ipsius canonis lectione emergentem confirmat  alter canon concilii Carthaginensis anni seu 398 seu 401, qui in Codice Africano septuagesimus numeratur: Placuit, inquit, episcopos, et presbyteros, et diaconos secundum priora statuta etiam ab uxoribus abstinere: quod nisi fecerint, ab ecclesiastico remoueantur officio. 982 Ceteros uero clericos ad hoc non cogi, sed secundum uniuscuiusque Ecclesie consuetudinem  obseruari debere. Ubi canon priora statuta innouans, hoc imprimis constituit, ac illis constitutum demonstrat, quinam clericorum continentie legi subiiciendi essent, tres scilicet priores gradus: quinam suo hac in re arbitrio essent relinquendi. Simulque docet quasdam fuisse in Africanis regionibus Ecclesias que hanc consuetudinem obseruarent, ut ceteros clericos compellerent ad subeundam continendi necessitatem; queque alias etiam ad eamdem obseruantiam uellent pertrahere. Unde occasio data ut in illo preterito concilio de continentie et castitatis moderamine tractaretur: et soli gradus isti tres conscriptione quadam castitati per consecrationem annexi sint.

Ex dictis satis superque probatum, ni fallor, habetur, quidquid siue in illo synodi fragmento, siue in epistola Siriciana ei subiuncta continetur, prorsus commentitium esse et impostoris arte confictum. Unum est ex quo fidei non nichil mereri uideatur: quod uidelicet inserte sint synodus et epistola Codici  illi Romano, cuius et antiquitatem et sinceritatem ipsi tanto pere commendauimus. uerum non tanti est hec ratio, ut contrariis argumentis superius prolatis preponderare debeat:  cum facile potuerit posterioribus seculis genuino codici fictitium scriptum superaddi. Hoc eo probabilius est, quod ultimum capitulorum locum occupat, ubi plerumque annecti solent siue appendices, siue supplementa, siue quid aliud uel germanum, uel supposititium. Nec hoc sine exemplo:  simili enim fraude auctiorem una epistola esse factam Dionysianam decretorum pontificiorum collectionem, inferius probabimus in notis ad epist. 1 . Breuiationem canonum Ferrandi diaconi nonnullis etiam additamentis esse similiter interpolatam  diximus superius cap. 2; sexcenta sunt alia huiusmodi exempla.

Sed et idem hic locus manifeste adhuc imposturam prodit. Si enim genuine essent synodus et epistola, non tam diu latuissent Ecclesie Romane clerum, nec ad postremum  codicis locum reiecte essent.  Cum enim unaqueque illius pars per id temporis eidem inserta sit, quo uel innotuit, uel in usum et auctoritatem recepta in Ecclesia Romana: mirum certe esset genuinam Siricii epistolam tam sero ad notitiam Romanorum 983 peruenisse, uel ab iisdem esse probatam. Incredibilis etiam supinitas, si acta synodi numerose, et Romane Ecclesie uotis tam secunda uoluntate suffragantis posthabuissent, neque in scrinia sua et Codicem Romanum nisi post centum annos retulissent; presertim cum tot alia scripta minutioris momenti in suum illum Codicem canonum et constitutorum ultro coniecerint: fidei libellos, epistolas, narrationes, et alia bene multa, que nec ad synodorum uel decretorum pontificiorum auctoritatem accedunt, nec Romanam rem proxime attinebant. Nihil est igitur unde ex codice genuino subdititie huiusmodi scriptiuncule auctoritas concilietur.

Ceterum si cuius forte mentem hec incessat opinio, utrumque illud monumentum inter spuria scripta  relegari inuidioso erga Romanam Ecclesiam animo; is profecto et de nostra mente pessime iudicat, et quid uere sedis apostolice rationibus conducat, minime nouit. Reuera enim et Ecclesie Romane epistola illa et Siricii memorie  contumeliosa est. Cum uidelicet sanctior semper fuerit Ecclesie huius primarie disciplina circa alia passim capita, maxime  in iis que ad clericorum sanctimoniam continentiamque spectant, ceteris Ecclesiis religiosior merito iure semper est habita. Hinc prima uidetur subdiaconis continentie legem indixisse. Hinc Ancyrane synodi canonem illum decimum suis regulis ut accenseret non ante sibi persuasit, quam illum seueriori sue discipline accommodaret: quoniam uidelicet canon ille diaconis qui in sua ordinatione continentie legi sese subdere recusarant, coniugii licentiam indulgebat. Hinc denique Siricius ipse in genuina epistola ad Himerium Tarraconensem 984 episcopum, sacerdotes et leuitas omnes diuinarum etiam sanctionum insolubili lege constringi scribit, ut a die ordinationis sue sobrietati ac pudicitie et corda sua mancipent et corpora. Et nichilominus facetus ille pseudo-epistole artifex, quasi de seruanda a sacerdotibus continentia preceptum non haberet Siricius, eumdem inducit uelut consilium dantem, suadentem, hortantem, rogantem denique ne illi cum uxoribus suis ceant, non quasi rem imperatam, sed uelut dignam,  pudicam et honestam suggerat.

 Hoc uidere nostri seculi nouatores clericali continentie infensi, et Siricii, ut putabant, indulgentiant notare non omiserunt, uelut ad suum dogma magis accedentem quam reliqua pontificum decreta. Inter ceteros Georgius quidam Calixtus in academia Iulia professor in tractatu de Coniugio clericorum, quem Helmestadii edidit ann. 1631, pagina 345 hec habet: uidetur, inquit, Siricius magis persuadere uelle quam cogere; et consilia potius quam imperia promere: Suademus, ait, item: Hortor, moneo, rogo. Et inferius pagina 355: Neque dissimulandum est, inquit, uideri Siricium in posteriori ad Africanos epistola mitius et remissius agere . . . ., forte a moderatioribus admonitus, aut iam sentiscens et animaduertens , de feruore suo aliquid decedere passus est. uides ut isto panno misere abutantur heretici, et quantopere intersit honoris et sedis apostolice, et Ecclesie Africane, et synodorum, ne diutius pseudo-synodus et pseudo-epistola sub ista larua et catholicis imponant, et hereticis illudendi  occasionem ministrent.





BALLERINIORUM OBSERuATIONES In Dissertationem Xu Quesnelli de concilio Teleptensi, seu uerius Zellensi, quod una cum Siricii epistola in eo recitata a suppositionis nota uindicatur.



CAPUT PRIMUM. Quanta auctoritate hoc concilium sincerum probetur. Audax Quesnelli nisus. De nomine huius concilii. Refellitur premisse dissertationis caput primum.


985 I. Teleptense aut uerius  Zelrense concilium, seu potius huius concilii fragmentum, quod cum Siricii epistola in eo recitata prodiit in lucem, adeo multis iisque antiquissimis mss. collectionibus, ac Ferrandi Carthaginensis Ecclesie diaconi auctoritate munitur, ut de eius sinceritate iure  ambigi non posse uideatur. Hinc Blondellus licet in suo pseudo-Isidoro, pag. 550, contra epistolam Siricii duo obiecta proposuerit, non tamen eam aut concilium suppositionis accusare ausus est. Immo uel unum Ferrandum sufficere ad conciliandam utrique auctoritatem fatetur. Quesnellus uero audentior utrumque meram esse imposturam in premissa dissertatione demonstrandum suscepit. Hac autem in re homo, qui coniectationibus facile indulget, adeo profecisse sibi uisus est, ut capite primo non dubitauerit scribere: Certissimum mihi est et synodum, et epistolam meram esse fabulam, merumque commentum: neminemque futurum spero qui in meam ultro non eat sententiam, cum ineptum istud figmentum admota sinceri iudicii luce propius penitiusque inspexerit. Quo uero hec spes eius euaserit, ex eruditissimorum uirorum qui postea de hoc eodem argumento disseruere, iudiciis liquet. Non allegabimus Italos, ne studio partium ducti credantur. Ipsos Gallicanos auctores qui celebriores sunt considerare sufficiet,  Tillemontium nimirum, Natalem Alexandrum, Baluzium, Pelagium, atque Constantium, quorum primus, etsi Quesnelli studiosissimus, propositis iis que dubium mouere queunt, eruditorum iudicio cuncta subiiciens, figmentum affirmare non potuit: quatuor uero ultimi tum synodi, tum epistole propugnandam ac Quesnelli sententiam refellendam putarunt. Horum autem uestigiis nos insistentes, ac presertim Baluzii, qui in fine librorum Petri de Marca de Concordia sacerdotii et imperii dissertationem adiecit de concilio Teleptensi; dum obseruationes in singula Quesnelli capita subiiciemus, speramus fore ut multo apertior ueritas elucescat.

II. Primum uero recolende sunt manuscripte collectiones que huic synodo et epistole Siricii auctoritatem concilient. Olim cum e sola editione Merlini in conciliis prodierint, in Merlino autem plura apocrypha inueniantur: ipsorum ex impuro fonte  dubia esse poterat. At alie tres uetustissime collectiones, Corbeiensis, Fossatensis, et illa hoc tome impressa postea detecte, que una cum aliis prestantissimis documentis fragmentum huius concilii ac Siricii epistolam ad nos transmiserunt, omnem suppositionis suspicionem 987 excludunt. Tanta enim harum collectionum antiquitas est, ut sicut de ceteris documentis, nisi quid exploratum obstet, dubitare non licet; ita neque de Zellensis concilii fragmento, ac de Siricii epistola, quibus nichil certi opponi uidebimus. Quesnellus, qui nostre collectioni primum abs se edite plurimum iure attribuit, idcirco hoc fragmentum  et epistolam reiicienda putat, quia hec ultimo capitulo collocata et addititia esse presumit. At cum hoc capitulum alia non pauca excipiant, omniaque propria esse huius uetustissime collectionis probarimus not. 1 in cap. 67, maximum ex hac ipsa collectione auctoritatis argumentum, ipso Quesnello astipulante, debet accedere. Adde alias duas optime note collectiones, unam in ms. Colbertino 3368, alteram in uaticano 3827. Alia duo exemplaria regia Baluzius memorat, et duo pariter collegii Soc. Iesu P. Harduinus: que cuius collectionis sint ignoramus. Plurimum etiam auctoritatis accedit e cod. ueronensis capituli 59, cui similis est alius ant quus liber capituli Lucensis. In his enim, qui mille et amplius annos excedunt, antiquissima abbreuiatio canonum continetur, quam ex uetustioribus collectionibus Hispanicis et Gallicanis excerptam in Tractatu de Collectionibus animaduertimus. Hi omnes codices quoad hanc synodum sunt Gallicani, uel e Gallicanis  codicibus originem ducant.

III. Alium uero codicem Africanum adhibuit Ferrandus in Breuiatione canonum, cum eiusdem concilii et Siricii epistole meminit. In eo autem codice non mutilum, sed integrum reperisse ipsum concilium ex eo licet, quod alios eiusdem canones laudat, qui in uulgato fragmento non inueniuntur. Cum porro idem Ferrandus ex conciliis que plenaria non sunt, solos referat canones synodorum prouincie Byzacene, uti obseruauimus in allegato Tractatu part. Iu, c. 1, palam fit eum in recensendis huius concilii canonibus usum fuisse ms. exemplo Byzace norum peculiari, quod multo euidentius omnem suppositionis suspicionem prorsus abstergit. Hoc inuictum testimonium non diffitetur ipse Quesnellus; ac propterea cap. 2 inquit: Ex illo quidem Ferrandi diaconi opusculo de Telensis, uel Zellensis concilii, epistoleque ei annexe auctoritate secure pronuntiari  posset, si de ipsius breuiationis integritate constaret. uerum ut illa supposititia euincat, hoc quoque Ferrandi opusculum interpolationis accusat. Ita omnia illi suspecta sunt, que eius sententie non fauent. Eia uero uideamus num que in tota dissertatione opponit, tanta ac talia sint, ut aduersus tot collectionum et codicum prestantissimorum fidem, nec non aduersus uulgatam Ferrandi Breuiationem probabile dubium iniiciant.

Iu. Primum eius caput, ubi de synodo agit, nunc expendamus. Affirmat ibidem omnes anteriores editiones, omnes codices mss. et recentiores et antiquissimos Telensem dicere synodum, non Teleptensem. Cum uero Tela sita sit in prouincia proconsulari, non uero in Byzacena; hanc synodum, cui presederit Donatianus Teleptensis Byzacene prouincie primas, ab impostore confictam colligit cap. 3, n. 1: Constat enim UBIQUE Telense scribi, nec librariorum errore ita scriptum. Liquet porro unicam esse Telensem ciuitatem, que in proconsulari iacet prouincia: Donatianum autem  Teleptensem in Byzacena episcopum, synodum in proconsulari habuisse somnium est impostoris, cui nec discipline ecclesiastice, nec Africanarum regionum notitie satis affuit, ut scite fraudem tegeret. Hic autem iure Quesnellum coarguit Stephanus Baluzius audacter affirmantem omnes codices Telensem dicere synodum, non Teleptensem: cum ille ipse codex Thuaneus, nunc Colbertinus 932, in bibliotheca Regia, quo idem Quesnellus in sua editione usus est, diserte ac distincte habeat: Incipit concilium Teleptense super tractoria S. Cyricii pape urbis Rome per Africam, et dein in ecclesia Apostolorum plebis Teleptensis, ac in ipsa tabula capitulorum, quam ex eodem codice sue editioni prefixit, num. 62: Constituta Theleptensis concilii. Si codicem hunc, quem adhibuit dum hec scriberet, oblitus est; que fides ipsi habenda dum omnes codices Telensem dicere pronuntiauit? Alius quoque codex regius quondam S. Petri Pictauiensis apud Baluzium cum Thuaneo concinens, Teleptense  concilium et plebis Teleptensis similiter prefert. Addimus antiquissimam abbreuiationem canonum, que exstat in peruetusto ms. ueronensi 59, ubi habetur: Ex synodo Teleptensi; quam lectionem librarii oscitantia Te litteris diminutam 989 exhibet etiam codex Lucensis: Ex synodo Leptensi. Cetera uero exemplaria, que Teleptensis uoce carent, falsum est conuenire in uocabulo Telense. Nam aliud exemplar regium, quod antea fuerat archiepiscopi Remensis, Telenense utrobique exhibet: et paulo dissimiliter Thellenense legitur in ms. uat. 3827. Codex Colb. 3368, qui duas collectiones continet, ut uidimus in Tractatu part. II, c. 8, n. 2, duplex complectitur huius concilii exemplar; et in secundo Telenense scribitur. Codex autem uat. 1340 Telesense habet. Duos alios codices Colbertinos, et unum regium laudat Baluzius, in quibus canones eiusdem synodi uocantur Telinenses. In catalogo conciliorum premisso collectioni Herouualliane apud Petit, tom. I Penitentialis  Theodori, pag. 265, legitur: Canones Tholonenses episcoporum 33. Cum ergo uerum non sit omnes codices Telensem uocare hanc synodum, perperam omnino Quesnellus ex hac, quam male presumpsit, omnium exemplarium concordia intulit uerum nomen esse Telense, et synodum Tele ciuitatis indicari, que non ad Byzacenam, sed ad proconsularem prouinciam pertinet.

u. In tanta codicum et lectionum uarietate error procul dubio librariorum alicubi irrepsit. Tres memorati codices, qui Telenense, uel Thellenense exhibent, certissime errant, cum Donatianum ciuitatis Telensis episcopum uocant. Ex aliis enim indubiis documentis eum Teleptensem episcopum fuisse manifestum est. Hinc autem lectio quoque Telenense, uel Thellenense errori tribuenda, cum Telena, uel Thellana Africe ciuitas ignota sit: cademque ratione mendose pariter sunt lectiones Telesense, Telinense, ac Tholonense. Relique igitur sunt due lectiones  Teleptense, et Telense, que postrema in mss. frequentibus legitur, uti sunt duo codices uindebonensis, et Oxoniensis nostre collectionis, Corbeiensis, Colbertinus 3368 primo loco, et duo collegii Soc. Iesu, qui a P. Harduino laudantur. Cum uero constet Donatianum fuisse episcopum Teleptensem, inscriptio Concilii Teleptensis nichil repugnat. Econtra uero lectio Telense, si ad Telam ciuitatem proconsularem referenda sit, cum agatur de synodo prouincie Byzacene, errori amanuensium est ascribenda, sicuti manifesto eorumdem lapsui adiudicari debet similis uox Donatiano episcopo afficta in tribus mss. que memorauimus. Quemadmodum uero in his tribus mss. ubi Donatiani episcopatus indicatur, pro Telensis ciuitatis episcopus legendum est cum aliis codicibus Teleptensis; ita etiam in concilii nomine pro Telense corrigendum uidetur Teleptense, ut non pauci codices inscribunt.

uI. Hic uero difficultatem non leuem mouere potest Breuiatio Ferrandi, in qua hoc concilium decies  laudatur num. 3, 4, 6, 16, 65, 68, 130, 138, 174 et 218; nullibi autem Teleptense uocatur, uel Telense, sed Zellense, uel Tiellense. Duo tantum huius Breuiationis exemplaria hactenus inuenta sunt, Trecense et Corbeiense. In Trecensi, ut notauit Baluzius, semper appellatur Zellense, uno tantum numero tertio excepto, in quo Cellense scriptum fuit, ubi errore librarii C pro Z sumptum apparet. In Corbeiensi uero semper Tiellense, et uno numero tertio mutile ellense. Si alia eiusdem opusculi exemplaria, que in Romanis aliisque Italicis bibliothecis frustra quesiuimus, alicubi reperire liceret, utra lectio esset uerior colligere possemus. Cum uero duo tantum laudati codices suppetant, nichil dubitandum uidetur, quin Zellense melius scribatur in ms. Trecensi, a Zella, quam inter ciuitates Byzacii Strabo recenset lib. XuII; facili autem mendo in ms. Corbeiensi ex Zellense mutata littera Z in Ti factum fuerit Tiellense. Id quidem Afrorum consuetudini tribuit Baluzius,  quos T pro Z commutare consueuisse ex eo probat, quod ubi Crabbus in codicibus Liberati Afri c. 13 legit Atticus Zellensis, alii tres uetustissimi libri, quibuscum ipse contulit eiusdem Liberati breuiarium, constanter habeant Atticus Tallensis. Cum porro idem Baluzius inscriptionem concilii Teleptensis ueram existimet, Zellensis autem lectionem auctoritate Ferrandi haud repudiandam peruideat; ita utramque conciliari posse credit, si dicamus Zellam prouincie Byzacene pertinuisse ad diecesim episcopi Teleptensis, ibidemque habitum fuisse concilium, quod diuersa relatione uocatum fuerit a Ferrando Zellense, quia Zelle, seu in Ecclesia plebis Zellensis uere fuit celebratum; in prestantioribus autem codicibus Teleptense, quia Zella ad Teleptensem 991 episcopatum spectabat: eo modo, inquit ille, quo Loaisa concilium Tarraconense uocauit illud quod tempore Sisebuti regis habitum fuit apud Egarram in prouincia Tarraconensi; Sirmondus uero Magalonense  illud, quod conuenit apud Iuncarias in territorio Magalonensi. Nec desunt antiqua exempla. Nam synodus a S. Hilario habita Iustiani in territorio Arausico, a synodi loco Iustianensis dicitur in titulis subiectis epistole Ioannis II ad Cesarium; in plerisque uero collectionibus ab episcopali sede, cui Iustianum suberat, Arausica, uel Arausicana uocatur.

uII. Hec uero Baluzii opinio haudquaquam placet. Etenim ineunte seculo u, duo distincti episcopatus erant Teleptensis atque Zellensis. Id perspicuum fit ex collatione Carthaginensi cum Donatistis habita anno 411, paulo ante nostrum concilium. Ibi enim duo Donatiani memorantur, unus cap. 121, Donatianus episcopus Ecclesie Teleptensis; alter sub finem c. 135, Donatianus episcopus plebis Zellensis. Baluzius ex his duobus unum Donatianum conflat, qui simul fuerit episcopus Teleptensis atque Zellensis. Sed perperam: due enim subscriptiones eiusdem  mandati in eadem collatione distincte duos eiusdem nominis episcopos astruunt, unum Zellensem, alterum Teleptensem; sicut duo etiam Donatiani in nostro concilio nominantur. Adde quod in laudata collatione duo similiter recensentur contrarii catholicis episcopi Donatiste, in ciuitate Teleptensi Bellicius cap. 198, in Zellensi autem Natalicus cap. 163. Ne quis uero dubitet num forte hic Natalicus errore aliquo appelletur episcopus Zellensis, et legendum sit Telensis; satis erit animaduertere in eadem collatione cap. 208 Telensem Donatistam episcopum Felicem appellari. Si ergo duo diuersi episcopatus erant Telepte et Zella, hec procul dubio ad Teleptensem episcopatum seu diecesim non pertinebat: ac propterea Baluzii conciliatio false hypothesi innixa recipi nequit. Quid igitur?

uIII. Duo codices Thuaneus et regius olim S. Petri Pictauiensis, qui concilium Telepte celebratum preferunt, he in proemio habent: Congregato concilio in ecclesia Apostolorum plebis Teleptensis, beatus  Pater prime sedis episcopus Donatianus ciuitatis Teleptensis cum resedisset, etc. Quid isthec repetitio eiusdem uocis Teleptensis, et in uno loco cum uocabulo plebis, in altero ciuitatis? Si Telepte habitum fuisset hoc concilium, scriptum fuisset procul dubio: Congregato concilio in ecclesia Apostolorum ciuitatis, uel plebis Teleptensis, et dein eiusdem ciuitatis, uel plebis. Teleptensis igitur uocabulum, quod a Donatiano eiusdem urbis episcopo separari nequit, in designatione Ecclesie perperam scriptum fuit; Conciliique locus ex ipsa scribendi ratione a Telepte diuersus agnoscitur. Cum ergo expungenda sit primo loco uox Teleptensis, aliudque loci nomen substituendum; etsi codices alii pro Teletensi passim preferant Telense: cum tamen Tela ad prouinciam proconsularem pertineat, nomen Telense substitui nequit: ac proinde cum Trecensi codice Ferrandi substituendum credimus Zellense, ex quo usitata apud Afros mutatione littere Z in T, in plerisque codicibus  inualuit Telense. Neque incredibilis hic librariorum lapsus credatur. Etenim Natalicus Donatista, quem fuisse Zellensem episcopum ex laudata collatione Carthaginensi didicimus, idem esse uidetur ac Natalicus subscriptus pseudo-synodo Cabarsusitane, cuius codices quinque Baluzius contulit, ubi tamen errore simili appellatur episcopus Telensis. Sicut autem melius in uno codice memorate collationis, quam in his quinque codicibus legitur ; ita melior est lectio unius codicis Trecensis, quam aliorum preferentium Telense, quod nomen, nisi scriptum dicatur pro Zellense, Byzacene synodo conuenire non potest. Adde aliam obseruationem, que hanc nostram sententiam non modicum confirmabit. Etsi codices huius concilii sint diuersarum collectionum; omnes tamen, cum non contineant nisi idem fragmentum eiusdem synodi, ab uno eodemque fonte ac exemplo proficiscuntur, in quo primum ea synodus perinde mutila descripta fuit. Nullus collector nisi hic primus  integram synodum pre oculis habuit, ex qua hoc fragmentum cum Siricii epistola excerpsit: ceteri ex hoc profecerunt. Ferrandus uero integram synodum in Africano Byzacene prouincie codice cum aliis synodis eiusdem prouincie inuenit; et idcirco aliquot alios canones, qui in memorato fragmento 993 desunt, ex eodem concilio laudat. Duo igitur sunt huius concilii fontes, unus in mss. collectionibus canonum, in exemplaribus Ferrandi alter. Primus fons, qui in mss. collectiones transiuit, uariis lectionibus, quoad loci nomen, ita corruptus est, ut quid in primo originali, unde laudate collectiones manarunt, scriptum fuerit, dignosci nequeat. Hinc nichil mirum si in tanta lectionum uarietate nulla inueniatur que omni prorsus difficultate careat. Secundus uero fons exemplarium Ferrandi minus uitiatus, eam lectionem in Trecensi codice satis aptam nobis conseruauit, que cum optime cohereat, recipienda uidetur.  Cum uero in edendo ipso fragmento codices in quibus descriptum est sequendi fuerint, noluimus ex Ferrando textum emendare, sed pretulimus cum plerisque mss. lectionem Telense, que a ueriori lectione minus discedens, pro Zellense scripta non improbabiliter creditur. Ita porro satis refelluntur que ex diuersa huius synodi appellatione, ac ex uariantibus et mendosis codicum lectionibus Quesnellus obtrudit: quominus ipsum concilium tot codicum et collectionum, ac Ferrandi testimonio comprobatum, sincerum putemus. Si ubi mendose, uel etiam repugnantes inueniuntur lectiones, que simul recipi nequeunt, protinus imposture accusandum esset documentum; de omnibus fere scriptoribus ac documentis actum esset. Eruditorum autem officium est, ubi uarias lectiones in diuersis mss. reperiunt, eas expungere que apertum errorem preferunt, et ueriorem lectionem ex ipsis quandoque erroribus elicere.



CAPUT II. Breuiatio canonum Ferrandi, que canones synodi Zelensis allegat ex epistola Siricii pape, ab interpolationis nota uindicatur. Excutitur Quesnelliane dissertationis caput secundum.


I. Quesnellus, ut Ferrandi diaconi auctoritatem, que ad synodum Zellensem comprobandam omnium maxime ualet, infirmet et, si Ifieri possit, eripiat; eius Breuiationem, in qua ea synodus decies laudatur, interpolatam ostendere nititur. uide autem quam imbecillibus coniecturis utatur. Primo nonnullos neuos eius opusculi obtrudit, quos subesse putat numeris 103, 105, 110, 111, 112, 113, 114, 115, 185, 188, 216 et 221. Hi autem numeri cum spectent ad alias synodos, non uero ad Zellensem; si neui qui in ipsis inesse dicuntur interpolationem probarent, totam Breuiationem interpolatam et nichili faciendam probarent: quod nemo unquam pronuntiauit, et nec ipse, ut putamus, Quesnellus auserit affirmare. Si ex  neuis qui in mss. antiquis frequenter occurrunt, de interpolatione liceret cogitare, quodnam opus aut documentum ab hac censura esset immune?

II. Sed eia iam uideamus num ea quoque loca que uti potiora selegit, tam uitiosa sint, ut imposturam aut interpolationem subindicent. Numero 103 habetur: Ut presbyteri alterius regionis presentibus presbyteris non sacrificent: laudatur concilium Neocesariense c. 13. Id a sensu canonis longe abesse opponit Quesnellus. Ferrandus in Grecarum synodorum canonibus uersione ab Isidoro postea recepta usus est. Presbyteros autem, qui in hac uersione non conregionales dicuntur, ille alterius regionis uocauit. Que in hoc sensus discordia? Omittit uocem episcopi. At qui eos presbyteris presentibus sacrificare uetat, multo magis presente episcopo uetare intelligitur. In abbreuiandis canonibus quasdam particulas non necessarias preterire licet. Quod si post uoces presentibus presbyteris deest ciuitatis nomen, quod in canone legitur, aliquid eiusmodi, quod opponatur  uocibus alterius regionis, ex contextu subaudiri quisque facile intelliget, uel certe uox ciuitatis amanuensium oscitantia excidit. Numero 105 prohibetur, ut diaconi iudicio populi non eligantur, ex Laodiceno c. 13, cum de sacerdotibus, inquit Quesnellus, canon sancitus sit. uerum interpretatio Isidoriana sacerdotum expresse non meminit, sed eorum qui altaris ministerio sunt applicandi. Ferrandi autem mos est diaconos nominare, ubi in ea uersione altaris ministerium, aut altaris ministri appellantur. Confer Breuiationem, num. 109, 111, 112, 113, 114 et 120, ubi 995 alios Laodicenos canones similiter laudat. Illa numeri 194, Hoc et in concilio Thenitano statutum est, a citandi more, qui Ferrando familiaris est, aliena dicuntur et a studioso aliquo uideri adiecta. At cum ex solo Ferrando Thenitani concilii notitia suppetat; quis studiosus posterioris etatis eam allegationem adiicere potuit? Ceterum similis allegandi formula  occurrit etiam num. 52, ubi legitur: Hoc in alio concilio Carthaginensi actum est; et ita legitur, ut hec uerba expungi nequeant, ne canon ibidem propositus preter Ferrandi consuetudinem allegatione careat. Plura Breuiationis loca difficultatem facessebant, eo quod uel in notandis canonum numeris alicubi erratum fuisset, uel non satis explorata haberetur canonum et conciliorum Africanorum cognitio. Qua in re cum exactiorem diligentiam posuerimus in premisso Tractatu part. Iu, c. 1, de Ferrandi Breuiatione, si non omnes, saltem plerasque difficultates sustulisse uidemur.

III. Quesnellus Altaserre assentitur, qui putauit, concilium Zellense, Cellense et Telense, apud Ferrandum non unum, sed plura ac distincta esse concilia. Id ipsi utile erat, ne omnia loca expungeret in quibus Zellense allegatur, sed illa tantum que Siricii epistolam ex eodem concilio laudant. Cum hac una epistola inimicitiam gerit, ne Africanos pontificie auctoritati tantum detulisse credantur, ut apostolice  sedis litteras in synodis recitarent, ac pro discipline regula acciperent. Peruidit Altaserre argumenta non conuincere. Satis illi fuit dubia spargere, ac propterea scripsit: Nec nos etiam decernimus quidquam, sed coniecturis tantum agimus, ut in re obscura; sed iis coniecturis quibus contrarias paris roboris non facile obiicias. uerum coniecture pro diuersis synodis allate uulgatorum lectionibus minus accuratis uel apertis sophismatibus nituntur. Tria proferuntur nomina Zellense, Cellense ac Telense. Nuspiam in mss. Ferrandi Telense legitur. Tiellense habet codex Corbeiensis, Trecensis uero semel tantum prefert Cellense, nouies autem Zellense. Cum Tiella ciuitas non inueniatur, Zella autem in Byzacio sita fuerit; Trecensis codicis lectionem ueriorem, ac Tielense in Corbeiensi pro Zellense scriptum fuisse agnoscimus. uide que in hanc rem animaduertimus cap. 1, n. 6. Porro ex nouem locis codicis Trecensis, in quibus constanter legitur Zellense, corrigendus profecto est unicus locus num. 3, ubi Cellense scriptum fuit. Ita unum concilii  nomen superest, nimirum Zellense: nec unica mendosa allegatione de Cellensi suspicari licet. Neque generatim uerum est, quod ubi de Zellensi sermo est, protinus additur ex epistola Siricii pape: nam num. 16, 65, 68 et 218, Zellense allegatur, nec ulla tamen Siricii epistole mentio est, sicut accidit num. 3, ubi mendose Cellense pro Zellense legitur. Cur porro his in locis non laudetur Siricii epistola, que in aliis quinque locis memoratur, iique indicentur canones, qui fere ad Siricii epistolam reuocari nequeunt; ea ratio est quia canones ipsius concilii allegantur, qui si in uulgato fragmento desunt, in integris gestis exstitisse dubitare non licet. Integrum enim concilium, ut capite precedenti monuimus, in mss. collectionibus transcriptum non fuit, sed merum fragmentum, ut ex ipsa lectione constabit. In ea igitur parte que in laudatis collectionibus omissa desideratur, inserti erant canones qui a Ferrando referuntur. Nimium curiosa questio ingeritur, cur Zellense  concilium duos canones condiderit a Ferrando relatos num. 3 et 16, cum similes sententie legantur in epistola Siricii; et cur Ferrandus iisdem in numeris non subiunxerit, ut alibi, ex epistola Siricii. Num si horum canonum constituendorum ratio afferri nequit, eo quod integra concilii gesta, que desunt, expendi nequeunt; id ad concilium distinctum astruendum compellit? Nulla ergo ex his coniecturis plura concilia et distincta probat.

Iu. Neque magis probant coniecture quibus allegationes ex epistola Siricii quinque numeris in Breuiatione exhibitas Quesnellus suppositionis accusat. Prima allegatio eiusdem epistole num. 4 laudate expungenda creditur ob lectionem mutilam atque mendosam, quam Quesnellus in ipsius epistole editione recepit. Si autem legatur ut ex nostris codicibus integram dedimus cap. 62, tota illius ratiocinatio euanescet. Quod si in Siricii litteris non omnia continentur que Ferrandi uerba exprimunt; cum is non  unam Siricii epistolam 997 num. 4 laudet, sed plurium conciliorum canones; ex eius more sufficit, si aliqua saltem particula in memoratis litteris reperiatur, dum omnes particule ex omnium allegationum complexu coalescant. Ita sane non omnes eiusdem numeri Ferrandiani particule insunt Laodiceno can 12, Antiocheno c. 19, et aliis qui eodem numero allegantur, nec tamen idcirco he istorum conciliorum et canonum allegationes addititie creduntur. In prime autem canone Siricii ex ea lectione quam ad mss. codices exegimus, cum decernitur, ut extra conscientiam sedis apostolice, hoc est primatis, nemo audeat ordinare: primatis consensus seu confirmatio, quam Ferrandi Breuiatio exprimit, satis precipitur: et uoces quidem uel primatis apud ipsum inserte fuerunt ob Siricii epistolam et concilium Carthaginense sub Genethlio, cum in aliis synodis quas allegat Primatis mentio nullibi occurrat.

u. Interpolationem et suppositionem indubitatam  prefert Quesnellus in Breuiationis Ferrandiane num. 6, ubi legitur: Ut unus episcopus episcopum non ordinet, excepta Ecclesia Romana. Licet autem tria postrema uerba excepta Ecclesia Romana non legantur in epistola Siricii, non tamen idcirco allegatio eiusdem epistole, cui prima pars canonis congruit, suspicionem afferre potest. Quid porro tribus illis uerbis innuatur alii aliter explicant, ut uidere licet apud Baluzium in Dissert. de concilio Teleptensi, pag. 1352. Quod si nulla explicatio probabilis iudicetur, non idcirco ea uerba addititia ac in Ferrandi textum intrusa iudicari queunt. Quot alia aliorum scriptorum loca difficilem explicationem recipiunt, nec tamen hac de causa interpolatione notantur? Adde quod ea uerba eiusmodi sunt, ut cuique studioso tribuantur, haud facile intelligi et explicari possint. Cum ergo equalem difficultatem pariant, siue a Ferrando scripta, siue ab alio inserta quis opinetur; nichil est cur a Ferrando, cui illa codices ascribunt, abiudicentur.

uI. Totum uero textum numeri sexti, etiam in ea  parte qua prohibetur ne unus episcopus episcopum ordinet, addititium affirmare, propterea quod inutile et superfluum uideatur hoc interdictum, postquam numero quarto preceptum fuit, ut episcopus a tribus ordinetur, consentientibus aliis per scripta cum confirmatione metropolitani, uel primatis; et num. 5: ut in ordinando episcopo alii quoque episcopi super tres addantur, si ab aliquo fuerit contradictum: eum, inquam, textum hac de causa addititium affirmare ualde sophisticum et cauillosum est. Singuli enim hi numeri, seu canones abbreuiati in toto complexu aliquid peculiare habent, ex quo recte distingui potuerint. Ferrando nimirum usitatum est canones qui in aliqua parte conueniunt, numeris distinguere, si in aliquo differant.

uII. Tres alias allegationes numerorum 130, 138 et 174, nichil falsi continere Quesnellus fatetur. Expungendos nichilominus putat totos illos numeros, seu canones, qui ibidem afferuntur ex epistola Siricii, quia numerus 130 duo decreta in unum contrahit, et  mulieris uocem pro uidua supponit; canones uero expressi numeris 138 et 174 superflui uidentur, cum alii canones in eadem Breuiatione similes describantur. Hanc postremam rationem numero precedenti satis refellimus. Que autem opponuntur ad excludendum numerum 130 adeo exilia sunt, ut reiicere pigeat. Duos eiusdem Siriciane epistole canones in unum contrahere, unoque numero proferre quid absurdi est? Nonne plurium etiam conciliorum canones eodem pertinentes Ferrandus in unum coniungere solet? Cum Siricius post uocem mulierem explicationis gratia adiecerit id est uiduam, ut ex potioribus mss. edidimus; palam est Ferrandum non substituisse uocem mulierem pro uidua, sed explicationem id est uiduam abbreuiationis causa omittendam putasse. Quid si uoces id est uiduam glossema sint intrusum in textum, ut P. Coustantius credidit? uide eius not. 27. Patet igitur quam leuia sint omnia que Quesnellus  cap. 2 proposuit, ut Zellensi synodo ac Siricii epistole Ferrandi auctoritatem subtraheret.

uIII. Ex his tandem intelligitur quam audax sit illa ipsius illatio, qua sub finem eiusdem capitis ex coniecturis tam imbecillibus non solum allegationes Zellensis concilii, sed totam Ferrandianam Breuiationem in suspicionem interpolationis adduxit, cum incertum, inquit, maneat in quas eius partes grassata sit impostoris manus. Certum quippe est, ut scite notauit Baluzius pag. 1342, uix ullam esse ueterum scriptorum lucubrationem adeo sanam, adeo 999 integram, et in quam minus grassate sunt manus, non dicam impostorum, sed imperitorum librariorum, quam est illa Ferrandi Breuiatio. Nos quidem cum Africanorum conciliorum et canonum seriem expendimus atque explicauimus, ita Ferrandianas allegationes coherere deprehendimus, ut duobus uel tribus tantum numeris error scribarum irrepserit. uide que de Ferrandi Breuiatione disseruimus in Tract. part. Iu, c. 1. Hinc autem  sicut nullus est ambigendi locus de sinceritate Breuiationis in ceterorum canonum et conciliorum Africanorum allegationibus, que cum uulgatis conueniunt; ita nichil est dubitandum de sinceritate concilii Zellensis, quod Ferrandus cum aliis synodis Byzacene prouincie in suo Africano Codice integrum reperit, nec de allegationibus eiusdem concilii ac epistole Siricii, quas duo antiquissima ac Ferrando fere ceua mss. exemplaria luculentissime uindicant. Uterque enim codex Trecensis annorum saltem 800, et Corbeiensis ante annos circiter 1,100 scriptus, Zellensem synodum et Siricii epistolam a Ferrando allegatas preferunt, eque ac allegauit cetera concilia Africana. Aduersus quam auctoritatem, inquit Baluzius, ut prescribere possit Quesnellus, necesse est ut unum saltem uetus Breuiationis illius exemplum ostendat in quo nulla concilii Zellensis et epistole Siricii mentio reperiatur. Alioqui nos explosa nouitate retinebimus antiquitatem, quam solis leuissimis cauillationibus impetitam uidimus.



CAPUT III. Zellensis concilii fragmentum a suppositionis censura eruitur. Refellitur Quesnelliane dissertationis caput tertium.


I. uindicata Breuiatione Ferrandi, in qua concilium Zellense decies allegatur, ipsius Ferrandi auctoritate satis constituta est eiusdem concilii , irritusque perspicitur omnis Quesnelli conatus quo eius concilii fragmentum commentitium esse demonstrare se posse confidit. Ipsum quidem fragmentum quod preter Siricii epistolam solum proemium cum episcoporum nominibus exhibet, tantam sinceritatem prefert, ut uel solum apud homines nulla preoccupatione impeditos sufficere queat. Eadem enim episcoporum fere omnium nomina leguntur in collatione Carthaginensi paulo ante idem concilium celebrata anno 411, ipsisque episcopis ee sedes in eadem collatione ascribuntur, que ad Byzacenam prouinciam  pertinent. Episcopi in laudato proemio recensiti preter legatos prouincie proconsularis sunt 34. Unius Donatiani Teleptensis sedes designatur; ceterorum sola nomina. In collatione uero Carthaginensi, cap. 126, Ianuarius, alias Ianuarianus Tubulbacensis uocatur, Maximianus Aquensium regiorum, uictor Baanensis, Cresconius Timonianensis, Iocundus Sufetulensis, Sopater Tambaiensis, Fortunius, seu Fortunatus Capsensis, Felix Segermitensis; cap. 127, Secundus Ruspitensis, Romanus Leptiminensis, Tutus Melcitanus, Donatus Tisilitanus; cap. 128, Geta Iubaltianensis, Iulianus Tasfaltensis, Terciolus Cillitanus; cap. 133, Secundianus Ermaniensis, Restitutus Muzucensis, Eunomius Marazanensis; cap. 135, Donatianus alter a Teleptensi diuersus Zellensis; et cap. 120, Latonius Tenitanus appellatur; omnes episcopi prouincie Byzacene. Ceteri uel in collatione defuere, uel post collationem ad episcopatum prouecti sunt. Adde quod nonnulli ex his episcopis in Codice Ecclesie Africane  referuntur inter legatos Byzacenos ad alia plenaria eiusdem temporis concilia directos. Geta Iubaltianensis legatus adfuit synodo anni 403; Cresconius Timonianensis et Iocundus Sufetulensis synodo anni 418; idem Iocundus et Maximianus Aquensis synodo anni 419. In epistola Aurelii Carthaginensis ad episcopos Byzacenos et Arzugitanos scripta eodem anno 419, post Donatianum primatem nominantur Ianuarius, alias Ianuarianus, et Felix, uti etiam primi in nostro concilio describuntur. Nonne hic tantus episcoporum Byzacenorum consensus inter Zellensis concilii fragmentum et collationis Carthaginensis, aliarumque Africanarum eiusdem temporis synodorum gesta eiusdem fragmenti sinceritatem declarat? Nullus impostor qui ex ingenio mera episcoporum nomina 1001 in eo fragmento inseruisset, ad tantam concordiam casu potuisset accedere. Impostorem autem imaginari adeo studiosum, et documentis rarissimis adeo instructum, qui tot episcoporum Byzacenorum nomina cum aliis confusa, nec in collatione  prouinciarum notis designata, a non Byzacenis distinxerit, atque exinde exscripserit, merum est somnium. Babes igitur pro huius concilii Zellensis plures uetustas collectiones canonum, quarum quedam initium sexti seculi attingunt; habes testimonium Ferrandi, Carthaginensis Ecclesie diaconi, qui Africano canonum Codice usus est; habes ipsius proemii, seu episcoporum qui in proemio indicantur catalogum, quocum alia eiusdem etatis documenta concordant. Num Quesnelli coniectationes tanta sinceritatis argumenta uel tantillum elidere queant, nunc uidendum est.

II. Primam coniecturam ex concilii nomine ductam explosimus cap. 1, ubi inter cetera eam false hypothesi innixam ostendimus. Zella porro, quam Strabo in Byzacio collocat, per hoc tempus non erat ita ignobilis, ut Quesnellus existimat. Ad hoc enim tempus pertinet collatio Carthaginensis anni 411, ex qua discimus duos Zelle fuisse episcopos, unum catholicum,  Donatistam alterum, uti monuimus eodem capite num. 7.

III. Secundo obiicit probabile non esse synodum habitam fuisse in Byzacena prouincia uI kal. Martias cum uniuersale concilium celebrandum esset kalendis Maii. Immo uero cum ad concilium uniuersale seu plenarium  legati eligendi et mittendi essent a synodis cuiusque prouincie Africane, necessaria erat anterior Byzacena synodus, que suos legatos destinaret. Quod si in fragmento huius synodi sola Siricii epistola exhibetur, non tamen de ea sola actum fuit. Non solum enim idem fragmentum in fine mutilum est, sed etiam post proemium aliqua desunt, ut indicat formula et reliqua, quam ex mss. suppleuimus.

Iu. Cur porro uincentius et Fortunatianus legati prouincie proconsularis in synodo Byzacena interfuerint , ex gestorum defectu ignoratur. Etsi prouinciales cause a  cuiusque prouincie episcopis discuti solebant, nichil tamen impedit quin pro aliqua peculiari causa aduocari aut mitti possent ad synodum Byzacenam legati prouincie finitime proconsularis, siue quia negotium incidisset quod aliqua ratione utramque prouinciam attingeret; siue quia legati e proconsulari synodo missi aliquid in mandatis haberent quod in synodo Byzacena promouendum esset. Id quidem a disciplina Africana non fuisse alienum probat decretum concilii Carthaginensis anni 405, apud Dionysium Exiguum c. 94: Ad Mizonium  legati et littere propter liberam dirigendam legationem  destinari precepte sunt. Iidem sane proconsularis prouincie legati uincentius et Fortunatianus paulo ante interfuisse traduntur etiam in Thusdrensi Byzacena synodo, quam a suppositione uindicat Ferrandus, dum eius canones laudat.

u. Quesnellus num. 4 mendacii indicium esse uult  quod duo legati simul loquentes inducantur: uincentius et Fortunatianus dixerunt. Quid autem frequentius in aliis conciliis Africanis hac formula: Honoratus et Urbanus episcopi dixerunt, Lucianus et Siluanus episcopi dixerunt? Addit legatos petere ut legantur Siricii epistole, et unam tantum legi. Cum uero acta synodi mutila sint, nichil mirum si e duabus epistolis altera desideretur. Notat legatorum uerba: Etiam cum Thusdri fuissemus, sicut mecum recolit memorialis auditio uestra: quibus innuitur eosdem nostre synodi episcopos etiam in Thusdritana adfuisse, quasi, inquit ille, prouincie unius episcopi alterius prouincie synodis interesse potuissent. Ludit in hypothesi qua nostram synodum Telensem prouincie proconsularis presumit. Si uero hec synodus cum Ferrando Zellensis statuatur, eiusdem Byzacene prouincie episcopos primum Thusdri, dein Zelle conuenisse constabit.

uI. Quintum Quesnelli argumentum euertetur, si  primus auctor qui ex integris huius synodi gestis hoc fragmentum excerpsit, et sue collectioni inseruit, eo tantum consilio excerpsisse credatur ut Siricii epistolam, quam in iisdem gestis tantummodo licuit inuenire, sue collectioni adiiceret. Hinc canones eiusdem synodi, qui a Ferrando allegantur, et alia que ad suum consilium 1003 non conferebant, omisit. Altera Siricii epistola, cuius mentio est in eodem fragmento, fortassis a collectore hoc loco pretermissa est, quia ipsi aliunde cognita, ex hac synodo exscribenda non fuit. Enim uero P. Coustantius in monito ad epistolam uI Siricii hanc, que Orthodoxis per diuersas prouincias inscribitur, et ex Isidoriana ac uetustiori collectione Hispanica prodiit, esse alteram illam epistolam censet que in hoc concilio recitata fuit.

uII. Certum est, addit sexto loco Quesnellus, per eam etatem Africanos suarum Ecclesiarum administrationem ex propriarum synodorum canonibus gessisse, nec leges ecclesiastice discipline a transmarinis regionibus  sibi imponi passos. Hic memoranda sunt que idem Quesnellus prestituit cap. 1: Quin Africana Ecclesia sedi apostolice, eiusque STATUTIS DEBITUM SEMPER HONOREM IMPENDERIT, dubium nullum est. In quo autem, quesumus, hunc honorem debitum eisdem statutis impendit, si leges ecclesiastice discipline a transmarinis regionibus sibi imponi passa non est? At nonne Tertullianus Africanarum Ecclesiarum obseruantiam in Romanam Ecclesiam professus scripsit in libro de Prescriptionibus cap. 36: Habes Romam, unde nobis quoque auctoritas presto est? Neque id in solis fidei causis uerum fuit; sed etiam in legibus discipline. Aliquot huius rei documenta inter plura, que perierunt, adhuc supersunt, ex quibus quod ille certum posuit, falsum reuincitur. Baluzii uerba  exscribimus: Si regula illa certa tum erat, cur illa ipsa etate Africani episcopi in synodis habitis P. C. Flauii Stiliconis, et uincentio et Flauito consulibus decernunt mittendum esse legatum,  et litteras scribendas ad Anastasium papam et uenerium episcopum Mediolanensem, oratum ut temperent decretum quoddam synodi cuiuspiam Occidentalis, quod grauabat Ecclesias Africanas? Cur eadem synodus habita uincentio et Flauito coss., cum lecte fuissent littere eiusdem Anastasii, que nonnulla constituerant aduersus Donatistas Afros, gratias Deo agendas censuit, quod illi optimo ac sancto antistiti suo tam piam curam pro membris Christi, quamuis in diuersitate terrarum, sed in una compage corporis constitutis, inspirare dignatus esset? Cur Afri episcopi congregati apud Carthaginem Stilicone II et Anthemio coss. suis sententiis confirmauerunt decretum pape Innocentii, ut episcopi ad transmarina pergere facile non debeant? Cur denique in concilio plenario Africe habito Carthagine in secretario basilice Fausti Honorio XII et Theodosio uIII coss., cui 217 episcopi interfuerunt post constitutum sacrarum Scripturarum canonem episcopi decernunt, ut Ecclesie transmarine consulantur pro confirmando  isto canone? Cum ergo hac etate tantam obseruantiam apostolice sedis auctoritati prestarent episcopi Afri; eos in synodis Thusdritana et Zellensi optimis decretis refertas Siricii litteras recitari uoluisse quis obstupescat? Addemus unum ex concilio Carthaginensi anni 525, quod etsi posterioris temporis sit, eumdem tamen anterioris discipline zelum prefert. In eo act. 2 recitata  leguntur documenta Arelatensis Ecclesie pro libertate monasterii Lirinensis. Si ad parem libertatem concedendam monasterio prouincie Byzacene Patres eiusdem concilii non dubitarunt proferre, et gestis inserere documenta Gallicana; multo minus ambigendum erit quin Thusdritane ac Zellensis synodorum Patres Siricii litteras legerint atque susceperint, cum presertim he non noua ediderint decreta, sed uetera restaurarint, ut in ipso proemio idem pontifex diserte tradit. Litteras tales dare placuit, non que noua precepta aliqua imperent, sed quibus ea que per ignauiam desidiamque aliquorum neglecta  sunt, obseruari cupiamus.

uIII. Septimum falsitatis indicium Quesnellus ex eo colligit, quod legati pontificis Bonifacii hec Siricii decreta in duplici Africano concilio recepta non allegarint in synodo Carthaginensi anni 419. At quis affirmare poterit eosdem legatos, qui Roma in Africam aduenerant, sciuisse quid in duabus Byzacene prouincie synodis precedenti anno actum fuerat? Quid porro, si id sciuissent, ad appellationem Apiarii, et ad Sardicenses canones Nicenorum nomine inscriptos, de quibus erat questio, utile fuisset eas synodos et Siricii litteras proferre, in quibus de iis capitibus nichil occurrit? Cum autem de auctoritate apostolice sedis, quam Africani recentissimis etiam documentis numero precedenti indicatis professi fuerant, nulla controuersia esset; nichil erat, 1005 cur ad ipsam uindicandam earum synodorum gesta cum Siricii litteris allegantur: sicut nichil cause fuit cur memoraretur illa nouissima eiusdem sedis  delegatio, qua S. Augustinus aliique episcopi Africani anno 418, Zosimi auctoritati obsequentes, in Mauritaniam proficisci compulsi sunt, ut aliquot Ecclesie necessitates ipsius sedis auctoritate terminarent, quemadmodum Possidius tradit in Augustini uita cap. 14. Confer etiam eiusdem Augustini epist. 190, num. 1.

IX. Num Siricii epistola fragmento subiecta commentitia sit, ita ut exinde nouum falsitatis eiusdem fragmenti argumentum a Quesnello ultimo loco ductum fuerit, patebit ex sequenti capite, ubi coniecturas eius excutientes, ipsius epistole uindicabimus. Ita porro sinceritate eiusdem fragmenti constituta, eam Quesnelli narrationem, qua occasionem et consilium eius fragmenti confingendi exposuit, inter somnia referendam patebit. Si pro asserendo appellationum iure in Africanas Ecclesias aliquid confingendum fuerat; non hec synodus Zellensis, nec Siricii epistola, in quibus pro eo iure nichil est;  immo nichil decernitur quod cum communi disciplina ab ipsis Afris suscepta non conueniat; sed aliud documentum, quod iuri appellationum faueret, ab impostore compingendum fuisset.



CAPUT Iu. Siricii pape epistola fragmento subiecta a suppositionis suspicione eximitur. Impugnantur Quesnelliane dissertationis capita 4 et 5.

I. Mirum maxime accidit Quesnellum ad suppositionem litterarum Siricii comprobandam primo loco attulisse primum canonem, ex quo ipsarum sinceritas plurimum confirmatur. Id autem non alia ratione obtinere se posse peruidit, nisi eam corruptam lectionem sequeretur quam unicus inferioris note codex Oxoniensis prefert, nimirum: Ut extra conscientiam sedis apostolice primates nemo audeat ordinare. Multa congerit ut hanc lectionem meliorem esse suadeat.  At incassum. Nam ceteri omnes codices et uetustiores, et prestantiores, post uoces sedis apostolice inserunt hoc est, que additio palam facit legendum non primates, sed primatis, ut antiquissimum exemplar Corbeiense, Thuaneum, uat. 1340, aliique codices exhibent: Ut extra conscientiam sedis apostolice, hoc est primatis, nemo audeat ordinare. Hec autem lectio, que totam Quesnelli ratiocinationem subuertit, non solum optima est, uerum etiam ipsius epistole satis declarat. Probe enim sensit P. Coustantius hanc epistolam primo datam ad episcopos suburbicarios, aut Italos, eorumque causa scriptum fuisse, ut extra conscientiam sedis apostolice nemo audeat ordinare, subaudita uoce episcopum. Cum uero eadem epistola Afris communicata fuit, ipsi idem decretum usui ac discipline suarum Ecclesiarum aptantes, uerbis apostolice sedis interpretationem adiecerunt, hoc est primatis. Id quidem a pontificia mente alienum non fuisse probauit idoneus Siricii interpres Innocentius, qui eumdem canonem repetens in litteris ad  uictricium Rothomagensem, sic illum Gallicane discipline accommodauit: Ut extra conscientiam metropolitani episcopi nullus audeat ordinare, ubi eque ac apud Siricium subintelligitur episcopum. Africanam uero disciplinam, ne quis ordinet episcopum inconsulto primate, satis testantur concilium Carthaginense sub Genethlio can. 12, tom. XI Concil. uen. edit., pag. 1248, et Codex Ecclesie Africane can. 13. Ferrandus quidem cum num. 4 in ordinatione episcopi requisiuit confirmationem metropolitani, uel primatis, ob uorem primatis allegauit non solum concilium Carthaginense tit. 10, sed etiam concilium Zellense ex epistola Siricii pape, unde lectionem primatis in suo quoque Africano codice reperit. Si Siricius ad Afros hanc epistolam primo direxisset, nichil dubium est quin Africane discipline sese accommodans, omissis uocibus sedis apostolice, scripsisset primatis; sicut Innocentius scribens ad Gallos, uocibus sedis apostolice suppressis, substituit metropolitani  episcopi. Intactis uero uocibus sedis apostolice inserere hoc est 1007 primatis, non ipsum pontificem, sed alium aliquem prefert, qui nichil in pontificio textu uoluit expungere, sed explicationem tantummodo Africane consuetudini congruentem adiiciendam putauit. Cum autem non metropolitani, sed primatis explicatio addita fuerit, hec ab ipsis Afris apposita cognoscitur; quippe apud ipsos tantum metropolitani locum obtinebant antiquiores cuiusque prouincie episcopi, qui primates uocabantur. Hinc ergo non suppositio, sed sinceritas ipsius epistole ab Africanis recepte maxime confirmatur. Nemini enim qui Africanus non esset, uenisset in mentem explicationem addere hoc est primatis, sed aliam potius ceterarum Ecclesiarum usui aptatam, hoc est metropolitani, adiiciendam putasset.

II. Alierum obiectum, quod capite 5 Quesnellus elicit ex iisdem Siricii decretis in epistola Innocentii ad uictricium descriptis, ea Baluzii obseruatione diluitur, qua notauit eumdem Innocentium in litteris  ad Exsuperium cap. 1 propria uerba exscripsisse ex recentioris ad uictricium epistole cap. 9. Minus ergo mirum uideri debet si ex decessoris sui Siricii antiquioribus litteris quedam excerpsit. Sicut autem in epistola ad Exsuperium nullam sue ad uictricium epistole mentionem fecit, ita nec in epistola ad uictricium Siricii litteras allegandas credidit; cum presertim ex iisdem non omnia ad uerbum sumpserit, sed nonnulla aliis uerbis efferat et clarius explicet. Tantum uero abest, ut ex hac Innocentii et Siricii epistolarum in decretis concordia possit colligi, Siricii litteras ex epistola Innocentii ab impostore fuisse transcriptas, quin potius contrarium sequitur Innocentii epistolam ex Siricio fuisse expressam, uti P. Coustantius optime obseruauit in monito ad Siricii epistolam 5, num. 4: Id iis, inquit, persuasum iri confido, qui que in epistola Siricii explicatione egeant, in Innocentii epistola ut plurimum suppleri animaduerterint;  adeo ut Siricius uerborum suorum auctor, Innocentius Siricii interpres plane appareat. ueri enim simile non est eum qui ex Innocentii uerbis epistolam componere et Siricio affingere uoluisset, quedam illius uerba que ad perspicuitatem sententie uidentur necessaria fuisse omissurum. Que autem loca ab Innocentio explicationis gratia addita uel mutata fuerint in notis diligenter indicauit.

III. Addit Quesnellus somnio simile esse quod indicatur in epistole proemio, propter Afros maxime has litteras datas esse a synodo Romana: Quia in presenti pre ualetudine corporis, aut fesse etatis causa minime adesse potuerunt. uerum hoc somnium euanescit si hec epistola non ad Afros, sed ad episcopos Romane synodo subiectos primum data fuit, ut de his ea uerba dicta intelligantur. Dein mirificum predicat, scribi initio epistole: Cum in unum plurimi fratres conuenissemus, quasi his uerbis fortuita synodus indicetur. Hec uero interpretatio multo uerius mirifica est. Nihil enim fortuitum hec uerba significant,  sed communis est quamplurium etiam Africanarum synodorum formula, ob quam nemo aliquid fortuitum suspicatus est. Concilium Carthaginense anni 397 post notam chronicam incipit sic: Carthagine in secretario basilice Restitute cum Aurelius episcopus una cum episcopis consedisset. Id ipsum legitur in prefatione aliarum synodorum Africe apud Dionysium Exiguum.

Iu. Duo in primo Siricii decreto Quesnelli censura perstringit. Primum uerba illa, uti appellat, duriora, Nemo audeat, cum Africanis a Siricio adhibita incredibile iudicat. Legat quicunque uelit integrum textum, et nichil non equissimum in iisdem uerbis inueniet. Quid porro, si epistola ad episcopos suburbicarios initio scripta fuerit, et sola communicatione ad Afros deinde peruenerit?

u. Alterum, quod uellicat, est ratio ipsius primi decreti: Integrum enim iudicium est, quod plurimorum sententia consecratur. In premisso decreto solius  primatis mentio facta fuerat: Quis primatem, inquit Quesnellus, plurimos esse dixerit? Quis iudicium consecrari alicuius sententia? Si id non est ineptissime cauillari, quid unquam erit? Cum Siricius exigit, ut nemo extra primatis conscientiam audeat ordinare, non solum primatem, sed ordinatorem etiam comprehendit, aut potius ordinatores. Mox enim secundo canone Siricius precipit, ne unus episcopus episcopum ordinare presumat. En igitur 1009 plurimorum iudicium. Idem sane legitur in epistola Inn centii ad uictricium, in qua si primus et secundus canon apud Siricium in mss. et excusis libris diuisi, melius connectuntur, nichil officit: tum quod particula enim utrobique ad antecedentia refertur, tum quod hec apud Siricium diuisio librariis potius quam ipsi Siricio tribuenda est. Porro uerbum consecratur retinuimus quidem cum codicibus nostre collectionis; at in notatione monuimus, rectius aliarum collectionum exemplaria habere confirmatur, ut apud Innocentium legitur.

 uI. Multo autem magis cauillosum est, quod Quesnellus ex uocibus secundi canonis propter arrogantiam infert: quasi licuerit uni episcopo episcopum ordinare, modo citra arrogantiam fieret. Scite enim notat P. Coustantius, hoc argumentandi genere nichil magis confici, quam eo quo nonnulli ipsa Siricii etate ex uerbis Matthei c. I, u. 25: Et non cognoscebat eam donec peperit filium suum primogenitum, Mariam a Iosepho post partum Christi cognitam uolebant. Quis autem non uideat, laudatis Siricii uerbis arrogantie uitio notari eum episcopum, qui solus episcopum ordinare presumeret? Omnem quidem exceptionis suspicionem adimit ratio quam statim Siricius subiicit: Hoc enim in synodo Nicena constitutum est et definitum ubi respicitur Nicenus canon quartus, qui tres saltem episcoporum ordinatores requirit.

uII. Manifestam impostoris malitiam uel inscitiam palam fieri affirmat Quesnellus num. 7, iis uocibu  canonis noni: Suademus ut sacerdotes et leuite cum uxoribus suis non ceant; nec non illis: Hortor, moneo, rogo, etc., quasi lege continentie, inquit, non tenerentur sacerdotes et leuite. Hac interpretandi ratione quantum faueat nostrorum temporum nouatoribus, qui clericali continentie infensi, hoc Siricii testimonium similiter distorserunt, ut liquet ex uerbis Georgii Calixti, que idem Quesnellus in fine dissertationis descripsit, nemo est qui non uideat. Id quidem iste non eo consilio fecit, ut heterodoxis suffragaretur; sed ut hoc argumento imposturam probans, Siricii auctoritatem iisdem eriperet. At cum neque hoc, neque aliis argumentis huius epistole sinceritas nutet; ea interpretatio, que leuissima est, ab eodem refellenda erat, non autem approbanda. Enimuero quis ignorat ea uerba a Siricio usurpari potuisse ut sacerdotes et leuitas ad continentie legem, qua obligabantur, suadendo, hortando, monendo et rogando excitaret? Num ad consilia tantum, que libere uoluntati permittuntur, rogandi, monendi,  hortandi, et suadendi locus est? Nonne hec uerba in continentie materia, de qua agit Siricius, non meri consilii uim habere idem pontifex satis declarat in proemio, cum ea ad que hortatur, non consilia, sed precepta esse testatur, et precepta quidem non noua, sed que apostolica Patrum constitutione sunt constituta? Quid quod in fine addit: Si quis sane inflatus mente carnis sue ab hac canonis ratione uoluerit euagari, sciat se a nostra communione seclusum, et gehenne penas habiturum. Quis hinc graue preceptum non colligat? Nemo enim quemquam ob neglecta consilia ab apostolica communione secludendum ac gehenne penis mulctandum censuerit. Hanc quidem loquendi formulam a Siricii more alienam non esse probat Baluzius ex epist. 6 ad episcopos orthodoxos, ubi cap. 3 abusum qui contra apostolica precepta inualuerat, uerbo admonendi interdicit: Quod ne fiat ultra admoneo. Idem Siricius, siue, ut alii malunt, Innocentius in canonibus Romanorum ad Gallos episcopos  simili formula utitur: Hominibus coinquinatis et infidelibus . . . . mysterium Dei credere non oportere, ueneratione religionis ipsa SUADENTE, MONEO. Adde quod Innocentius in epist. ad Exsuperium. Siricii de lege continentie uerba laudans, beate recordationis uiri Siricii episcopi MONITA appellat; nec tamen consilia, sed precepta esse credidit.

uIII. Illa censura qua nonnulla Siriciane epistole uerba Quesnellus rudis et infantis loquele num. 8 accusat, ac si uix auctor sciuerit mentem suam stylo exprimere, atque exinde figmenti indicium colligit, quam sit leuis et inepta, legentibus ipsam epistolam exploratum fiet. Hec aliis pluribus eiusdem generis locutionibus, que in aliis certis tum eiusdem Siricii, tum aliorum pontificum epistolis reperiuntur, confutare morosioris hominis esset.

IX. Leuiuscule pariter suggillat uerba quibus traditur, Sacerdos omni momento 1011 paratus esse debere munditie puritate securus, ne aut sacrificium offerat  , aut baptizare cogatur: quasi dicatur sacerdos omni momento cogi posse ad offerendum sacrificium. Obuius enim uerborum  sensus est, sacerdotem omni momento paratum esse debere, quia munditia semper requiritur, siue sacrificium offerat, siue ad baptizandum uocetur. Ad ueritatem autem propositionis sufficit, si horum alterum omni momento contingere possit.

X. Quid dicemus de Quesnelli animaduersione in postremam epistole partem, qua dicitur data Rome in concilio episcoporum 80? Stephanus Baluzius alia refert exempla tum epistole Hormisde ad Imperatorem Anastasium per Theopompum et Seuerianum misse, tum epistole Ioannis II ad Iustinianum Augustum, tum duarum Gregorii Magni, que Rome date in fine notantur. uerba porro in concilio episcoporum 80 quid repugnat exhiberi in calce, cum alia Damasi epistola ad episcopos Illyrici non absimilia uerba in fronte preferat: Exemplum synodi habite Rome episcoporum 93?

XI. Postremo certissimum suppositionis argumentum Quesnello uidetur, quod cum sepius de continentia clericorum actum sit in Carthaginensibus conciliis,  ac presertim in synodo anni 419, ubi Faustino apostolice sedis legato interloquente canon quartus de eadem materia e synodo Genethlii an. 391 repetitus fuit; nunquam tamen nec Aurelius, nec uincentius et Fortunatianus, qui in Thusdritana et in Zellensi conciliis interfuerant, nec ipse Faustinus Romani pontificis legatus de concilio Zellensi, seu de Siricii epistola, que precipue continentiam attingit, mentionem fecerint. Sed fallitur. Ideo enim nulla mentio facta est de epistola Siricii, quia in concilio anni 419 istud unum consilium fuit, anteriorum synodorum Carthaginensium uel uniuersalium Africe canones repetere et confirmare. Hinc omnes fere canones 33 prime actionis uel ex Grati, uel ex Genethlii synodo, uel ex alia anni 397 sub Aurelio sumpti fuere. Cum uero pro episcopis illis antiquis qui, in anterioribus synodis interloquentes, canones pronuntiauerant, substituta fuerint nomina episcoporum qui in synodo anni 419 aderant, ex. gr., Augustini,  Alypii, etc., canon quartus Faustini apostolice sedis legati presentis nomine prenotatur. In hoc autem synodi scopo, quo reuocandi erant antiqui canones Ecclesie Africane , quis locus erat allegandi Siricii litteras occasione repetendi canonis de continentia ex synodo Genethlii, cum ipsa repetitio huius canonis ex anteriori concilio  totum scopum attigisset? Nemo igitur ex omissa mentione earum litterarum in synodo anni 419 ipsas commentitias, nedum certissime, sed ne probabiliter quidem iudicare potest.

XII. Ex his tandem satis superque probatum credimus quam imbecilla sint omnia quecunque Quesnellus in tota precedenti dissertatione coniecit, ut Zellensis synodi fragmentum, ac epistolam Siricii eidem subiectam impostoris arte conficta ostenderet. Hec autem nullo graui argumento impetita satis in tuto ponunt tum antiquissima diuersarum collectionum  exemplaria, tum presertim Ferrandi Breuiatio, quam idem Quesnellus in suspicionem adducere ineptissime studuit.



DISSERTATIO DECIMA SEXTA. DE PRIMO USU CODICIS CANONUM DIONYSII EXIGUI IN GALLICANIS REGIONIBUS; Ubi quod ante Adriani Pape I et Caroli Magni imperatoris tempora receptus non fuerit, ostenditur; et que apud Gallias Latina Canonum Orientalium uersio ante hec tempora uiguerit, inquiritur.


 1013 I. Cur hec tentata dissertatio.---De collectionis Dionysiane usu in Galliis disserere aggredimur: utrum uidelicet statim atque in Romana Ecclesia usurpari illa cepit, uel non multo post a Gallicanis quoque Ecclesiis suscepta fuerit, et in causarum ecclesiasticarum disceptatione usu probata:  an uero ad tempora usque Caroli Magni imperatoris Francorumque regis illius codicis receptio in Galliis differenda sit. In quo quidem proprias metas nonnullis procul dubio transilire uidebimur, et ab instituto nostro longius recedere. Ab hoc tamen non recedimus: quandoquidem quo in loco fuerit epistolarum  Leonis per Galliam auctoritas, an ante Dionysii etatem illic recepte, an codicis tantum illius ope Gallicanis regionibus innotuerint, ex hac discussione manifestum fiet. Deinde memini me non semel asserere in superioribus dissertationibus, codicem Dionysianum nullam in Galliis  auctoritatem ante imperatoris illius tempora esse adeptum: quod ne quis temere a me dictum putet, assertionis mee rationem lectori me debere profiteor. Preterea cum illustrissimus Petrus de Marca hanc uersans questionem ualidissimum habere se pro sua sententia testimonium crediderit ex epistola sancti Leonis diu ante Adrianum papam laudata in Gallicana synodo, nobis huius difficultatis illustrande pro suscepto labore onus incumbit. Denique cum  ex codicis antiqui Ecclesie Romane, quem in publicum emittimus, cum 1014 Gallicana disciplina collatione perspicuum sit Gallicanos nostros antistites non Romano usque ad Dionysium Exiguum Codice usos esse, sed proprio; non superuacaneum erit, nec uiris eruditis ingratum nobiscum  discutere, utrum post conditum Dionysii codicem, aliquid in iudiciorum ecclesiasticorum forma innouatum fuerit in Galliis: cui disquisitioni maxime proderit nosse, quonam codice canonum, an Romano, an proprio uterentur Gallicani episcopi, usique fuerint usque ad Caroli Magni etatem.

Petrus de Marca, de Concordia sacerdotii et imperii libro III, capite 4, sibi persuasum asserit, usum collectionis Dionysiane statim atque edita fuit, priore interpretatione spreta, per Gallias inualuisse: tum quia apud sedem apostolicam uigebat, tum etiam quod nitore suo commendabatur, pre squallore ueteris interpretationis: etsi hanc omnino Galli non deseruerint. Ad huius auctoris opinionem accedit scriptor nouellus de canonicis episcoporum Iudiciis, cap. 4, ubi contrariam suggillat, uariisque coniecturis conuellere conatur.

Contrariam sententiam tuentur uiri tres, maximi apud antiquitatis canonice studiosos nominis, Christophorus  Iustellus in prefatione Codicis uniuerse Ecclesie, Iacobus Sirmondus in prefatione ad antiqua Concilia Gallie, et Franciscus Florentius Antecessor Aurelianensis in dissertatione de Origine, arte et auctoritate Iuris Canonici, parte III, quam sententiam ut altera longe probabiliorem hac dissertatiuncula uindicamus. Cui priusquam manum admoueamus, 1015 unum et alterum monebo. Primum est, duo esse ab inuicem discernenda, que uel confundunt aliqui, uel ita coniuncta uolunt, ut unum ex altero necessario consequi existiment. Nimirum decretales, ut uocant, pontificum Romanorum epistolas nonnunquam in usum uocatas esse in priscis Galliarum synodis; alterum, Dionysianam earum decretalium collectionem  iam tum, cum lucem uidere cepit, a Gallicanis episcopis esse receptam auctoratamque ante Caroli Magni tempora. Prius illud negare, cum manifestum sit, summe fuerit dementie; sed posterius inde deducere, et rationi et omnium synodorum Gallicanarum consuetudini aduersum esse constabit ex his que modo dicturi sumus.

Alterum, quod in antecessum lectori suggero, hoc est,  ita probationibus argumentisque ualidis destitui contrariam opinionem, ut quotquot in eius patrocinium adducuntur ab illius defensoribus, eidem omnino aduersa esse luce ipsa clarius simus ostensuri.

II. Primum argumentum quintuplex ex causa Contumeliosi. Anno 534.---Primum nobis argumentum suppeditat Contumeliosi Reiensis in Gallia episcopi negotium: de quo cum sanctus Cesarius Arelatensis episcopus scripsisset ad Ioannem papam II, rescriptum ab eo accepit quo significat pontifex rigorem canonum aduersus eum qui lapsus erat seruandum esse: Que uero, addit ille, de his canones precipiunt,  subter adiecimus, ut que facienda sunt possitis agnoscere. Que porro subiiciuntur huic epistole  decreta apostolica, Antiochena, et Siricii pape, ex collectione Dionysii sumpta sunt. Quis uero sibi persuadeat Ioannem ita de mittendis ex codice Dionysiano decretis fore sollicitum, nisi apud eum constitisset eumdem in Galliis usu nondum fuisse receptum; alioqui consulentem Cesarium quenam esset ea de re 1016 Apostolice sedis disciplina, suffecisset ad codicem predictum remittere; quod tamen ille non prestitit.

2. Nec opus habuisset Cesarius de Romane Ecclesie consuetudine ac legibus sciscitari a pontifice, si unus et idem  canonum codex utrique Ecclesie communis fuisset in causis ecclesiasticis disceptandis: nec ita negligentes fuisse episcopi credendi sunt, ut quidquid canonicorum codicum erat in Galliis non euoluissent, antequam aliena pulsarent scrinia: quod reuera factum ab illis fuisse testatur geminum excerptum  canonibus a Ioanne missis subiunctum. Quid ergo in hoc negotio agendum esset, iam notum erat ex quatuor Gallicanarum synodorum canonibus, qui excerpti leguntur a Galliarum episcopis: constabat etiam ex Niceno canone 9, quem alterum excerptum continet. uerum cum plurimos haberet Contumeliosus patronos, quibus pro nimia pietate sanctorum Patrum seueritas non placebat, ut habet scriptum Cesario ipsi a Sirmondo attributum, quique per falsam potius pietatem, ita totis uiribus elaborabant, ut aut nec mitteretur Contumeliosus in monasterium, aut certe post non longum tempus, importunitate nimia et discipline ecclesiastice inimica extorquere conabantur ut rediret ad honorem; Cesarius, discipline tenax, sedem apostolicam,  cuius uices gerebat, consulendam censuit, ut et suam Gallicanis presulibus auctoritatem iungeret, et quid obseruaretur in Ecclesia Romana ex conciliorum et pontificum Romanorum decretis certiores eos faceret. Cesario rescripsit duo Ioannes PP. , rigorem scilicet canonum seruare necesse esse, et  secundum decreta sedis apostolice Contumeliosum ab episcopatu suspendi debere: Atque ideo predictum, inquit, ab episcopatus ordine nostra suspendit auctoritas.

1017 3. Ex Gallicanis excerptis manifestum euadit  Gallicanum codicem a Romano seu Dionysiano plurimum discrepasse. Accurate enim suum uersantibus Gallis alius canon non apparuit preter Nicenum 9 et quatuor Gallicanos. Ex quo necesse est affirmare nec Siricii pape decretalem ad Himerium, nec apostolicos canones in eo codice fuisse repertos, quos procul dubio non omisissent. At, inquies, nec Antiochenos excerpserunt, quamuis codici Gallicano insertos tunc temporis fuisse probabile sit,  uel etiam certum ex pluribus mss. Gallicanarum collectionum codicibus appareat. Quod Antiochenos non commemorauerint, non ob eam causam factum est, quod suis non inessent codicibus; sed quod ad causam que agitabatur non faciebant. Questio enim erat an episcopus de crimine capitali conuictus, esset deponendus; nec ei unquam ad sedem suam redeundi spes ulla superesset. Hoc Antiochenis canonibus a Ioanne missis non continetur; hi enim damnatum iam episcopum supponunt, talemque asserunt non licere aliquid de ministerio sacro contingere, nec in alia synodo restitutionis spem aut locum habere satisfactionis. Quamobrem ab illis excerpendis abstinuerunt Gallicani, sola Niceni concilii sanctione contenti, que etsi de criminibus episcoporum ante ordinationem perpetratis decernat, potiori ratione ad crimina ab ordinatis commissa extenditur: ut factum est a Gelasio papa I epistola 9 ad episcopos per Lucaniam, Brutios et Siciliam constitutos.

 4. Discrimen uersionis Niceni canonis noni, quam Gallicanum excerptum exhibet; a Dionysiana uersione, diuersum ab utraque Ecclesia codicem fuisse usurpatum, perspicue declarat.

5. Tractatus ille excerptis adiectus qui incipit: Ecce manifestissime constat, etc., tres constanter distinguit auctoritatum ordines seu classes, quibus Contumeliosi depositionem asserit decernendam. Unus est ex codice Ecclesia uniuersalis, alter ex codice Gallicano, tertius ex codice Romane Ecclesie: seu potius duo primi ex uno Gallicano codice, qui bipertitus erat, prima parte continens Nicenos aliosque Grecos canones receptos, altera Gallicanos: unde diuersitas codicum clara est. Nihil etiam aliud 1018 in decretis a Ioanne papa missis preter apostolice sedis auctoritatem et suffragium intuetur Cesarius: quam unam laudat, cum de illo excerpto mentionem facit.

III. Secundum argumentum ex concil. Aurelianensi  III, an. 538.---Secundum argumentum habemus ex concilio Aurelianensi III, ex quo Petrus de Marca sue opinioni auctoritatem ineluctabilem conciliare sibi uisus est. Coniecturis, inquit, addenda est probatio desumpta e canone 3 Aurelianensis concilii habiti anno  538, ubi decreta Leonis pape de metropolitanorum electione proferuntur: que petita cum sint ex epistola data ad Anastasium Thessalonicensem episcopum, apud Gallos decretorum nomine ualere non poterant, nisi ex eo quod collectioni Dionysii sub decretorum appellatione inserta essent, cuius auctoritatem Gallicani episcopi amplexi fuerant.

Antequam discutiamus quid ex hoc canone roboris accedat aduersariorum opinioni, quid nostre, opere pretium est eumdem hic integrum legentium oculis subiicere.


Concilii Aurelianenis III anno Christi 538, canon tertius.


De metropolitanorum prouincialiumque episcoporum electione et ordinatione.

De metropolitanorum uero ordinationibus, id placuit, ut metropolitani a metropolitanis, omnibus, si fieri potest, presentibus comprouincialibus, ordinentur: ita ut ipsi metropolitano ordinandi priuilegium maneat, quem ordinationis consuetudo requirit. Ipse tamen metropolitanus  a comprouincialibus episcopis, sicut decreta sedis apostolice continent, cum consensu cleri uel ciuium eligatur: quia equum est, sicut ipsa sedes apostolica dixit, ut qui preponendus est omnibus, ab omnibus eligatur. De comprouincialibus uero ordinandis, tum consensu metropolitani, cleri et ciuium, iuxta priorum canonum statuta electio et uoluntas requiratur.

His igitur uerbis, sicut decreta sedis apostolice continent, Leonis decreta de metropolitanorum electione proferri ex epistola ad Anastasium Thessalonicensem existimat auctor ille; quod tamen persuadere mihi uix ac ne uix quidem possum: non enim 1019 alium epistole huius locum pre oculis habere potuissent Aurelianenses Patres, quam caput 6, quod numero 36 notatur apud Dionysium Exiguum. Plura sunt autem ex quibus hoc caput ab illis notatum esse non crediderim.

1. Quia diuersum prorsus mihi uidetur Leonis consilium a synodi illius mente. Hoc enim unum intendit  sanctus pontifex, ut dissidium inter uicarium Illyrici et metropolitanum Epiri ortum, huiusque metropolitani iura cum Thessalonicensis episcopi priuilegiis ita componat, ut illibata utriusque maneat auctoritas. Ex ipsius capitis inspectione id unicuique perspicuum erit. Sed et ex titulis eidem prefixis tam a Dionysio quam ab aliarum editionum procuratoribus. Talis est in uulgatis codicibus excusis: Ut metropolitanus episcopus de electo quem est ordinaturus episcopum, ad Thessalonicensem pontificem referat, et de metropolitano electo similiter prouinciales episcopi faciant. Idem est titulus apud Dionysium, tam qui inter titulos toti decretorum collectioni prefixos legitur, quam qui ipsi capiti affigitur: nisi quod initio habet: Ut metropolitanus Epiri, etc., ex quo amplius adhuc pontificis consilium aperitur in hoc decreto, quod eo maxime collimat, ut ius relationis Thessalonicensi episcopo asserat in ordinationibus tam metropolitanorum quam prouincialium episcoporum, qui intra uicariatus Thessalonicensis  limites constituti erant. Longe aliud consilium esse synodi Aurelianensis, legenti obscurum non erit: hoc enim loco, ubi auctoritatem sedis apostolice adducit, de prouincialium episcoporum iure in metropolitani et comprouincialium electionibus,  deque cleri et plebis consensu ac suffragio solummodo agitur.

2. Quod maxime canon precipit illis uerbis, que ex sedis apostolice sententia proferuntur, illud est: ut consensus cleri et plebis non pretermittatur in electione metropolitanorum comprouincialiumque episcoporum: utque id magis persuadeant concilii Patres, non auctoritatem solummodo sedis apostolice, sed et rationem ab ea allatam referunt: Sicut decreta, inquiunt, sedis apostolice continent. Et postea: Quia equum est, sicut ipsa sedes apostolica dixit, ut qui preponendus est omnibus, ab omnibus eligatur. uerisimile autem est ex eodem loco et auctoritatem et rationem esse desumptam. Non certe ex epistola ad Anastasium, in qua ratio illa non legitur; sed potius ex epistola ad episcopos prouincie uiennensis , que utramque disertis uerbis continet. Per pacem, inquit, et quietem sacerdotes qui prefuturi sunt postulentur. 1020 Teneatur subscriptio clericorum,  honoratorum testimonium, ordinis consensus et plebis. Qui prefuturus est omnibus, ab omnibus eligatur. Quis enimuero credat synodum illam ex uno codice auctoritatem priorem, ex altero posteriorem accepisse? quod tamen necesse est ut fecerit, si uerum est primum locum ex Dionysiano codice esse excerptum: alter enim locus ipsis Leonis uerbis exhibitus ex ea epistola est, que nunquam fuit, nec modo est in Dionysiano codice. Porro si ex uno codice uterque desumptus, codex ille Dionysianus non fuit, sed alter  ad usum Gallicanum compactus, qui epistolam ad uiennenses episcopos habuerit, cuiusmodi uidimus codices plures mss. ex Thuanea et Trecopitheana bibliothecis. Et certe si ad epistolam ad Anastasium respexissent Aurelianenses presules, cum decreta sedis apostolice commemorauerunt: si rationem auctoritati uellent subiungere, illam necesse non fuisset extra eamdem epistolam querere, siquidem cap. 5, quod precedit, hanc Leo luculentam affert, que et explicatior est et ualidior: Ne, inquit, ciuitas  episcopum non optatum aut contemnat, aut oderit; et fiat minus religiosa quam conuenit, cui non licuerit habere quem uoluit.

Constat igitur non ex epistola ad Anastasium, sed ex epistola ad uiennenses decretis suis auctoritatem conciliare uoluisse Patres synodi. Et merito quidem ea epistola utebantur, que ad Gallicanarum prouinciarum disciplinam reformandam a sede apostolica missa fuerat, potius quam epistola ad Thessalonicensem scripta, que speciali illarum prouinciarum discipline ad uicariatus priuilegia accommodande allaborabat.

Iu. Etsi usi essent ep. ad Anastasium, nichil inde concluditur.---3. Etsi ultro detur epistolam ad Anastasium Thessalonicensem a Gallicanis synodis esse laudatam, quo tamen pacto ex hoc probet Marca receptam auctoratamque tum in Galliis Dionysianam collectionem, plane non capio. Prius enim demonstrandum erat epistolam aliter in Gallias inuehi non  potuisse quam per illum codicem; nec licuisse Gallis apostolice sedis decreta in promiscuis codicibus descripta habere, uel aliarum Ecclesiarum sanctiones in suarum suffragium et confirmationem laudare, nisi proprios illarum omnium codices suos fecissent; nec denique potuisse Gallos epistolam apostolice sedis  decreti nomine decorare, nisi Gallicano codici insertam, uel acceptam a Dionysiano. At quam hec omnia a ratione usuque Ecclesiarum omnium ac presertim Gallicane aliena sint, quis non uideat, si modo synodos nonnullas aliquando perlustrauerit, uel rationem ipsam consulendam 1021 censuerit?  Quot enim codices antiquarum collectionum uel ad priuatorum hominum, uel ad aliquarum Ecclesiarum usum manu olim exarati plurimas pontificum Romanorum epistolas ad Orientales aliosque scriptas continent! Inter quos ex Trecopitheana Oratorii bibliotheca unum penes nos habuimus, alios ex Thuanea, sed egregium imprimis, quemque Gelasio, si non equalem, saltem supparem existimant, ex San-Germaniana ascetarum Benedictinorum bibliotheca. Ad hec: familiare fuit episcopis Gallicanis aliarum dieceseon canones et decreta commemorare, ac etiam exscribere, uel antequam de sua collectione condenda cogitasset Dionysius, aut ullus codex Romanus esset  in Galliis receptus; quemadmodum et Hispanis sepe contigit Gallicanarum synodorum uerba suis decretis inserere, uel subiicere, atque ex iis de causis ecclesiasticis iudicare, ut patet ex Ilerdensi, ualentino, Hispalensi I et Toletano XII, quamuis inde nemo putauerit Gallicanum codicem Hispanis proprium fuisse. Denique Gallorum singulari erga disciplinam ecclesiasticam ac apostolicam sedem studio iniuriosum uidetur, si collectionem Dionysianam exspectasse credantur, ut aliquam decretorum apostolice sedis notitiam, uel exemplaria sibi compararent, qui et particularia Grecorum concilia et Africana toties usurparunt in suis conciliis.

Iam uero istud argumentum Petro Marce ereptum, nostre sententie militare necesse est. Siquidem clarum est alium a Dionysiano codicem tunc usurpatum per Gallias, ex quo epistolam ad episcopos uiennensis prouincie deprompserint. Qui codex Dionysii, si uel tunc temporis Gallis innotuisset, plura iis obtulisset sedis apostolice decreta de quibus siluerunt,  queque facile pretulissent epistole ad uiennenses, que nec in codice auctorato esset reperta; nec Gallicanis episcopis olim  nisi egre accepta fuerat, cum primum transmissa in Gallias: omnibus uiennensis prouincie 1022 antistitibus antiquum Ecclesiarum suarum ius moremque contra asserentibus in gratiam Hilarii Arelatensis, quem suis semper dum uixit priuilegiis uti uoluere.

u. Tertium argument. ex concilio II Turonensi. Anno 567.---Turonense concilium II, non anno Christi 570, ut Dauidi uisum est, sed triennio ante habitum, adducit auctor ille pro asserenda sua epocha. Capite siquidem uigesimo primo, inquit, epistola Innocentii pape ad uictricium Rothomagensem et canones Mileuitani citantur a concilii Patribus. Iam superius obiectioni huiusmodi abunde satisfactum est, eamque rursus attingemus inferius, cum de laudata a concilio Agathensi eiusdem Innocentii epistola ad Exsuperium agemus. Sed non modo non officit, sed etiam fauet ea synodus; tum quia epistolam  illam non laudat quasi ex codice recepto decerptam: unde  non decretum appellat, quod solet fieri cum ex decretorum codice huiusmodi scripta assumuntur; tum etiam quia clarum est epistolam illam inter canones locum non habuisse, quandoquidem  eam significant  tunc primum illis a se inseri, ac inde statuti uim ac robur deinceps habituram: Quia, inquiunt, in sententia pape Innocentii ad uictricium episcopum Rothomagensem lata legitur scriptum, etc. Nos ergo hoc sequentes, quod uel Paulus apostolus, uel papa Innocentius statuit in canonibus nostris inserentes statuamus obseruandum, etc.

uI. Quartum argument. Ex causa Pretextati.---Ex his que Gregorius Turonensis de libro canonum refert, quem rex Chilpericus ad episcopos transmisit, cum damnationem Pretextati Rothomagensis episcopi urgeret, inferre uidetur Marca Dionysianum codicem in Gallia tunc esse receptum ; quod qua ratione probetur, prorsus me fugit. Hec sunt Gregorii  uerba: Ipse uero, scilicet rex, ad metatum discessit transmittens librum canonum; in quo erat quaternio nouus annexus, habens canones quasi apostolicos continentes hec: »Episcopus in homicidio, adulterio et periurio deprehensus, a sacerdotio diuellatur.«

 1023 Ex quibus intelligimus primo librum canonum a rege oblatum alium non fuisse quam codicem antiquum, cui nouus quaternio annexus fuerat: ac proinde non fuisse Dionysianum, cui necesse non fuisset apostolicos canones annectere, siquidem in prima parte codicis continebantur.

2. Manifestum est nondum antea uiguisse per eam etatem in Galliis Dionysii codicem, cum de apostolicis canonibus, qui in capite erant, tanquam de nouellis nec usu receptis canonibus loquatur Gregorius.

3. Si in usu fuisset codex Dionysii, non mittendus fuisset a rege liber canonum interpolatus; sed satis fuisset monere synodum ut iudicaret secundum canones, quos coram se habuisse non est dubium: presertim si, ut contendit Marca, iam probatus olim fuisset codex auctoritate Aurelianensis concilii, a quo citatam putat Leonis epistolam ex eo codice acceptam.

 uII. Canones apostolici ante Dionysii etatem in Galliis noti.---At hoc saltem, inquies, ex Gregorii uerbis haberi potest tunc temporis apud Gallias fuisse codicem istum: cum ex iis apostolicos canones decerpsisset rex, quos ueteri canonum codici annecteret. Quod si fuerit apud Gallos, probabile est admodum usum eius priore interpretatione spreta inualuisse: tum quio apud sedem apostolicam uigebat, tum etiam quod nitore suo commendabatur pre squalore ueteris.

Ut prius illud sequeretur ex prolato apostolico canone, supponendum esset canones apostolicos ante  collectionem a Dionysio conditam in Ecclesia seu Gallicana seu uniuersali non comparuisse: quod falsum esse norunt eruditi, qui passim eos ab antiquis Patribus  et pontificibus citatos inueniunt sub regularum ecclesiasticarum nomine, quo etiam ornantur a Dionysio. Et certe nunquam ausus esset abbas iste eosdem collectioni sue prefigere, nec ab Ecclesia Romana una cum codice in usum 1024 fuissent uocati, nisi iam eorum auctoritas apud Ecclesias longo usu esset confirmata. Si porro apud Romanos, profecto et apud Gallos pariter noti esse potuerunt: Gallos, inquam, quos discipline ecclesiastice studium singulare semper commendauit, et continuum commercium cum Ecclesia Romana eorum omnium participes fecit, que per illam Ecclesiam circumferebantur de canonica disciplina.

Sed canones apostolicos in Gallias  ante Dionysii collectionem aduectos esse, neque ex illo codice sumptum esse canonem illum a Chilperico oblatum, ipsa eius euincit uersio, que a Dionysiana plurimum  discrepat. Canon enim iste uigesimus quintus est, etiam Petro de Marca confitente, quem in hunc modum protulit Chilpericus: Episcopus in homicidio, adulterio et periurio deprehensus a sacerdotio diuellatur. Eumdem autem sic apud Dionysium habemus: Episcopus, aut presbyter, aut diaconus, qui in fornicatione, aut periurio, aut furto captus est, deponatur. At corruptus est canon ad premendum Pretextatum, inquiunt. Hoc si ita esset, de eo conquerentem haberemus Gregorium; qui cum inuicto animo Pretextatum defenderet, totamque mentis aciem omnibus cause circumstantiis intenderet, nunquam omisisset de canonis corruptela cepiscopos monere, fraudemque inclamare; nunquam ex corrupto canone depositionem episcopi decerni tacitus tulisset, nec eius consensisset depositioni. Sententie enim subscriptum esse ab eo inde perspicuum est, quod eius solummodo conditionibus consensum abnuit, quia contrarie erant canonibus. Rogabat enim rex ut iudicium  contra eum  scriberetur, ne in perpetuum communicaret . . . . . Quibus conditionibus ego restiti, inquit Gregorius, iuxta promissum regis, ut nichil contra canones gereretur. 1025 Nimirum apostolici canonis hec postrema pars erat, quam dissimulasse uidetur Chilpericus: Non tamen communione priuetur; dicit enim Scriptura: Non uindicabit Dominus bis in idipsum. Non ergo corruptus canon, sed unius tantum uocule additione auctus, nimirum uocis homicidio, que uel subintelligitur ex canone 28, quo depositionis pena aduersus percussorem episcopum  decernitur, uel etiam tunc legebatur in ea canonis uersione, que per Gallias circumferebatur. Porro etsi ea parte corruptum canonem concederemus ex opprimendi episcopi consilio, nulla similis necessitas erat alia fere omnia uerba mutandi; nec discrimen aliunde potest uenire, quam ex diuersitate uersionum. Quod enim Gregorio ipsi tribuitur, quasi ipsa canonis uerba referre non curauerit, gratis hoc dicitur refelliturque non una ratione. Primum enim tantam negligentiam in re tanti momenti affingere Gregorio, non est multum a calumnia alienum. 2. Tota sermonis illius series hominem indicat ipsa canonis uerba referentem: Habens canones quasi apostolicos continentes hec: Episcopus, etc. 3. Quia canon ille a Gregorio relatus consuetam habet aliorum canonum formam. 4. Ita lectum fuisse coram episcopis asserit auctor: His, inquit, ita lectis, cum Pretextatus staret, etc. 5. In priori accusatione a Chilperico aduersus Pretextatum instituta coram conuentu episcopali, ita canon a rege citatus est, ut eadem  fere retulerit: Mane rex adfuit, dixitque: Episcopus enim in furtis deprehensus ab episcopali officio ut auellatur. Ubi hec uides et a Dionysiana uersione discrepare, et cum aliis canonis uerbis a Gregorio relatis conuenire: ut plane certum appareat nichil prorsus ex Dionysii codice sumptum esse a Chilperico.

uIII. Quintum argument. ex iudicio Chrodeberti Turonensis episc. Circa an. Dom. 670.---Potest et nonnulla probatio erui ex iudicio Chrodeberti episcopi Turonensis de muliere adultera, quod e ms. codice Thuaneo nunc primum editum habes in notis nostris in epistolam 83, nunc 108, ad Theodorum Foroiuliensem. Consultus enim de eiusmodi adulterio Chrodebertus respondent: 1026 nichil se inuenisse in conciliis Niceno, Constantinopolitano, Ephesino et Chalcedonensi: Quas quatuor, inquit, synodos tantum terra nostra uenerabiliter recipit et concredit. Attamen in Aurelianensi synodo de hac re inuenimus prefinitum iudicium, quod tibi destinauimus. Ex his  pronuntiare facile est codicem canonum quem pre inanibus habebat, quemque adire solebat Chrodebertus de causis ecclesiasticis iudicium initurus, alium a Dionysiano fuisse: quandoquidem Ephesinam synodum iste non habet, nec nisi tres Constantinopolitani concilii canones. 2. Si codex Dionysianus receptus tunc temporis fuisset in Gallicana Ecclesia, recepte quoque fuissent Africane synodi, Sardicensis et alie Orientales, quas habet codex ille, et Romana iam tunc Ecclesia amplectebatur. Cum uero de his sileat Chrodebertus, argumentum est  plerasque illarum codici suo insertas eum non reperisse, ac proinde non fuisse Dionysianum. 3. Plures inuenisset in eadem collectione Siricii, Innocentii et Leonis epistolas, que sacrarum Deo mulierum adulteria condemnant, et eisdem agende penitentie legem decernunt. Cur autem ex Gallicanis synodis unicam Aurelianensis concilii u sanctionem decimam  nonam protulerit Chrodebertus, non est mihi notum, Posteriores enim synodorum Parisiensis, Matisconensis et Turonensis II canones adducere potuisset. Sed sufficere credidit unum canonem mulieri, non probationum congeriem, sed salubre remedium querenti: suberatque fortasse huius canonis potiusquam alterius allegandi aliqua causa, uel ex habitatione mulieris, uel aliunde descendens.

IX. Sextum argumentum ex Zacaria PP. An. Dom. 747.---Anno 747 Gallicani episcopi clerusque uniuersus Zacariam papam consuluerunt, annitente Pipino palatii maiore, de uiginti septem discipline ecclesiastice capitibus. Totidem articulis consultationi respondit pontifex, quos omnes canonibus et decretis pontificum ex Dionysiana collectione ad uerbum transcriptis confirmauit.  Quis porro credat episcopos Gallie de huiusmodi discipline 1027 regulis a pontifice accipiendis fore sollicitos, si eas penes se in codice canonum et decretorum in iudiciis ecclesiasticis  usurpari solito habuissent? Legandi certe non erant Romam, qui eas inde adueherent; sed aperiendi codices quibus contineri notum fuisset saltem aliquibus e clero Gallicano: parcendum etiam labori Zacarie, qui facile episcopos Gallicanos ad codicem Dionysianum remisisset, qui et Romane Ecclesie et Gallicane, ut uolunt, usu fuisset auctoratus. Nec de huiusmodi capitulis ita scripsisset , quasi antea ignotis: Itaque, inquit ille, ut flagitauit a nobis cum uestro consultu superius effatus filius noster Pipinus, ut de omnibus capitulis de quibus innotuit responsum demus; in quantum Domino dante ualemus, de unoquoque capitulo inferius conscriptum iuxta quod a sanctis Patribus traditum habemus. Et postea: Hec itaque . . . . . inter cetera capita deflorantes . . . . . ad uestri presulatus notitiam et predicationem, atque populi uobis a Deo crediti edificationem mandauimus ministranda atque perficienda. Denique sic Gallis ignotam putabat hanc canonum collectionem, ut illos et antea  excusatione aliqua dignos fuisse, et post accepta hec capitula omnino inexcusabiles fore pronuntiet. Ceterum, inquit, hec amantissimi nobis, dedimus uobis in mandatis, ut nec nos coram Deo de taciturnitate iudicemur, nec uos de neglectu coram eo cogamini reddere rationem, sicut scriptum est in Dominico precepto: Si non uenissem et locutus eis fuissem, peccatum non haberent. Itaque nichil excusationis habentes omnium rationabilium animarum salutem procuretis.

X. Septimum argumentum ex Stephano PP. II. An. Dom. 754.---Septimo ab hac consultatione anno Stephanus papa II, in Carisiaco Galliarum uilla ad Saram fluuium tunc temporis agens, responsa nouemdecim Britanniaco monasterio dedit ad uaria consulta de quibus erat 1028 interrogatus. Porro cum plurima tum conciliorum, tum pontificum Romanorum decreta referat,  ea non ex Dionysiano codice accepisse manifestum est ex diuersitate nu  merorum quibus notantur, ac etiam textus ipsius decretorum. Quod inde contigisse probabile est, quod cum Roma codicem non asportasset, uti coactus est in Galliis Gallicano, qui a Dionysiano diuersus erat. Enimuero citat et refert epistole S. Leonis ad Rusticum Narbonensem caput quintum, quod apud Dionysium 19 numeratur; epistole Innocentii PP. ad uictricium Rothomagensem caput 15, quod Dionysio 20; Concilii Antiocheni 15, quod Dionysius 93, numerat; Neocesariensis 9, quod est in collectione 53. Ac preterea non modicum discrimen reperitur inter textum decretorum quorumdam a Stephano relatorum, et Dionysianum, ut uidere est in excerptis epistolarum S. Innocentii PP. ad Exsuperium et ad uictricium, Siricii ad Himerium, et canonum conciliorum Chalcedonensis, Neocesariensis et Carthaginensis. Ex quibus patet Dionysianam collectionem per id temporis non modo a Gallis usu non fuisse receptam, sed nec iis ualde notam: ea enim  procul dubio usus fuisset pontifex, si ad manum eam habuisset: tum ut conciliaret eidem usu ipso auctoritatem, tum ut Romanum morem inueheret Gallicanis regionibus.

XI. Octauum argumentum ex concilio uernensi. An. Dom. 755.---Concilium uernense anni 755 canonem Carthaginensis concilii refert, quem  nonum caput appellat, cum apud Dionysium sit decimus quintus canon: cuius uaria est in utroque lectio, maximumque discrimen; ut aliunde haustum appareat, quam ex Romano Dionysii codice: qui proinde in usu tunc non erat in Gallicana Ecclesia.

Ita sese res habebant etiam Caroli Magni temporibus, qui imperium adeptus est non multis post annis. Porro cum ab Adriano 1029 pontifice dono accepisset Romanam Dionysii abbatis collectionem,  cepit hec usu recipi in Galliis, non spreto tamen ueteri codice Gallicanis episcopis familiari: huius enim interpretationem sepius usurpauit etiam Carolus Magnus in suis Capitularibus. Ut enim scite obseruauit Sirmondus ad capitulare primum anni 789, quotquot ex synodis Grecis hic canones proferuntur, discrepant a uulgata uersione Dionysii, et cum alia interpretatione consentiunt, cuius exemplaria [Forte Parisiis] Pathini in bibliothecis seruantur, nec alia, opinor, quam antiqua illa que in antiquo nostro Codice Romano iacet et ab Isidoro accepta,  licet pluribus in locis uel corrupta, uel mutata.

XII. Petri Marce obiectio.---Iam uix ullus restare mihi uidetur alicuius momenti scrupulus, qui ab hac sententia deterrere, uel in aduersam inclinare quemquam debeat. Quod enim apostolice sedis auctoritatem hoc loco predicat Marca, ac interpretationis Dionysiane nitorem, collectionisque ordinem: optime id quidem, sed nullius in presenti roboris.  Nemo enim ignorat quam semper fuerit  omnibus Ecclesiis ac presertim Gallicanis liberum suis uti legibus ac canonibus in iis que uniuersalis synodi sanctione non erant definita, quod uel ex solo discipline Gallicane a Romana discrimine intelligitur. Notum etiam est quam  antiqui moris tenaces fuerint Gallicani antistites, qui laceram 1030 ac impolitam antiquitatem nouello nitori tandiu pretulerunt quandiu per imperatorem suum eis licuit: hoc sancti Augustini effatum animo retinentes, usuque probantes: Ipsa quippe mutatio consuetudinis, etiam que adiuuat utilitate, nouitate perturbat.

XIII. Ioannis Dauidis dilemma discutitur.---Que Marce argumentis coniecture adduntur a Dauide, extremam probationum penuriam produnt. Concilium  enim Agathense et Turonense II commemorat ; tum quasi testium nubem argumentorumque seriem bene longam adduxisset, Ex his, inquit, omnibus concludo, uel Dionysium primum omnium non esse qui in unum corpus collegerit antiquorum Rome episcoporum epistolas, a Siricio initium ducens, easque collectioni canonum attexuerit, quod tamen et a clarissimo Iustello asseritur, et ab ipso Dionysio suggeritur in epistola ad Iulianum collectioni prefixa; uel concludo egregie allucinari quotquot sibi persuadent collectionem Dionysianam in Galliis ante Caroli Magni etatem non esse receptam: quandoquidem aliquot ante hunc imperatorem seculis uidemus epistolas pontificum,  Africanasque synodos a Gallicanis conciliis citatas esse, quasi codici qui tunc in usu erat, insertas: hec enim omnia Dionysii codicem indigitant. ueteor ego ne Dauid ipse egregie allucinetur: nichil enim hoc eius dilemmate 1031 ineptius, quod et ruinosis fundamentis nititur, et totum uitiosum  est.

Primum enim hoc demus citatas esse tum pontificum epistolas, tum Africanas synodos, quasi ex approbato Codice canonum assumptas: quis preter Dauidem inde concludat Dionysianum codicem a Gallis tunc receptum? quasi apostolice sedis auctoritatem ita omnes orbis Christiani Ecclesie totis quingentis annis spreuerint  ut ante Dionysium de colligendis illius decretis non cogitauerint. At meliora nos ac magis religiosa de Gallicanis aliisque Ecclesiis erga caput ac primatem suum existimamus: ad idque impellimur pluribus Gallicanis canonum et pontificiorum decretorum collectionibus, quas et ante nos eruditi uiderunt, et ipse Dauid adire poterit, si forte uelit. Est imprimis in bibliotheca Sancti Germani a Pratis insignis collectio ad usum Gallicane Ecclesie concinnata, que Gelasii temporibus ceua credita est a uiris doctis, et triginta  fere Romanorum pontificum epistolas habet insertas, quarum plurime etiam apud Dionysium desiderantur. Hic enim septem tantum habet a Leone scriptas, codex uero San-Germanianus sexdecim. Ad hunc codicem alii duo exscripti uidentur, unus Thuaneus qui num. 193 notatur, alter Trecopitheanus: easdem enim pontificum epistolas habent eodem ordine descriptas, nisi quod San-Germanianus, qui Corbeiensis olim fuit, duabus auctior est. Leguntur etiam Africana aliquot decreta et concilia, ex quibus liquet earum omnium notitiam in Galliis a Dionysiano codice non esse acceptam, et infelicem omnino esse Dauidis ex illarum citatione argumentationem ad exstruendam Codicis Romani apud Gallos auctoritatem.

2. Quod Dionysius non primus collegerit decreta summorum pontificum, sequitur ex his que iam diximus, et inuicte etiam probat antiquus noster Ecclesie Romane codex, qui plura continet a Dionysio  pretermissa: ut nichil dicam de aliis Ecclesiis, que suas huiusmodi pontificiarum epistolarum collectiones ante Dionysii tempora habuerunt. Esto, primus in unum eas corpus redegerit Dionysius, sub una disposuerit numerorum serie, titulis distinxerit,  eo quo iam modo Patrum canones ordinauerat, atque iisdem subnectere curauerit, per me licet, nec amplius aliquid assertum est, 1032 uel a clarissimo  Iustello, uel ab ipso Dionysio, licet aliter scribatur a Dauide: at talem ordinem quis necessarium putauerit, ut huiusmodi decreta a Gallicanis episcopis laudarentur referrenturque?

XIu. De concilio Agathensi; ex quo argumentatur Ioannes Dauid.---3. Ut ipsum scriptoris huius fundamentum petam disiiciamque, Agathense concilium anni 506 , Agathense, inquam, anterius est, nisi me fallant coniecture, Dionysiana pontificiorum decretorum collectione.

Primum enim certum est Dionysium Rome egisse abbatem cum Latinis lucubrationibus operam dedit, inter quas due sunt epistole paschales, que scripte sunt annis Christi 525 et 526, circa que tempora floruit maxime usque ad ann. Christi 540, ut habet  Labbeus in dissertatione historica de Script. Eccles.

2. Dionysium collectioni epistolarum serius manum admouisse, nec nisi dudum post canonum Codicem elaboratum, testis est ipse in epistola ad Iulianum presbyterum, que collectioni prefixa est: Ita ut omnes, inquit, titulos huic prefationi subnecterem, eo modo quo dudum de Greco sermone Patrum transferens canones ordinaram.

3. Cum non nisi preteritorum sedis apostolice presulum constituta, ut ipse scribit Dionysius, hoc est eorum qui iam uiuere desierant, collegerit, et tamen Anastasii pape epistolam referat, consequens est, ut non ante 16 diem Nouembris anni 498, quo obiit Anastasius, opus istud sit adorsus, scilicet sub pontificatu Symmachi, qui annis octo Agathensi concilio superfuit.

4. Certum est Dionysium nondum uenisse Romam anno 496 quo Gelasius papa ultimum diem obit, cum hunc pontificem nunquam se uidisse testetur in prefatione ad Iulianum: Quantique sit apud Deum  meriti beatus papa Gelasius, et nos, qui eum presentia corporali non uidimus, per uos olumnos eius facilius estimamus.

Ex his ita arguo: a morte Gelasii pape, quem Dionysius non uidit, usque ad concilium Agathense, decem tantummodo anni sunt, intra quos necesse est ut Dionysius natione Scytha Romam uenerit, ibi saltem aliquot annis uixerit, ut eius doctrina ac meritum innotescerent, et tantam sui existimationem spargeret, quanta opus 1033 erat ut in ipsa urbe Roma peregrinus et hospes in abbatem posceretur. Tum canones omnes Grecos in Latinum transferre et in unum codicem compingere debuit atque uulgare, adiunctis apostolicis, Sardicensibus et Africanis canonibus; deinde dudum post editum hunc codicem decretis summorum pontificum maxima cura conquirendis, colligendis, ordinandis, distinguendis manum admouere. Quibus omnibus tam arctum decennii spatium haud scio an cuiquam sufficere uidebitur. Sed non hec solummodo. Nam antequam uel Codicem canonum  de nouo conderet assidua et familiari cohortatione Laurentii cuiusdam compellendus fuit, Stephanique episcopi, ut aiunt, Salonitani mandato. Postmodum uero decreta pontificum non collegit nisi piis excitatus  studiis Iuliam presbyteri tituli Sancte Anastasie. Quis credat porro opus presbyteri unius impulsu a monacho extero conditum, statim auctoritate pontificia in usum Romane Ecclesie assumptum esse, spreta antiquiori collectione tot annorum usu consecrata? Aut quis potius non existimet antea non esse receptum quam plurimorum annorum experientia docuisset an non ista mutatio consuetudinis, quod timebat Augustinus , etiam que iuuabat utilitate, nouitate perturbaret? Facile igitur persuadeor non nisi post annos plures receptum codicem Dionysii a Romana Ecclesia: et reuera Cassiodorus, qui anno 514 consulatum gerebat, et adhuc erat in uiuis anno 562, ita de illo codice loquitur cap. 23 diuinarum Lectionum, quasi nouissime tum ab Ecclesia Romana in usum uocatus esset: Quos, inquit, Dionysii canones, HODIE usu celeberrimo Ecclesia Romana complectitur. Hi porro Rome recepti, transalpinas Ecclesias tam cito peruadere non potuerunt: nec affine est Gallicanis moribus ut statim atque innotuere  eos auide arripuerint, probauerint, suosque fecerint. Quod etsi daremus a Gallicanis Ecclesiis factum esse, nunquam tamen id ante Agathense concilium permittere potuerunt temporis angustie.

Xu. Obiectio ex appellationibus petita.---Reliquum est ut quod de appellationibus 1034 obiiciunt aduersarii dissoluamus: nec operosum est, meo quidem iudicio, id agere. Receptum, inquiunt, codicem constat ex receptis Sardicensibus canonibus: istos autem per Gallias inualuisse etiam sub prima regum nostrorum dynastia manifestum est ex appellationibus ad sedem apostolicam que passim delate sunt e Galliis non contradicentibus episcopis Gallicanis. Unde porro ius istud apostolice sedi assertum nouerunt, nisi ex Sardicensibus canonibus, cum nulla omnino Gallicanarum synodorum id illi uindicasse intelligatur? Sardicenses autem canones non hauserant nisi ex codice Dionysiano, cui inserti ab eo fuerant. Quibus adde pontifices Romanos hoc  ipsum ius nunquam sibi non uindicasse in Gallicanas Ecclesias, sub prima regum nostrorum dynastia: unde consequens est ut nouerint receptas esse per id temporis Sardicensis concilii sanctiones in Ecclesia Gallicana.

Mirum profecto ius quod ex factis contumacium aliquot episcoporum acquiritur, miraque argumentatio, que ex istis illud inferre satagit. Quasi uero non equum magis fuerit de factis  ex ipso iure iudicium ferre, quam de iure ex factis aliquibus non probatis decernere.

2. Antequam editus esset in lucem codex Dionysianus,  quero an ius appellandi ad Romanum pontificem uigeret in Galliis, an non? et an reuera ex hoc iure appellationes alique delate sint? Si ita fuit, cur idem ius non uiguisse, neque ex eodem iure delate credentur appellationes post conditum Dionysii codicem; cur et ex illis appellationibus queritur argumentum pro asserendo huius codicis usu in Galliis per eadem illa tempora? Si non uiguit ius illud ante Dionysii codicem, cur istud asserit Dauid, pluribusque exemplis probare conatur: et qua tandem ratione noua ista disciplina Gallicanis inuecta credetur regionibus, post contrariam quingentorum annorum consuetudinem? Si ex ipsis Sardicensibus canonibus ante Dionysium ius istud creatum dixerit, aliunde igitur illorum notitiam habuere Gallicane Ecclesie, quam 1035 ex Dionysiano codice; atque ita ruit tota Dauidice argumentationis moles.

3. In dissertatione apologetica pro sancto Hilario Arelatensi ostendimus  quam egre tulerint episcopi Gallicani causas suas ad Romanum iudicium  deferri, restiteruntque aliquandiu; licet Romanorum pontificum uoluntati obsecundarent imperatores, edictumque ualentinianus misisset in Gallias, quo imperabat ut pro lege haberetur quidquid sanxisset pontifex Romanus: Ita ut quisquis episcoporum ad iudicium Romani antistitis euocatus uenire neglexerit, per moderatorem prouincie adesse cogatur. Cessere quidem aliquando episcopi, ne repugnando nichil nisi principis odium sibi quererent: at quam immerito reclamassent episcopi nostri contra ius appellationum huiusmodi, si receptus tunc fuisset in Gallicanis Ecclesiis codex Dionysii, qui eos canones continebat, Sardicenses scilicet, quibus recipiendi appellationes facultas attribuebatur pontifici Romano, ut docet Gelasius papa?

4. Ius illud appellationis cum deferre ceperunt Gallicani,  non ad Sardicenses canones respexerunt, sed ad primatus pontificii dignitatem, et ad Romane sedis antiquitatem, ac potentiorem, ut Ireneus  loquitur, principalitatem: cui sue fidei originem et primordia debebant plereque Gallicanarum prouinciarum Ecclesie: ad quas Trophimus aliique eius socii ab apostolica sede transmissi fuerant.

5. Ut ad exempla notata respondeam, dico  subobscuram esse Contumeliosi historiam; Salonium autem et Sagittarium non nisi ex singulari regis concessione Romam appellasse. Quod illis aliisque, cum factum est, ideo negatum non est, ut improbis hominibus querelarum pretextus omnis auferretur: ac demum ex dictis iudicandum est de huiusmodi appellationibus.

 Denique quod Romani pontifices canones 1036 Sardicenses allegarunt, ut ius suum tuerentur etiam apud Gallias, ad rem nequaquam facit, cum id etiam longe ante Dionysium natum fecerint. Adde quod cum eosdem canones pro sedis sue priuilegiis adduxerunt,  sub nomine Nicenorum canonum protulerunt: ex quo descendit ut maiore fiducia eos per omnes Ecclesias grandiore tuba personarent. At inde receptionem Sardicensium canonum uel Dionysiani codicis arguere, hominis est aliud agentis, aut deplorate cause taliacunque querentis patrocinia.

XuI. Que canonum uersio usurpata sit in Galliis ante Dionysianam receptam.---Hoc iam extra dubium posito, antiquam collectionem et uersionem que ante Dionysium usu recepta erat in Galliis, etiam apud easdem Ecclesias uiguisse post conditum Dionysii codicem usque ad Caroli Magni tempora: queret lector,  quenam esset antiqua illa uersio? An illa quam Romana usurpabat Ecclesia? an aliqua Gallis propria? an que Isidoriane collectioni inserta  legitur? an demum prisca illa translatio que ex Christophori Iustelli codice ms. luce non ita pridem donata est in I tomo Bibliothece Iuris Canonici ueteris?

uiri duo summa eruditione conspicui, Iacobus Sirmondus in prefatione ad editionem antiquorum Gallie Conciliorum, et Christophorus Iustellus iam laudatus in prefatione Codicis ueteris Ecclesie uniuerse, in ea sunt sententia ueterem translationem apud Gallos tunc receptam, eam esse que apud Isidorum Mercatorem reperitur; suamque opinionem asserunt ex canonibus conciliorum ualentini, Rhegensis, Arelatensis II, Agathensis et Epaonensis, in quibus Nicenes, Ancyranos et Laodicenses ex Isidoriana translatione citatos putant.

De integro Galliarum codice quidquam certi statuere difficile est admodum, nec uideo quemnam Orientalium canonum, qui in priscis Galliarum synodis citatus fuerit, ex una uersione, potius quam ex altera 1037 assumptum fidenter pronuntiare possint  scriptores laudati. Nicenos excipio, quorum ut memoria frequentior est in antiquis illis Ecclesiarum nostrarum monimentis, ita ex qua uersione assumpti sint, non ita operosum est decernere. Quanquam a uero procul dubio aberrarunt Sirmondus, Iustellus, et si qui alii Isidorianam Nicenorum canonum translationem in usu fuisse arbitrati sunt apud Galliarum Ecclesias antequam in illas inueheretur Dionysiana.

Mihi enim istud curiosius inuestiganti certum omnino uisum est canones Nicenos  Gallias nostras mutuatas esse a Rufino Aquileiensi, ex libro X Historie Ecclesiastice, quem Eusebianis subiunxit: ubi canones Nicenos recenset abbreuiatos, quos et in uiginti duos partitus est. Nec in eam opinionem coniecturis modo adducor, sed certis argumentis, que in aliorum oculos miror non incurrisse. Ea ex gemino presertim fonte haurimus, scilicet ex concilio Arelatensi II et ex illis canonum excerptis que in causa Contumeliosi Rhegiensis a Cesario Arelatensi collecta  putantur. Tale est excerptum ex Nicena synodo, quod Gallicanis canonibus ibi premittitur.

»Ad locum de synodo Nicena, id est, 318 episcoporum: Si qui forte indiscrete ad sacerdotium prouecti, postmodum uel ipsi aliquid de se criminosum professi sunt, uel ab aliis reuicti, abiiciantur.« Qui canon uerbum e uerbo transcriptus est ex Rufino, a quo undecimus  numeratur, tametsi nonus est in aliis editionibus concilii.

Arelatensis synodus II multiplex etiam huius assertionis argumentum continet. Canone enim primo uetat neophytum ordinari ad diaconatus ac sacerdotii officium: in quo Nicene synodi uestigia premere uidetur, sed ut est apud Rufinum. Solius enim presbyteratus exsortem huiusmodi fieri iubet canon 2, prout est in aliis editionibus: Rufini interpretatio sola clericum fieri prohibet.

Canone decimo: De his, inquit, qui in persecutione preuaricati sunt, si uoluntarie fidem negauerint, hoc de eis Nicena synodus statuit, ut quinque annos inter catechumenos exigant, et duos inter communicantes. Nicenum procul dubio canonem 11 respicit synodus hec Gallica: diuersa tamen utriusque disciplina. Ille enim duodecim annorum penitentiam lapsis huiusmodi iniungit, secundum Isidorianam uersionem et priscam illam Iustelli, que Grecis 1038 concinunt; secundum uero Dionysianam, undecim. Septenarium  igitur illum penitentie stadium, quod Gallicano canone sancitur, ab alia uersione deriuari non potuit, quam ab ea quam profert Rufinus, cuius hec sunt uerba canone 12: Si qui absque tormentis in persecutionibus lapsi sunt, et ex corde agunt penitentiam, quinque annos inter catechumenos faciant, et duobus annis post hoc fidelibus tantum in oratione iungantur, et ita postmodum suscipiantur. Que sequuntur in eodem Arelatensi canone: In potestate tamen uel arbitrio sit episcopi, ut si eos ex animo errorem deflere et agere penitentiam uiderit, ad communionem pro ecclesiastica humanitate suscipiat: sumptum uidetur ex his canonis 13 uerbis Rufini: Esse tamen in potestate episcopi moderandi facultatem, etc.

Canon Arelatensis septimus: Hos qui se carnali uitio repugnare nescientes abscidunt, ad clerum peruenire non posse: ex Rufiniana etiam Niceni primi interpretatione assumptum est. Nulla enim alia uersio impotentiam uel impatientiam libidinis commemorat in eo  canone, quem sic Rufinus abbreuiat: Statuunt preterea obseruandum esse in Ecclesiis, ne quis ex his qui semetipsos impatientia libidinis exciderunt, ueniret ad clerum.

Canon Arelatensis decimus quintus: In secretario diacono inter presbyteros sedere non liceat, uel corpus Christi presente presbytero tradere non presumant. Quod si fecerint, ab officio diaconatus abscedat. Ex canone 13 Nicene synodi depromptum canonem istum perspicuum est: sed non ex alia uersione quam Rufini, cui uigesimus iste est: Et ne diaconi, inquit, presbyteris preferantur, neue sedeant in consessu presbyterorum, aut illis presentibus Eucaristiam diuidant, sed illis agentibus solum ministrent. Si uero minister nullus sit in presenti, tunc demum etiam ipsis licet diuidere. Aliter uero agentes abiici debent. Duo isti canones in eo conueniunt inter se, et ab aliis uersionibus discrepant. 1. Quod neuter prohibet Eucaristiam presbyteris a diaconibus porrigi. 2. Quod uterque a diacono diuidi Eucaristiam presente presbytero, uetat. 3.  Quod multa pretermittunt de potestate consecrandi corpus Christi a qua sanctionis sue rationem sumunt sancti Patres. 4. Nihil habent de diaconis ante episcopos sacra mysteria attingentibus. 5. Nihil uterque de regula et consuetudine, quam contumaces illi diaconi infringere presumebant. 1039 Quamobrem dubium non est quin Rufini canones in suo codice  tum haberent Arelatenses Patres cum sanctionem suam condebant.

Canon decimus sextus: Photinianos siue Paulianistas secundum Patrum statuta baptizari oportere: iuxta hunc Nicenum uicesimum primum uersionis Rufiniane conscriptus est: Et ut Paulianiste, qui sunt Photiniani, rebaptizentur. Photinianos enim, qui a Photino Sirmiensi episcopo dicti sunt, a Nicenis Patribus in causam uocari nemo dixerit, cum nondum exorti essent: nec eos reuera commemorat uel Greca editio, uel ulla uersio Latina, excepta Rufiniana, a qua canon Arelatensis deriuatus est, et Photinianis accommodatus.

XuII. An sola Rufiniana uersio usu tunc recepta in Galliis.---Hec de Nicenis canonibus a synodis Galliarum olim citatis uel relatis. Ex quibus indubitatum relinquitur Rufinianam uersionem apud eas fuisse sepe sepius usurpatam. An sola fuerit, Rhegensis concilii an. Christi 439 canon tertius subdubitandi dat locum. Cum enim Armentarium in Ebredunensi Ecclesia male  ordinatum ad chorepiscopi munus relegaret, sequi se profitetur Nicenum statutum: Liceat ei, inquit, unam parochiarum suarum Ecclesiam cedere, in qua aut chorepiscopi nomine, ut idem canon loquitur, aut peregrina, ut aiunt, communione foueatur. Sola Isidoriana uersio et parochie et chorepiscopi nomina simul in hoc canone usurpat: neutrum habet Rufinus: ut illam potius quam istius uersionem ob oculos tunc habuisse Patres synodi uideantur  . Mendum ego putauerim Rufini textui inesse, nec ita legendum: Ut querat ei episcopi locum uacantem, hoc sit in ipsius potestate; sed potius: Ut querat ei chorepiscopi locum, etc. In episcopi enim cuiuslibet potestate erat uacantem aliquam parochiarum suarum ecclesiam alteri commendare sub nomine chorepiscopi: at episcopi locum uacantem querere alteri, non item. Cum id in potestate 1040 comprouincialium episcoporum clerique  et plebis suffragiis, que uel redimere, uel emendicare summum nefas. Utut sit, leuis uidetur huius canonis difficultas, nec que tot canonum auctoritatem possit eleuare in quibus perspicuus est et indubitatus Rufiniane uersionis usus quoad Nicenos canones apud Gallicanas Ecclesias.

Quod uere aliarum Orientis synodorum usum attinet, Ancyrane citatum canonem habemus in Epaonensi synodo an. 517. Canone enim 31 de penitentia homicidarum obseruari iubet quod Ancyritani, ut aiunt, canones decreuerunt: sed ex qua uersione non patet. Canones 65, 66, 67 et 68, Agathensi concilio subiuncti ex uersione Laodiceni concilii, que Isidoriana uocitatur, transcripti sunt; sed quo tempore, cuius auctoritate, an ab aliqua synodo Gallicana, an potius a famoso illo interpolatore Isidoro, ad hec usque tempora ignoratum est. Hoc apud eruditos ex antiquissimis plurimisque codicibus mss. constat, Agathensis concilii canones istos non esse, sed eis fuisse posteriori euo annexos. Quamobrem ex eis  statuere non licet de uersione que a Gallis usurpata est usque ad sextum Christi seculum iam completum.

Ceterum, ut obscura admodum uidetur fuisse notitia canonum Nicenorum in Galliis ante Rufini tempora, ita postmodum auide hausta, que ab eo data est, illorum canonum uersio in suo Eusebiane Historie supplemento. Quod ne quis miretur, reuocet in memoriam maximo semper in pretio fuisse Rufinum apud Gallos et omnes Occidentales ; atque imprimis acceptam fuisse eius Historiam, qua primum Latinis innotuerant tot rerum ecclesiasticarum preclarissima monumenta.

Plura de his alieno quadamtenus loco scribere nec conuenit, nec uacat. Ad diligentiorem huius materie inquisitionem uiros eruditos hac dissertatiuncula inuitasse sufficiat.





BALLERINIORUM OBSERuATIONES In Dissertationem XuI Quesnelli de primo collectionis Dionysiane usu in Galliis.



§ I. Dionysii collectio in Galliis nota et usu etiam aliquando recepta ostenditur ante Caroli Magni tempora.


De codicis Dionysiani usu in Galliis ante Caroli Magni etatem cum queritur, ne equiuocatio fiat, duplex questio distinguenda est. Prima, num ille fuerit codex publicus, seu publica auctoritate editus, uel approbatus, omnium Ecclesiarum Gallicanarum usu receptus. Secunda, num fuerit codex priuatus, qui ante Carolum Magnum in Gallias peruenerit, et, si non omnium, aliquarum tamen Ecclesiarum uel scriptorum usu aliquando saltem adhibitus sit. Primum cogitare uel suspicari inanissimum est. Nam neque Rome, ubi citius celebris exstitit, publicus, seu publica auctoritate probatus, sed priuatus codex canonum diutius fuit; nec publicam auctoritatem obtinuit, nisi cum Hadrianus I summus pontifex ipsum Carolo Magno usui Galliarum tradidit. uide Tract. de Collectionibus part. III, c. 1. Cum porro ante hoc tempus  nullus alius codex canonum publicus esset in Galliis, sed omnes essent collectiones priuate, quarum usus deficiente codice publico liber erat, uti probauimus part. II, cap. 10, sola superest secunda questio, num codex Dionysii inter priuatas collectiones esset in Galliis ante etatem Caroli Magni, ita ut eo eque ac aliis priuatis collectionibus uti liceret; et num eodem ante illud tempus Gallicani aliquando usi sint.

II. Quesnellus de publico codice qui olim in Galliis auctoritatem haberet, initio premisse dissertationis loquitur; nullibi uero aliquem huiusmodi codicem  publica auctoritate editum aut confirmatum ibidem exstitisse probauit. Solum afferri possunt prisce Galliarum synodi ac episcopi Gallicani qui canones conciliorum aut constitutiones pontificum allegarunt. Licet uero hi canones uel constitutiones sumpti essent ex aliqua collectione, non tamen continuo sequitur has collectiones fuisse codices publicos: cum iidem canones et constitutiones satis auctoritatis haberent ex ipsis conciliis et pontificibus a quibus editi fuerant, nec publico codice indigerent. Hinc sane idem Quesnellus in antecedenti dissertatione, § 4, tria affirmat que Gallicane Ecclesie praxim publico codice non indiguisse confirmant. Primo fatetur codices priuatarum collectionum in Galliis 1043 plures fuisse. Quot enim codices, inquit, antiquarum collectionum ad PRIuATORUM HOMINUM, uel ad aliquarum Ecclesiarum USUM manu olim exarati plurimas pontificum Romanorum epistolas . . . . continent? Et aliquot etiam uetustissimos eiusmodi codices exempli gratia recenset. Secundo loquens de synodo III Aurelianensi,  que Leonis epistolam 10 allegauit can. 3, codicem memorat tunc usurpatum per Gallias, ex quo epistolam ad episcopos uiennensis prouincie deprompserit: et licet paulo ante hunc codicem affirmauerit ad usum Gallicanum compactum; non tamen publicum agnoscit, hec scribens: Que  nec in codice auctorato erat recepta. Codex auctoratus idem est apud Quesnellum ac publicus, seu publica auctoritate approbatus. Tertio inter sententias, quas a ratione usuque Ecclesiarum omnium, ac presertim Gallicane alienas reprobat, hauc refert; qua quis contenderet,  nec poluisse Ganos epistolam apostolice sedis decreti nomine decorare, nisi Gallicano codici  insertam. Si autem plures olim erant codices priuati, quorum quidam adhuc supersunt; si pontificie constitutiones, et similiter canones conciliorum exinde allegari poterant atque solebant; quid ergo toties ingerit codicem publicum auctoratum ac in auctoritate receptum, qui preter priuatas collectiones ante Carolum Magnum in Galliis fuisse nullo testimonio, indicio nullo probatur? Id quidem coheret cum ea ipsius thesi, qua alibi ad promulgationem exigit codicem publicum. Hanc uero thesim fusius expunximus not. 11  ad dissert. 12, ac propterea nichil iam disputandum superest de codice publico, qui ante Dionysio-Hadrianeum nullo fundamento suffultus, inter mera commenta est computandus. Cum uero plures priuate collectiones ipso Quesnello fatente in usu fuerint apud Gallos, satis in rem nostram erit si inter has ante Carolum Magnum  locum habuisse saltem aliquando codicem Dionysii probare possimus.

III. Etsi Quesnellus affirmantem sententiam impugnans, in dissertatione optime probasset ea testimonia que pro Dionysii codice in Galliis recepto producta fuerant, nichil fauere huic sententie; ad excludendum tamen ab iisdem Galliis hunc codicem nichil euicisset. Cum enim nullus apud Gallos esset codex publicus, sole collectiones priuate usui esse poterant: cumque he plures essent, hac uel alia collectione uti cuiusque arbitrio permittebatur. Testimonia, que Quesnellus ad calculos reuocauit, eorum sunt qui non Dionysianam, sed aliam collectionem adhibuere. Esto. Nunquid sequitur nullum Dionysii exemplum ante Caroli Magni euum exstitisse in Galliis, et neminem Gallicanum eo usum fuisse? Alia quidem testimonia uel documenta nobis sunt explorata, quibus Dionysianam collectionem ea uetustiori etate in Gallias transisse certissime credimus. Quesnellus in premissa dissertatione § 12, ut probet Gallicanos ante  Caroli Magni euum recepisse apostolicas constitutiones, uetustiores collectiones Gallicanas, etsi priuato studio digestas, recenset, in quibus eedem constitutiones describuntur. Earumdem ergo collectionum argumento nos quoque utemur pro Dionysii codice. Eedem nimirum collectiones Gallicane Carolo Magno anteriores, cum non semper ex antiqua uersione, sed quandoque ex Dionysiana Grecarum synodorum canones receperint; hanc ante Caroli Magni imperium in Gallias inuectam testantur. Nos, qui ex antiquioribus Gallicanis collectionibus unum codicem uat. Palat. 574 inspeximus, insertam in eo uidimus ex Dionysio ipsius epistolam ad Stephanum, nec non canones apostolorum, et actionem 15 concilii Chalcedonensis. At P. Sirmondus, qui in editionem Conciliorum Gallie quamplurimas Gallicanas mss. collectiones expendit, idipsum in aliis atque aliis uetustis exemplaribus se deprehendisse in prefatione ad eamdem editionem his uerbis diserte pronuntiat:  Quin et Dionysianam canonum translationem ignotam Gallis non fuisse priusquam eius exemplaria a sede apostolica sub Carolo Magno acciperent, atque hac interdum usos esse, deprehendimus ex antiquissima collectione canonum e bibliotheca S. Benigni Diuionensis, atque ex aliis eiusmodi Caroli euo longe anterioribus, 1045 in quibus canones Greci promiscue nunc ex Dionysiana, nunc ex ueteri illa prisca  proferuntur. Hoc collectionum Gallicanarum testimonium, quod exploratissimum est, uel solum sufficere debet: miramurque uehementer Quesnellum excussis ceteris hoc a Sirmondo productum uel non animaduertisse, uel pretermisisse: quin ex hac ipsa prefatione que Dionysiani codicis usum in Galliis ante Caroli Magni imperium tam diserte astruit, ausum fuisse recensere Sirmondum inter eos qui contrariam sententiam defendunt.

Iu. Diuionensem collectionem, quam laudauit Sirmondus, inspicere non licuit. At duas alias collectiones  Gallicanas, euo Hadrianeo anteriores, typis postea editas expendere potuimus, in quibus nonnulla ex Dionysio sumpta deprehendimus. Una est Herouualliana, quam Iacobus Petit post Theodori Penitentiale magna ex parte uulgauit, de qua uide que in rem presentem disseruimus in Tractatu part. Iu, c. 7. Altera est collectio antiqua canonum penitentialium e ms. Floriacensi nongentorum annorum edita a P. Edmundo Martene in Thesauro Anecdot., tom. Iu, col. 31 et seqq. Hanc in Galliis lucubratam non solum ipse Gallicanus codex, uerum etiam synodi que in ea allegantur ostendunt, nec non titulus Statuta Ecclesie antiqua, quem in solis Galliarum collectionibus inuenimus. Anteriorem porro esse Adriano, ex eo patet quia digesta fuit uiuente Gregorio iuniore, ut manifeste ostendunt hec uerba col. 37: Item ex decreto pape Gregorii minoris, qui NUNC Romanam catholicam gerit matrem Ecclesiam. Canonem recitat synodi Romane sub eodem pontifice celebrate anno 721. Licet autem auctor huius collectionis  in quibusdam Grecorum conciliorum canonibus eam uersionem adhibuerit que dein in Isidori codicem transiit, tamen Dionysii quoque interpretationem explorate exhibet in canone Neocesariensi secundo, qui his uerbis exprimitur col. 35: Canon Neocesariensis. Mulier si duobus fratribus nupserit, abiiciatur usque ad mortem. uerumtamen in exitu propter misericordiam, si promiserit, quod facta incolumis huius coniunctionis uincula dissoluat, fructum penitentie consequatur. Quod si defecerit, uir, aut mulier in talibus nuptiis, difficilis erit penitentia in uita permanente. Eiusdem Dionysiane uersionis est etiam canon 25 apostolicus, qui profertur col. 40. Preterea col. 32 legitur: In concilio Hipponeregio. De penitentibus. Secundum differentiam peccatorum episcopi arbitrio, etc., ut apud Dionysium can. 43. Est canon concilii Carthaginensis anni 397. Hipponiregiensi autem synodo ita adiudicatur, sicuti in collectione Herouualliana eidem synodo ascribitur idem  canon cum aliis qui apud Dionysium leguntur post annotationem concilii Hipponensis. uide Tractatum loco paulo ante allegato. Titulus quoque de penitentibus Dionysianum titulum ei canoni prefixum exhibet. Hec tria Dionysianum codicem ab huius collectionis auctore usurpatum euincunt.

u. Quid quod celebri Gallicane collectioni Corbeiensi, que sub medium sextum seculum scripta fuit, Nicenos canones ex Dionysii uersione insertos indicat P. Coustantius in admonitione ad epist. 17 Innocentii, num. 4? ubi canonem octauum eiusdem uersionis recitat: idipsumque uidisset etiam Quesnellus, si consuluisset eumdem codicem, quem in bibliotheca S. Germani conseruatum laudat § 12, et collectionem uocat ad usum Gallicane Ecclesie concinnatam. Alii quibus facultas erit legendi alios codices et collectiones alias Gallicanas sexti uel septimi seculi, idipsum inuenient.

uI. Addere possumus codicem uat. Palat. 577, qui  ipsam Dionysii collectionem canonum, seu primum eius fetum continet. Hic codex ad Gallias pertinuit; scriptus autem fuit sub medium seculum uIII, Carlomano et Pipino regnantibus, ut probauimus part. III, c. 1, § 3. Habes ergo exemplum Dionysiani codicis in Galliis ante Carolum Magnum, qui sane cum ab Adrianeis exemplaribus discrepet, antiquiorem originem prefert. Alii fortasse in bibliothecis Gallicanis aliqua eque antiqua Dionysiana exemplaria inuenient, que ab Adrianeo codice non prodeunt. Antiquissimum exemplum puri Dionysii quod in bibliotheca Regia custoditur, a multis laudatur. Num ad aliquam 1047 Gallicanam Ecclesiam olim pertinuerit ignoramus. Postquam traditus fuit Carolo Magno codex Dionysii cum iis lectionibus et additamentis que Adrianeam collectionem a pure Dionysiana distinguunt, multiplicatis Adrianeis exemplis, puri Dionysii codices sensim defecere. Hinc istorum raritas orta est, non uero ex eo quod nulla eiusmodi  exemplaria olim exstiterint apud Gallos, qui Dionysianam canonum uersionem in memoratas collectiones Adriano anteriores nonnisi ex codicibus pure Dionysianis deriuare potuerunt. Certe aliquod purum Dionysii exemplum apud Gallos olim fuisse liquet ex uetustissimo Gallicano codice Atrebatensi, qui Gallicanam collectionem hoc tomo editam continet. Hic enim codex in calce descriptam habet Dionysii epistolam ad Iulianum presbyterum, uti testatur Pamelius in notis ad S. Cypriani librum de Unitate Ecclesie. Hec autem epistola exstat in solis mss. codicibus puri Dionysii, nec in ullo Adrianeo inuenitur. Codicem ergo pure Dionysianum in Galliis reperit et adhibuit librarius, qui eam epistolam in laudato Gallicano exemplo descripsit: idemque codex satis agnoscitur anterior Adriano, post quem manuscriptos libros pure Dionysianos obsoleuisse exploratum est.

uII. Dionysii quidem exemplaria multo ante Adrianeum tempus in Hispaniam, Africam, Angliam, et  Hiberniam propagata fuisse certum est. Hispanica collectio septimo seculo ineunte lucubrata, constitutiones pontificias, que in Dionysio leguntur, cum iisdem titulis et diuisione recepit. Circa idem tempus Cresconius in Africa ex Dionysio suam collectionem compegit. Egbertus in Anglia ante Carolum Magnum usus est codice Dionysii, ex cuius uersione aliquot canones synodorum Grecarum sue collectioni inseruit, uti monuimus in Tractatu part. Iu, c. 6. Ibidem etiam descripsimus perantiquam collectionem Hibernensem, in qua ex puro Dionysii codice nonnulla excerpta probauimus. Adde quod idem codex in Greciam etiam peruenit. Hinc canones Ecclesie Africane ex Dionysio Grece redditi fuerunt; et hec Greca uersio in concilio Trullano laudata anno 692. Quis ergo dubitare queat quin collectio in longinquiribus etiam regionibus ante Caroli Magni regnum peruulgata uiciniores Galliarum prouincias penetrauerit? Si autem ea quoque uetustiori  etate puri Dionysii exempla fuerunt in Galliis, hec cuiusque arbitrio usui fuisse negari non potest. Quod si in nulla antiquiori synodo, et preter Gregorium Turonensem, de quo diximus col. 1113, not. c in dissertationem precedentem, apud nullum Gallicanum scriptorem aliquid ex ipsis allegatum inuenitur, inopie documentorum tribuendum est. Collectiones autem uetustissime Gallicane, que ex Dionysiano codice aliquid receperunt, usum eius liberum probant, et cuiuslibet scriptoris loco testimonium satis idoneum suppeditant.



§ II. Quibus uersionibus usi sint Gallicani ante uel post editum ac receptum codicem Dionysii.

uII. In ea questione, quam § 15 proponit Quesnellus, quenam canonum Grecorum uersio usurpata esset in Galliis antequam Dionysiana reciperetur, certum quidem est quoad Nicenos canones alicubi obtinuisse abbreuiationes Rufini, ut idem Quesnellus  eodem loco statuit, et nos confirmauimus in Tractatu part. II, c. 10, § 2. Num uero he sole abbreuiationes quoad eosdem canones in usu fuerint, licet ille in dubium uocet § 16, integram tamen eorumdem canonum uersionem in Galliis usitatam fuisse certum nobis est ex concilio ualentino anni 374. In hoc enim can. 3 habetur: Circa eorum uero personas qui se post unum et sanctum lauacrum uel profanis sacrificiis demonum, uel infesta lauatione polluerint, eam censure formam duximus esse seruandam, ut his iuxta SYNODUM NICAENAM satisfactionis 1049 quidem aditus non negetur, etc., ubi indicatur Nicenus canon undecimus. Hunc sane canonem non in Rufini abbreuiatione, que nondum prodierat, sed in integra aliqua antiquiori uersione eius synodi Patres inuenerunt. Quid? quod in iisdem Nicenis canonibus non solum abbreuiationes Rufinianas, uerum et aliam integram ipsorum interpretationem pre oculis  fuisse auctori eius collectionis Gallicane que Arelatensis II concilii nomine inscribitur, monuimus part. II, c. 10, § 2, n. 19.

IX. Quenam porro esset hec integra uersio qua Gallicani usi sunt; cum S. Hilarius in libro de Synodis, n. 84, et in fragmento 2, col. 643, editionis ueronensis, Nicenum symbolum recitet ex ea antiquissima uersione que, statim post concilium Romam allata, Romane Ecclesie usui fuit; dubitari potest num hec etiam in canonibus apud ipsos ueteres Gallos obtinuerit antequam Rufini abbreuiationes ederentur. In concilio ualentino cum Niceni canonis sententia, non autem uerba promantur, nichil exinde pro hac uel alia interpretatione elici potest. Solum ex Gallicanis documentis Rufino posterioribus certum fit apud Gallos eam antiquam uersionem aliquando fuisse receptam, que postea in Hispanicam, ac ex Hispanica in Isidorianam collectionem traducta, et Isidori nomine uulgata, Isidoriana uocari solet. In concilio enim Regensi anni 439, can. 3, Nicenum  octauum decretum, ut Quesnellus fatetur § 16, iis uerbis indicatur que in ea sola uersione leguntur. Mendum uero quod ille putauit Rufini textui inesse, solo eius arbitrio ingeritur, ut idem decretum ad Rufinianas abbreuationes per uim reuocetur. Id palam fit ex ipsa emendatione quam ille nullo ms. codice allegato ex ingenio substituit. Cum enim due uoces parochiarum et chorespiscopi in Regensi canone recepte antiquam illam uersionem referentes Rufini abbreuiationibus non congruant, unius tantum uocis chorepiscopi emendatio nequaquam sufficit ut idem decretum iisdem abbreuiationibus aptetur, cum presertim sola interpretatio Isidoriana preter parochie nomen etiam chorepiscopi uocem exhibeat. Adde quod eius antique uersionis usum comprobat etiam concilium Epaonense anni 517, in quo can. 31 de penitentia homicidarum illud obseruari precipitur, quod Ancyritani canones decreuerunt, Nomen Ancyritani solius antique interpretationis proprium est:  nam in uersione que dicitur Prisca, iidem canones Ancyrenses, apud Dionysium uero Ancyrani uocantur. Adde uetustissimam collectionem Corbeiensem ab ipso Quesnello laudatam, in qua Grecarum synodorum canones, Nicenis exceptis, eamdem antiquam interpretationem referunt. Idipsum deprehenditur in collectione hoc tomo edita quam in Galliis digestam probauimus. Alias perantiquas collectiones Gallicanas Fossatensem, Aniciensem, atque Remensem cum eadem uersione Sirmondus memorat. Hinc in posterioribus synodis seu capitularibus eadem uersio frequenter occurrit, ut notauit laudatus Sirmondus ad capitulare 1 anni 789, idemque Quesnellus confessus est in premissa dissertatione, § 10.

X. Cum uero nullus esset apud Gallos certus codex publicus canonum, nulla quoque certa uersio eisdem prescripta fuit. Hinc alii abbreuiationibus Rufini in Nicenis canonibus utebantur, alii antiqua uersione Isidoriana, quam cum frequentius Gallicani codices preferant, frequentiorem quoque fuisse eius  usum negari non potest. Priscam nichilominus uersionem a Iustello editam, et a nobis hoc tomo recusam in Gallias peruenisse, eamque Gallicanos aliquando, sed rarius adhibuisse, demonstrat Gallicana collectio hoc tomo edita. In hac enim canones Chalcedonenses ex Prisca interpretatione exhibentur. Dionysianam quoque translationem ante Carolum Magnum allatam in Gallias, ibidemque aliquoties usurpatam antecedenti paragrapho uidimus. Cum uero neque per Adrianum I, qui Dionysianum codicem cum aliquot additamentis Carolo tradidit, neque per hunc imperatorem uetitum fuerit ne quis alio codice uteretur; antiqua illa uersio etiam post hoc tempus aliquoties adhibita inuenitur. Solum multiplicatis subinde et propagatis Adrianeis exemplaribus imperatoris eius cura, qui Romane Ecclesie ac discipline amantissimus, sicut liturgicos eius libros, ita et canonum codicem ab eadem Ecclesia querere, et in Gallicanarum usum diffundere  studuit; sensim frequentior esse cepit cum eodem Codice Dionysiana interpretatio, ut notauit Sirmondus, cuius testimonio 1051 has obseruationes concludere libet. Certum est illos  Priscam illam  libentius semper usurpasse, eiusque usum ad eadem usque Caroli Magni tempora frequentasse; idque declarat inter cetera capitulare  Aquisgranense Caroli eiusdem, quod totum Grecis antique uersionis auctoritatibus refertum est, preter quam in canonibus apostolicis, qui necessario ex Dionysiana citantur, quia alid tunc illorum uersio nulla erat. Post hec uero sensim ab ea deflexere, codicemque canonum Dionysiane collectionis per Adrianum papam Carolo regi commendatum amplexi sunt.





SANCTI LEONIS MAGNI SERMONES INEDITI,
Extracti ex bibliothecis Florentinis, edente A. B. Caillau presbytero societatis Misericordie, una cum doctore Saint-Yues, eiusdem societatis.
*



ADMONITIO.

Ex his sermonibus qui omnes in codicibus nomen sancti Leonis pape preseferunt, alii sunt qui recte illi tribui posse uidentur, alii qui ab eius dicendi ratione euidenter recedunt. Ne autem, ut in nostra sancti Augustini editione factum est, nobis exprobretur audacia quedam, qua nos omnibus sententiam nostram imponere uoluisse nonnulli suspicati sunt, orationes istas, prout iacent in manuscriptis, lectorum oculis subiicimus, eorum sagacitati hoc operis relinquentes, ut que uera sunt, ab iis que spuria, proprio secernat iudicio.



SERMO PRIMUS. In tempore ieiunii 


I. Dilectissimi nobis, fides uestra nos admonet religionis promere documenta. Hortamur namque ad  ieiunium, quod est recte uiuentibus deuotionis augmentum, murus fidei, expugnatio prauitatis. Suademus etiam non solum a cibis esse, sed ab omnibus uitiis semper abstinendum. Nolite esse in comessationibus prodigi uel in ebrietatibus arrogantes; quoniam scriptum est in Salomone: Corpus quod corrumpitur, aggrauat animam . Nec non et Apostolus ait: Carnis curam ne feceritis in desideriis uestris . Abstinete uos ergo his diebus a secularibus curis desideriisque carnalibus. Castigetur corpus, ut anima satietur. Roboratur enim spiritus, attenuata  parcimoniis carne. Nam deliciarum in uictu uita presens alitur, non futura, quoniam abundantiam rerum luxuria comitatur. Auferte a uobis inuidias, simultates, maliloquia, contentiones, et uniuersa semina peccatorum dissoluite. uiolentarum laqueos actionum, et nodosa calumniarum argumenta cassate . Prebete egentibus ac domesticis fidei mansionem. Chirographa iniqua dirumpite, ut non solum corpore, sed etiam spiritu, placita Deo ieiunia celebretis.

II. Oportet quoque eleemosynarum semine, fructus nos proprii sperare ieiunii. Scriptum est enim: Sicut aqua exstinguit ignem, sic eleemosyna exstinguit peccatum . Agendum est etiam, ut  non auaritie studio, sed misericordie cura uideamur ab opulentis apparatis abstinere. Demus temporalia  pauperibus, ut perpetua nobis orationibus eorum munera prebeantur. Nam exigui panis erisque commercio peccatorum nobis confertur impunitas. Sciendum est etiam quia sicut debiles multos, ita pauperes Dominus fecit, quatenus sit Dominum rogandi necessitas, ut qui nichil horum passus es, timeas ne forte patiaris. Pasce igitur qui sanus es, debilem, tanquam uicarie calamitatis exemplum. Pasce igitur pauperem diues, cuius forsitan portionem a Domino Deo nostro ut eum pasceres accepisti. Pasce ieiunum  , ne pars eius tibi sublata detur alio largienti. Pasce fame morientem; quisquis enim seruare pascendo hominem poteras, si non paueris, occidisti.

III. Anticipentur etiam tacentum desideria mendicorum, quoniam legimus: Beatus qui intelligit super  egenum et pauperem, in die mala liberabit eum Dominus . Demus itaque alimoniam egentibus, antequam petant, ne pre nimia necessitate clamando, cunctantes nos exigere uideantur. Prebeamus eis collatorum nobis celestium munerum uel aliquam portionem, ne penales ob segnitiem feneratori nostro reddamus usuras. Cogitemus illum diuitem, qui propter micas panis, guttam aque petiit, nec accepit. Recolamus uiduam illam que in gazophylacio duo era mittendo, totum quem habuit Deo obtulit uictum. Et nos fratribus, uel quod nobis superat, demus. Nec sane tristes et hypocrite diuina debemus exercere mandata, sed agamus gratias Deo, nostre largitatis  auctori, ut orantes assidue prebeamus egentibus substantiam uite temporalis, ut uitam consequamur  eternam, prestante Domino nostro Iesu Christo, qui uiuit et regnat in secula seculorum. Amen.



SERMO II. De passione Domini  .

I. Post illam humane preuaricationis primam et uniuersalem ruinam ex quo per unum hominem peccatum intrauit in hunc mundum, et per peccatum mors , nemo iam diaboli dominationem, nemo uincula dire captiuitatis euaderet nec cuiquam aut reconciliatio ad ueniam, aut reditus pateret ad uitam, nisi ceternus, et cequalis per omnia Deo Patri Filius Deus, etiam hominis esse filius dignaretur  , et pro omnium hominum  redemptione et salute carnaliter in cruce suspenderetur. Totius enim humani generis hec fuit causa redemptionis et salutis,  quod ipse Deus in homine uere passus, uereque mortuus est, uereque surrexit a mortuis, et uere hominibus credentibus sibi, et in uoluntate eius morientibus regni celestis ianuas aperiret, atque nos ab eterna morte et punitione redimeret. Multas enim atque diuersas pro nobis sustulit iniurias, non suis exigentibus culpis, qui nullum unquam peccatum fecit, sed nostra tantum necessitate; quia tam duris fuimus uinculis catenati, et in tam profundum mortis barathrum deuoluti, ut  nisi per eius clementiam immensam, per eiusque humanam passionem et mortem, non possemus absolui  . Nisi ipse pretioso sanguine redimeret, nisi ipse morte sua eterna a nobis auferret supplicia  , nisi ipse diaboli uires frangeret, atque ad celestia secum regna perduceret,  et nobis omnibus iter suaue ac leue uolentibus in sua uoluntate permanere ad  celestia regna donaret.

II. Quapropter, fratres karissimi, quid nobis pro tantis beneficiis Dei agendum est, nisi ut moriamur mundo, et concupiscentiis eius, mortificantes in nobis carnalia desideria in uigiliis, in ieiuniis, in castitate, in tolerantia aduersitatis, in perseuerantia totius bonitatis, in orationibus nosmetipsos Deo iugiter commendemus. Penitendo, deflendo, atque confitendo peccata nostra eleemosynisque nos ab eternis suppliciis redimentes, ut ita diuina ope suffulti, illic ubi nos sua morte reduxit misericors Dominus Deus noster, in eterna mereamur beatitudine permanere, prestante Domino nostro Iesu Christo, cui est honor  et gloria in secula seculorum. Amen.



SERMO III. De Pascha  .


I. Scripturam quidem Hebraici exitus  , et uerba mysterii, dilectissimi fratres, audistis; quomodo Agnus immolatus est, quomodo plebs saluata est; et quomodo Pharao per mysterium uerberatus est. Intelligite, dilectissimi, quemadmodum sit nouum ac uetus, temporale et eternum, corruptibile et incorruptum, mortale et immortale Pasche mysterium. uetus quidem secundum legem, nouum autem secundum uerbum  ; temporale per exemplar, eternum per gloriam  ; corruptibile propter uictimam pecudis, incorruptibile propter Domini uitam; mortale propter sepulturam, immortale propter resurrectionem; uetus quidem lex, nouum autem est uerbum. Temporale   exemplar, sed sempiterna  est gratia; corruptibiles oues  , incorruptibilis Dominus. Nam  comminutus ut agnus, sed resuscitatus ut Deus. Etenim ut ouis ad uictimam ductus est, sed non erat ouis; Et sicut agnus sine uoce , sed non erat agnus. Illa enim in figura fiebant, hec uerius reperiuntur. Pro agno enim Dominus factus est, et pro pecude homo, homo autem Christus, in quo capiunt omnia. Esaias autem ait: Sicut ouis ad occisionem ductus est, et sicut agnus coram tondente se, sine uoce, sic non aperuit os suum. In humilitate iudicium eius sublatum est. Generationem autem eius quis enarrabit ? Multa quidem et alia plurima a prophetis predicta sunt, in Pascha  , mysterium Iesu Christi, cui gloria in secula seculorum. Amen.

 II. Ipse enim adductus ut agnus, et occisus ut ouis, ueluti ab Aegypto, nos a mundi cultu  redemit, et saluauit nos de manu diaboli, quasi de manu Pharaonis; et consignauit animas nostras proprio spiritu, et membra corporis nostri suo sanguine pretioso. Hic est qui confusione mortem induit, et diabolum in planctum  constituit. Hic est qui iniquitatem percussit et iniustitiam, sicut Moyses Aegyptum sterilitate  damnauit. Hic est qui nos eripuit de seruitute ad libertatem, de tenebris ad lucem, de morte ad uitam, a tyrannide ad regnum perpetuum. Hic est qui in multis multa sustinuit; hic est qui in Abel occisus est, et in Isaac pedibus colligatus est, et in Iacob peregrinatus est, et in Ioseph uenundatus est, et in Moyse  obuolutus est, et in amne a matre expositus,  et in agno iugulatus, et in Dauid persecutus, et  in prophetis exhonoratus. Hic est qui in terra sepultus est, et resurgens a mortuis ad celorum excelsa conscendit. Hic est agnus sine uoce; hic est qui de grege assumptus est ad uictimam, qui uespere immolatus est, qui nocte sepultus est. Hic est iehsu Christus Dominus noster qui resurrexit a mortuis, et de inferiore sepulcro hominem resuscitauit ad uitam. Hic itaque in medio Ierusalem interemptus est. A quibus? Ab Isrel. Quam ob causam? Quia claudos eorum curauit, et leprosos mundauit, et cecos illuminauit, et mortuos suscitauit.

III. Quid fecisti  , Isrel, tam nouam iniustitiam? Ignobilitasti eum qui te nobilem fecerat; ignominiasti eum qui te glorificauerat; reticuisti eum qui te predicauerat; occidisti eum qui te uiuificauerat  . Nonne  scriptum est: Non effundas sanguinem innocentem, ne pessime moriaris ? Ergo, inquit, Isrel, hoc fecisti  , quia pati eum oportuit . Erras, o Isrel, cum taliter sapis. Pati eum oportuit, sed non per te; oportuerat eum contumeliis affici, sed non per te; oportuerat eum in cruce  suspendi patibulo, sed minime per tuam dexteram fieri debuit. Hac, o Isrel, uoce ad Dominum clamare debueras: O Domine, si uoluntas tua ita decreuit ut tuus Filius patiatur, sed minime per me patiatur. Plane ab alienigenis  diiudicetur; ab incircumcisis, a quolibet tyranno clauis configatur. Absit ut per me hoc piaculum perpetretur. Hac, o Isrel, uoce, proclamare minime uoluisti, nec inferre in Dominum tuum manus proprias pepercisti. Non es  ueritus  opera eius; nullam tibi incussit uerecundiam  cum manus arida proprio corpori restituta esset incolumis. Neque cum obturati oculi patefacti fuissent, nec cum dissoluta membra per eius consolidata sunt uocem. Sed neque recens illud erubuisti miraculum, quod iam quatriduanus  mortuus ad uocis eius imperium de sepulcro surrexit.

Iu. O Isrel, tanta mirabilia Christi uidisti, et semper in infidelitate permansisti. Te  quidem, uniuersa hec preteruolans, ad necem Domini  preparasti. Parasti ei acutissimos clauos, testes mendaces, fel quoque et gladium, ut homicide latroni. Intulisti etiam uerbera eius corpusculo, et in capite eius coronam spineam posuisti, et manus eius illas bonas, que te de humo plasmauerant, uinculis colligasti; et  bonum illud os eius, per quod tu cibatus es uita, e  contrario  felle cibasti. In magna diei festiuitate tuum Dominum peremisti. Et tu quidem epulis fruebaris, ille autem famis patiebatur esuriem; tu bibebas uinum et panes edebas, ille autem fel et acetum; tu eras splendidus corpore, et ille confectus  meroribus; tu exsultabas, et ille tribulabatur; tu psallebas, et ille diiudicabatur  ; tu choros ducebas, et ille in tumulo condebatur  ; tu quidem in mollitie strati iacebas, ille autem in sepulcro et loculo. O Isrel impiissime, quid hanc nouam iniustitiam perpetrasti? Nouis  tuum Dominum subiiciens passionibus peremisti, dominatorem  tuum, factorem tuum qui te honorauit, qui tibi Isrel nomen imposuit. Tu autem Isrel nequaquam inuentus es, neque uidistit  Dominum, nec Deum intelligere uoluisti.

 u. Nesciebas, o Isrel, quoniam hic est primogenitus Dei, qui ante luciferum genitus est? Hic est, qui te in Aegyptum perduxit, atque ibi te conseruans alimentum exhibuit. Hic est, qui ad te transmissus est, qui patientes tuos curauit, qui mortuos suscitauit. Hic est, in quem inique gessisti, quem trucidasti. Hic est, quem uendidisti. Idcirco, o Isrel, quia  super Dominum non contremuisti, impugnatus ab hostibus contremuisti. Super Dominum non formidasti, super Dominum non eiulasti  , super mortuos filios eiulasti. Quia  dereliquisti Dominum, nec inuenieris ab eo; allisisti Dominum, et tu quoque ad terram allideris  . Et tu quidem iaces in terra, ille autem surgens a mortuis transuectus est ad altitudinem celi  .

 uI. Nunc ergo uenite, uniuerse familie hominum, qui estis commixte  delictis, et remissionem accipite peccatorum. Dicit enim uobis Dominus  : Ego enim sum uestra remissio, ego pascha salutis, ego agnus, qui pro uobis sum iugulatus  ; ego uestra redemptio, ego uita, ego uestra sum salus, ego uestra resurrectio. Ego uester sum rex, ego uos resuscitabo per dexteram meam. Hic est Dominus noster, qui fecit celum et terram; qui in ligno suspensus est, qui in terra sepultus, qui resurrexit a mortuis, ascendit ad celsa celorum, et uiuit et regnat cum Patre et cum Spiritu sancto in secula seculorum. Amen.



SERMO Iu. De Pascha II  .

 I. Licet omnes solemnitates, dilectissimi, que in  Ecclesiis pro Dei honore  celebrantur, sancte sint atque uenerabiles, tamen hodierna Dominice resurrectionis dies peculiarem festiuitatem habet. Ideo utique, quia omnes alii dies uiuentium in se tantum continet gaudium, hec etiam letitiam defunctorum. Communis ergo est infernis simul ac supernis ista festiuitas, quia resurgens Dominus a mortuis, et illic festiuitatem dedit, ubi mortem uicit, et istic, ubi uictor a morte remeauit. Et ideo bene Psalmista loquitur de hac peculiariter die dicens: Hec dies quam fecit Dominus; exsultemus et letemur in ea . Annuntians enim Dominicam resurrectionem non supernis tantum, sed infernis, diem salutifere exsultationis indixit; quia descendente in tenebrosam inferorum caliginem  Domino etiam illic  tunc absque dubio dies splendidissimus fuit, ubi saluator illuxit. Unde pulchre euangelista q. lect. Et illud, inquit, in tenebris lucet, et tenebre eam non comprehenderunt ; quia licet, et in tenebris Dominus ascenderit, tenebrarum tamen obscura non sensit. Tenuit in illo noctis horrore  inuiolabilem maiestatis sue splendorem lux sempiterne nature, ac sic non lux a nocte, sed nox a luce superata est.

II. Letemur ergo, dilectissimi, et exsultemus in Domino. Hodie enim nobis data est a Domino lux salutis, secundum illum quod idem Psalmista in consequentibus ait: Deus Dominus, et illuxit nobis . Et quid adhuc addidit: Constituite, inquit, diem solemnem in confrequentationibus usque ad  cornu altaris . Completum etiam hoc hodie in Ecclesia Dei uideo, nam cum usque ad cornu altaris omnia religiosis conuentibus plena sint, ista Scripturam sacre Ecclesie plenitudo compleuit. Dies ergo hic, dilectissimi, dies est resurrectionis et uite. Facit eum per Quadragesimam gratiorem delectabilior gratulatio, quia ad tristitiam rerum iuncti sunt dies remissionum, ut patientiam utique statim remuneratio consequatur, secundum illud: Qui seminant in lacrymis, in gaudio metent . Quicunque ergo seminastis in lacrymis, capite premia exsultationis. Sciat se unusquisque quo maiora seminauit semina fletuum, maiores  fructus capere gaudiorum. Species ergo futurarum beatitudinum  iam in presentibus continetur. Sicut enim nunc est relaxatio  post strictionem  , sic et in futuro erit requies post laborem.

 III. Unde obsecro, dilectissimi, cum uniuersa Ecclesia  , precipue uos qui in nouam salutem regenerati  candida indumenta sumpsistis, ut munus quod accepistis, purum immaculatumque teneatis, ut nitorem uestri habitus etiam in conuersatione seruetis, et tam candida sint corda uestra quam uestimenta uestra. Audistis euangelistam dicentem hodie quod quicunque in Deum credunt, ii filii Dei sunt. Dedit enim eis, inquit, potestatem filios Dei fieri, his qui non ex sanguinibus, neque ex uoluntate carnis neque ex uoluntate  uiri, sed ex Deo nati sunt . Ergo, et uos non estis nunc ex carnis conceptu editi, sed ex Deo Patre generati. Superest ut conseruetis per sancte uite conuersationem sancte originis dignitatem, et uere iuxta id quod Apostolus ait: Sicut modo geniti  infantes rationabile  sine dolo lac concupiscite, ut in eo crescatis in salutem . Et pax Dei que exsuperat omnem sensum custodiat corda uestra, et corpora uestra  per Dominum nostrum Iesum Christum, cui est honor et gloria in secula seculorum. Amen.



SERMO u. In natali sancti Pauli  . 

I. Gemina hodierne festiuitatis nobis, fratres karissimi, renouantur gaudia, dum annua Doctoris mundi percolimus natalitia. Unde exsultantes in Deo et immensas eius ineffabili maiestati referentes laudes, ingenti letitia gratulemur, et nimirum affluentissima iucunditate letari oportet, quia quoties sanctorum  memoria celebratur, nimio fidelium mentes gaudio replentur, et spiritualibus admodum profectibus illustrantur, in id quod eorum presentia adesse non ambigitur. Conuenientibus ergo nobis, karissimi, huic sacratissime aule eumdem in medio nostrum egregium predicatorem assistere  et spirituali atque inuisibili quodammodo pariter nobiscum in hac eius celeberrima solemnitate credimus gratulari. Et ideo nulla debet, dilectissimi, quemquam Christianorum ad occurrendum huic uenerande ecclesie, ubi sanctum eius quiescit corpus, desidia irretire torporis, precipue autem cuncti Romane urbi et finitimis commorantes regionibus; quam totam  accelerare pre omnibus congruit, nam  si uniuersi de extremis mundi partibus, neque austeritatem  acerrimi itineris, neque prolixitatis terre spatia metuentes, eo quo  ualent tempore, apostolorum  deuote se presentari inhiant liminibus  , quid Romani ciues excusationis proferre in eo quod  presentialiter assistentes dissimulant saltem in eorum occurrere festiuitate, dum eorumdem apostolorum precibus defensionis tueri noscuntur ope.

II. Hesterno quippe die  , quo ipsi apostolorum principes martyrio sunt coronati, deuotissimo affectu in ecclesia beati Petri apostoli properantes eius celebrauimus solemnitatem; etenim oportebat ut eius qui principatum promeruit adipisci apostolatus, prius celebraretur festiuitas. Hodie uero doctoris gentium et totius mundi illuminatoris natalitia colimus. Nam licet pariter ambo martyrii brauium sumpserint, propter confluentis tamen populi frequentiam in illum diem beati apostoli Pauli festum  inerat ratio  transferendi; ut sicut in beati Petri aulam uniuersa conuenit multitudo, ita in eius coapostoli Ecclesiam  eadem pariter annexa conflueret populi congregatio, equaliterque omnibus inesset letandi deuotio. Et ecce plures aut desidie  , aut secularibus dediti curis, ad hanc distulerunt prestantissimi beati Pauli aduenire aulam. Quapropter, fratres karissimi, abiicienda est omnis mundana cogitatio  et temporalis lucri desideria respuenda, eoque omnes quo ualemus annisu ad celebrandam sanctorum memoriam, maxime beatorum Petri et Pauli apostolorum principum natalitio  occurrentes. In amborum ecclesias deuote pariter aggregati conueniamus, ut sicut pares eos honorum infula diuina illustrauit dignatio, illos sic habeat in solemnitatibus deuotio.

 III. Hic enim beatissimus prius quidem Saulus et postmodum Paulus, prius inquam persecutor, postmodum predicator, Iudaice crudelitatis infectus seuitia, nimia ferocitatis aduersus Christianos exardescebat insania. Nam sicut in Actibus apostolorum continetur, accepta a principibus sacerdotum potestate ut si quos cultores  Christiane religionis inuenire potuisset, uinctos in Ierusalem deduceret, ibat fremens, magna irreptus seuitia, et subito celestis radii splendore illustratus ac perterritus audiuit uocem de celo dicentem sibi: Saule, Saule, quid me persequeris? Durum est tibi contra stimulum calcitrare ; et protinus cadens in terram oculorum lumen amisit. O magne pietatis omnipotentis Dei nostri benignitas! O inestimabilis longanimitatis misericordia!  Modicum eum perterruit, ut multipliciter consolaretur.



SERMO uI. De Annuntiatione beate Marie uirginis  .


uirginalis hodie solemnitas  linguam nostram, fratres, ad preconium uocat, et in presenti uita, his qui conuenerunt, prouisor utilitatis efficitur; et ualde competenter. Castitatis enim mater est  et feminei gloria sexus. Propterea que in tempore mater est, semper uirgo permanet. O quam concupiscibilis congregatio! Ecce enim et terra et mare munera  uirgini offerunt. Illud  quidem nubibus dorsum tranquille  substernens, imbrem effundit; hec gradientium sine impedimento dirigens uestigia, celitus munera confert. Gaudent enim nature et mulieres honorantur, atque corruscat humanitas. Ubi enim abundauit peccatum superabundauit et gratia  . Conuocauit nos beata Maria, immaculatum uirginitatis ros  , rationalis secundi Adam  paradisum, officina unitionis naturarum, solemnitas salutaris commutationis, thalamus in quo uerbum desponsatum est carne animatum, nature rubus, quem diuini partus ignis combussit. uere leuis  nubes, que eum quem  cherubim et seraphim contremiscunt, cum corpore portauit. O celestis imber! O purissimum uellus, ex quo Pastor ouium indutus est! Maria mater et ancilla, uirgo et celum, sola Deum et hominem ferens. Fons terribilis, dispensationis tela, in qua ineffabiliter incarnationis nexta est tunica, cui operi  quidem superspector Spiritus sanctus est, textrix autem altissimi obumbrans  uirtus; uestit autem antiquum Adam indumento  florido. Hec sancta et immaculata caro est. Sed et radius huius tele admirabilis gratia  exstitit; artifex uero quod per obedientiam insiluit, uerbum Dei. Nam quis uidit uel quis audierit quomodo in sacra sancte uirginis uulua incircumscriptus Deus habitauit, et quem celum non capit, uenter beate uirginis cepit  . Natus est ex muliere Deus, sed non nudus, et homo non purus. Et quia natus est, ueteris hominis peccatum auferens, portam salutis ostendit. Ubi enim serpens per inobedientiam uenenum effudit, ibi uerbum per obedientiam ingrediens templum uiuificum plasmauit. Unde primus peccati discipulus Cain emersit, inde generis nostri liberator Christus sine semine pullulauit. Non erubuit amator omnium mulieris dolores  ; unde emerat negotiatio que agebatur.  Non coinquinatus est, habitans, quam ipse sine contumelia condiderat. Si non uirgo mansit  mater, purus homo est qui natus est, et non mirabilis partus; si autem et post partum uirgo permansit, ille ineffabiliter natus est, qui sine prohibitione ianuis clausis ingressus est, cuius coniunctionem naturarum Thomas exclamauit dicens: Dominus meus et Deus meus . Non erubescas, o homo; ipse nobis factus est occasio salutis. Si non ex muliere nasceretur, nequaquam moreretur; si non moreretur carne, nequaquam per mortem destrueret eum, qui habebat mortis imperium, id est diabolum . Non est iniuria  architecto manere in his que ipse edificauit. Nam sicut non  coinquinat figulum lutum renouantem id quod plasmauerat, sic non coinquinat incontaminabilem sacro ex uirginis uentre procedere. Quam enim dum plasmaret non   coinquinatus est, per ipsam transiens non pollutus  est. O uterus in quo communis libertatis cautio composita est! O uenter  in quo contra mortem  fabricata sunt arma! O area, in qua nature agricola Christus, sicut spica, sine semine pullulauit! O templum in  quo Deus factus est sacerdos, non naturam commutans; sed eum qui secundum ordinem est Melchisedech miseratus, indutus est: uerbum enim Dei caro factum est ; etsi Iudei non credunt partum, Deus hominis formam indutus est; etsi pagani detrahunt miraculo incarnationis iudicium manifestum est; propter hoc enim et Iudeis scandalum, et gentibus stultitia est . Mysterium resonat, quia ultra rationem est miraculum. Si non uerbum habitasset in utero, nequaquam caro  sederet super thronum. Si ideo iniuria fuisset in uuluam ingredi, et angelis iniuria esset hominibus ministrare. Qui enim est secundum naturam, utpote Deus, impassibilis, propter misericordiam factus est multarum passionum. Nonne ergo ex prouentu factus est Deus Christus? Absit. Propter miserationem, quemadmodum credimus, factus est homo; hominem enim Dei factum predicamus  , sed Deum incarnatum confitemur. Propriam ancillam conscripsit matrem, qui secundum essentiam sine matre est, et secundum dispensationem sine patre; si purus homo est, non est sine patre  , habet enim patrem. Nunc autem idem ipse sine matre ut plasmator, sine patre autem ut plasmatus. Erubesce uel appellatione archangeli, o homo, qui Marie euangelizauit. Gabriel  dicitur: quid  autem interpretatur Gabriel? beatissime uirginis  Deus et homo  . Ergo quia is  qui ab ipso euangelizabatur, Deus erat et homo, precessit appellatio, ut crederetur dispensatio. Disce causatiuum presentie, et glorifica uirtutem incarnati, multum in hac re debebat genus humanum, et deficiebat debitum. Per Adam omnes  peccatum conscripsimus, per quem et seruos nos retinebat diabolus instrumenta nostra proferens tantum scientia corporis , stabat malus omnium falsarius, concutiens contra nos debitum, et postulans ex iudicio  . Erat igitur necessarium unum e duobus, aut omnibus importari ex iudicio mortem, quia omnes peccauerunt, aut talem dari in compensationem qui totius redemptionis iustificatio existeret. Et homo  quidem saluari non poterat, subiacebat enim debito  . Angelus redimere non ualebat, deficiebat enim in tali liberatione. Tantum eum, qui sine peccato erat, pro peccatoribus mori oportebat; ipse enim solus relictus est ad mali solutionem. Quid ergo? ipse qui uniuersam naturam mutat, te duxerat ut Deus, et qui in nullo bonitatis deficiebat, adinuenit adiudicatis uitam decorissimam et mortis solutionem certissimam, quia  homo sicut et nos. Sermo enim interpretari miraculum non potest. Moritur itaque qui homo factus est, et hoc liberat quod exciderat  secundum Paulum dicentem: In quo habemus redemptionem per sanguinem eius et remissionem peccatorum . O stupenda res! talis  negotiatus est inmortalitatem  , et  ipse enim erat immortalis. Talis enim alter secundum dispensationem nec erat, nec factus est, nec est, nec erit. Solus iste ex uirgine natus est Deus  et homo, non solum que contra poni et appretiationem afferre  possit, habens dignitatem ad multitudinem eorum  , sed etiam omnibus sententiis supereminentem; in hoc quidem quod filius erat, id quod incommutabile est ad patrem conseruans, in hoc autem quod conditor, id quod uirtutis est, indeficienter habens; in amore autem miserandi, et que compassionis sunt, sine ulla publicans dilatione  . In hoc uero quod sacerdos  , id quod ad reparationem erat, digna fide afferens, quorum nichil simile inueniet quis in aliquo aut uicinum aliquando. Attende enim eius in hominibus amorem  ; uoluntarie  adiudicatus est, et se crucifigente  eam que erat mortem dissoluit, et conuertit perimentium  se iniquitatem in iniquorum salutem. Hominis igitur pueri saluare posse non erat, etenim ipse indigebat saluari  , secundum Paulum dicentem: Omnes enim peccauerunt, et egent gratia  Dei . A diabolo peccatum ducebat, quia diabolus ei mortem exportabat in magno periculo, eamque circa nos callide subintroducebat, et iam  inpossibilis erat solutio mortis. Denique qui missi fuerant a celesti medico eam accusabant, unde uidentes quidem ipsi  prophete ultra humanam artem rem esse, ad celestem medicum exclamabant. Et hic quidem dicebat: Domine, inclina celos tuos et descende . Alius: Sana me, Domine, et  sanabor . Alter clamabat: Excita potentiam tuam et ueni, ut liberes nos . Alius dicebat: Heu! me, anima, quia periit misericors a terra . Alter: Si uere Deus habitauit cum hominibus  . Alius: Cito apprehendit nos misericordia tua, Domine . Item alter: Deus, in adiutorium meum intende, Domine, ad adiuuandum me festina . Alius: Qui uenturus est, ueniet et non tardabit . Alter: Erraui sicut ouis que perierat, require seruum tuum, Domine . Non despexit igitur diu nature oppressionem, qui naturaliter exstat rex et Deus. Sed uenit qui semper aderat et exsoluit redemptionem proprio sanguine, ac dedit pro genere humano in compensationem  mortis, quod ex uirgine indutus fuerat, corpus, et redemit mundum ex maledicto legis, de quo clamabat et Paulus: Christus nos redemit de maledicto legis . Hominum enim natura peccato decepta seruiebat. Qui enim redemit nos non purus homo est, o Iudee, sed nec Deus nudus, corpus enim habuit. Omnia hec si non indutus esset, me non saluasset  . Sed qui in utero uirginis sententiam tulerit, indutus est reum. Ibi terribilis illa facta est commutatio; dans enim se Christus accepit carnem, et idem ipse cum uirgine ex uirgine; et hic idem obumbrauit eam, hic autem incarnatus est ex ea: si alter Christus, et alter Deus uerbum, non iam Trinitas, sed quaternitas. Non disrumpas dispensationis tunicam, que desuper contexta est. Non sis doctor  Arii; impius ille sententiam diuidit, tu unitatem non patiaris conscindi. Quis enim apparuit in tenebris et umbra mortis sedentibus  homo, et quomodo? quia in tenebris degebant secundum Paulum dicentem: Qui eripuit nos de potestate tenebrarum ? Et iterum: Eratis enim aliquando tenebre . Quis ergo illuxit? Dauid te doceat dicens: Benedictus qui uenit in nomine Domini . Quis est iste? dic aperte, o Dauid: Deus Dominus  et illuxit nobis . Conuenerunt nature et inconfusa permansit unitas. uenit saluare, sed oportebat et pati. Nam quomodo ergo poterat utraque homo purus saluare  qui non preualebat; nam et Deus nudus pati non poterat. Ipse existens Deus natura factus est homo, et quod emerat saluauit, quod autem factus est pertulit. Propterea cum synagoga eum spinis coronasset, sancta Ecclesia plorans dicebat: Filie Ierusalem, exite, et uidete coronam qua  coronauit eum mater sua . Ipse enim ex spinis coronam portauit, ut  spinarum sententiam dissolueret; ipse in sinu Patris et in uentre uirginis, in ulnis matris et super pennas uentorum; sursum ab angelis adorabatur, et deorsum cum telonibus recumbebat. Seraphim non proficiebant, et Pilatus interrogabat  . Seruus percutiebat, et creatura terrebatur. In cruce confitebatur, et in throno erat. In sepulcro iacebat et celum tendebat sicut pellem . In mortuis reputabatur, et infernus spoliabatur. Deorsum quasi seductorem calumniabant, et sursum  a sanctis glorificabatur. O stupendum mysterium! uideo miracula, et predico deitatem; aspicio passionem et non abnego humanitatem. Sed Emmanuel natura  quidem apparuit ut homo, uirginale autem claustrum non dirupit ut Deus, sed sic ex uulua egressus est, quomodo per  auditum ingressus est. Sic natus est, quomodo conceptus est. Impassibiliter introiit, incorruptibiliter egressus est, secundum prophetam Ezechielem dicentem: Conuertit me, inquit, Deus ad uiam porte sanctuarii exteriorem, que  attendit ad Orientem; et hec clausa erat; et dixit Dominus ad me: Fili  hominis, porta ista clausa erit et non aperietur .  Nullus enim transiuit per eam, sed solus Dominus Deus ingredietur et egredietur; et erit porta clausa. Ecce approbatio manifesta sancte Dei Genitricis et perpetue uirginis Marie. Dissoluatur deinceps omnis contradictio, et sanctarum Scripturarum illuminetur doctrina, ut  celorum regnum obtineamus in Christo Iesu Domino nostro, cui est honor et gloria una cum Deo Patre et Spiritu sancto, per  nunquam finienda secula seculorum. Amen.



SERMO uII. De sancto Dionysio martyre  .

I. Sanctam atque gloriosam et omni ueneratione  colendam beatissimi Patris nostri atque pastoris sanctissimi Dionysii, nobis dilectissimi fratres, hodie festiuitatem diuina pietas renouare dignata est. Quam non minus credimus in celestibus predicari, dum a nobis etiam peccatoribus deuote ueneratur in terris; nam licet omnium sanctarum solemnitatum Christianorum sit animus particeps, nobis tamen proprie ac peculiarius in ducis et Patris nostri festiuitate  letandum est, ut ubi precipuus martyris et pontificis glorificatus est exitus, ibi in die eius martyrii sit letitie principatus. Quidquid tamen a nobis eius impenditur seruituti, ad laudem sui nostrique referatur auctoris. Sicut enim ipsa uestra, fratres, pia testatur presentia, intelligitis diei huius recursum  ad communem pertinere letitiam, dum honorem celebraturi  concurritis ad annua festa pastoris; abundantiori namque deuotione uos credimus presentis patroni precibus diuine clementie appropiare, dum solerti studio ad eius sanctas uigilias conuenitis  ; namque deuotionem uestram ille non deserit, cuius uos reuerentia congregauit. uestris  nempe, fratres, ut pius pater, sanctis congaudet  obsequiis, et in suorum exsultat numero filiorum.

II. O ueneranda nobis sancti Patris nostri festiuitas! O uere beata et magnis laudibus preferenda solemnitas, de qua Dominum angeli collaudant in astris! Sacerdotum cetus magno resultant honore, et martyrum predicat  chorus uictorie palmam, in qua diu clausa ora reserantur in terris, cecorum redeunt cecata lumina, dum dire abluuntur macule   peccatorum, et uota cunctorum assumuntur gesta piorum. Quamuis etenim, fratres karissimi, anni reuoluto circuitu, eius nobis sacre uideantur renouari uigilie, et Christianis populis per spatia temporum noue sint ac stupende, sed ad Christi gloriam nobiscum uirtutibus quotidiane  permanent et laudande. Quis enim huc eger  adueniens, non sanus abscedet? quis delictorum sarcina pregrauatus cum gemitu dixerit esse se reum, et non indulgentiam promeretur? huius certe, ut credo, diei festiuitatem multo ante propheta conspexerat, Domino cum diceret: Domine, dilexi decorem domus tue, et locum habitationis glorie tue . Et beatissimi Patris nostri condigne sacrum transitum predicans, et Dominum collaudans aiebat: Beatus quem elegisti  et assumpsisti, Domine, inhabitabit in atriis tuis .

III. Magnum enim et admirabile, dilectissimi,  huic uiro donum post apostolos tribuit diuina dignatio, cui cum potentie sue tribuit potestatem, qualis cum eo esset gloria declarauit. Iste omnino, fratres mei, iste est beatus ille et uere predicandus Christi sacerdos et martyr Dionysius Areopagita, quem apostolorum Acta commemorant, ciuis Atheniensium nobili progenie ortus, dialecticis et rhetoricis studiis ab infantia rudimentis instructus, in Diona insula Attice prouincie genitus. Qui ideo Areopagita dictus est, eo quod in eodem loco qui areopagus dicitur liberalibus fuerat litteris eruditus, et eamdem sectam eiusdem gentis non solum didicerat, sed aliorum eruditissimus doctor inerat. Sed adiuuante nos ipsius misericordia qui per prophetam polliceri dignatus est, dicens: Aperi os tuum et eqo adimplebo illud  , et bruti uoluit animalis ora laxari, pauca uobis de huius sancti signis intimandum credidi,  que uestris sine dubio deuotis credimus animis placitura. Quedam etenim in quibusdam Grecis codicibus legendo agnouimus  , et quedam relatione nobis uirorum sunt nota fidelium.

Iu. In Dei nomine Eugippius aristarcus Onesiphoro primicerio salutem. Apices uestre caritatis  , Anatolio deferente, suscepimus, in quibus insertum est ut nostre  memorie nota, uel priscorum uetusta traditione recordata de uariis dogmatibus uel sectarum  uarietate Atheniensium, seu de ritu uel compositione urbis Athenarum  uobis rescribere studio litterario curaremus. Et inter cetera in scriptis uestris reperimus, qualiter uobis breui stylo perstringerem   que in ipsa ciuitate Atheniensium temporibus apostolorum gesta sunt; uel quomodo Paulo apostolo ibidem superuenienti per inanes philosophias et fallaces rerum imaginationes quidam restiterunt. Imo etiam expetistis a nobis ut de Simacho et Apollinare Chronopagita nec non et de Dionysio  Areopagita qui auditores Pauli apostoli temporibus apud Athenas claruerunt, ut quod de illis scirem uel quali prosapia  Atheniensium, quaque de stirpe orti sint, uobis luculentius exprimerem. Quod ita secundum imbecillitatem ingenii nostri per transacta retro tempora, traditione uetustatis sicut audire potuimus, uobis  per Anatolium, nostrum filium et gerulum uestrarum litterarum, direximus.

u. Athenarum  ciuitas in confinio Thracie et  Lacedemoniorum posita, situ terrarum montuosa, Ionici maris faucibus interclusa, Aegeo pelago sinistra parte contracta, urbs inclyta et antiqua, terrarum  fertilitate opulenta fuit, et eloquentie nutrix philosophorum et sapientium genitrix, artiumque uariarum et diuitiarum opulentia pre ceteris urbibus pollebat. Hec posita est in Attica prouincia, ubi Cecrops et Minander reges gentium claruerunt; ubi Apollo, et Hippocras, et Aristoteles nati sunt, qui toto orbe in ipsis temporibus sapientie floribus fulserunt. In hoc tempore  Cecrops et Minander reges, simulacrorum cultores exstiterunt, idolorum quippe superstitiosa religio primitus apud eos reperta emicuit. Quinque etenim regionibus dispertita describitur. Prima regio est que Aegeum mare respicit, mons supereminens  urbi, ubi Saturni et Priapi aurea simulacra uariis celantur illusionibus, quam regionem Chronopagium Greci nuncupant; Chronon  etenim Greci Saturnum uocant. Secunda regio Athenarum est que respicit contra Chium  , ubi terebintus mire magnitudinis inerat, et  ubi fauni agrestes homines a pastoribus, diebus constitutis, colebantur. Tertia regio urbis est Athenarum, que respicit portum Neptuni, ubi simulacrum Diane et Neptuni Aegei colebant. Quem locum Popedon pagani appellant; Greci enim Neptunum Popedon dicunt. Quarta regio Atheniensis urbis est, ubi idolum  Martis et Herculis simulacrum ponebantur  , que  est in colle Tritonie: mons in medio urbis positus, ubi concursus totius populi, luna renascente, ueniebat ad colendum scilicet Martem et Herculem, quos deos fortissimos adorabant; quem locum Greci Ariopagium uocant: Aris enim Grece,  Mars Latine dicitur. Quinta regio urbis Atheniensis est que respicit ad portam Sicheam, ubi idolum et simulacrum Mercurii positum est, qui locus Ermipagos nominatur; Ermis enim Grece Mercurius dicitur. Hec urbs maris terreque, siluarum et montium, fluminum et uirctorum  opulentia pre ceteris urbibus Grecis  nobilissima floruit; et que tunc caput  urbibus ceteris preferebatur modo gentium impetu oppressa et intercepta  deprimitur.

uI. Apollo dictus est ab  Apollinis cuiusdam nobilissimi Atheniensium principis prosapia deriuatus, cuius pater Nicolaus, uir magni ingenii, litterarum studio pollens ciuis et inclytus Argolice artis magister. Cuius filius Apollo dum inter philosophorum scholas clarus haberetur, et authenticas bibliothecas  reuolueret, dumque  deditus esset philosophie et uanis superstitionibus, audiuit Paulum apostolum noua et inaudita antea dogmata predicantem. Qui dum ei  resistere non ualeret,  inuenit ueram esse doctrinam, quam Paulus apud Athenas edocuit. Relinquens ergo uanas superstitiones gentium, prouolutus pedibus  Apostoli, deprecatus est ut ei ueram doctrinam et uiam salutis ostenderet, seque iam Christi non Saturni dicebat  esse discipulum.

uII. His ita gestis, cum quadam die Paulus Ariopagum uidisset, beatum Dionysium interrogare cepit quid coleret aut quibus  numinibus in tam spatioso et uenerabili loco inseruiret  . Cui ait Dionysius: Deos, quos coluerunt patres nostri, quorum uirtute et solertia mater terra continetur, hos  colimus, et adoramus aras, que Martis et Herculis, Mercurii et Priapi nomine et honore sacrate sunt. Dum uero Paulus singula altaria et simulacra falsorum  deorum perlustraret, inter alias aras reperit  altare unum, in quo erat desuper scriptum: Deo ignoto . Et conuersus ad eum Paulus, et ad reliquos qui eum comitabantur,  interrogauit illos quis esset deus ille ignotus? Cui respondit inter ceteros Dionysius dicens: Adhuc non est ipse deus demonstratus inter deos: sed est incognitus nobis, et uenturo seculo futurus; et ipse est Deus qui regnaturus est in celo et in terra, et regnum ipsius non accipiet finem. Interrogans iterum Paulus: Quid uobis uidetur? homo erit aut spiritus deorum? Respondentes dixerunt: Quia et uerus Deus et uerus homo, et ipse renouaturus est mundum; sed adhuc ignotus est hominibus, quia apud deos in celo conuersatio est eius. Paulus dixit: Illum Deum  predico uobis quem  ignotum usque nunc habuistis. Natus enim de uirgine sedet ad dexteram Patris uerus Deus et uerus homo, per quem omnia facta sunt. Notus est in Iudea Deus, et in Isrel sanctum nomen eius . Quem incognitum usque nunc habuistis modo cognoscite, quia ipse est solus Deus, et preter illum non est alius Deus, qui uos de morte reduxit ad uitam, qui celum et terram, homines et angelos in unitate regni sui coniunxit, Qui uiuificat et mortificat ; qui claudit, et nemo aperit; qui aperit et nemo claudit .

uIII. Hec et alia plurima Paulo predicante, cum per singula templa predicaret Christum Dei filium esse, Dionysius ueram doctrinam et dogma salutis accipiens, et nichil esse idola quibus seruiebat ac demonia  magis quam deos esse recognoscens, Spiritum quoque sanctum et uerba uite in Pauli doctrina euidenter sentiens, diuina gratia instigatus, ad Paulum  conuersus, expetiuit ab eo, ut pro illo diuinam misericordiam deprecaretur, ut  eius discipulus esse mereretur. Cumque die altero iter ageret Paulus, cecus quidam oculorum luce priuatus, Pauli se postulat uirtute sanari. Mox ergo sanctus apostolus, Domini et magistri sui Iesu Christi  imitator effectus, crucem eius diu clausis oculis imposuit dicens: Christus uidelicet Dominus et magister noster, qui oculis lutum imposuit ceci nati, et lumen illico accipere meruit, ipse tuis oculis potentia sua lumen restituat. Tum mirum in modum lumen accipere meruit oculis cecus natus, quem  his uerbis statim adorsus est dicens Paulus: uade ad Dionysium, et dic ei, quia Paulus seruus Christi Iesu ad te me misit, ut memor sponsionis tue ad eum uenire non pigriteris, quatenus  baptismum salutis accipiens, ab omnibus absolui possis nexibus delictorum. Mox is qui lumen receperat obedientie pede uerba iubentis impleuit, et ad Dionysium properans, Pauli ei uerba per ordinem nuntiauit. Sed electus iam  Domini Dionysius ut cecum respexit  firmis luminibus incedentem, his eum uerbis allocutus est dicens: Tune es ille quem cecum natum cuncti cognouerunt affines? Cui ille respondit: Ego nempe sum, qui cecus natus sum, cuique usque nunc lux mihi uite est negata presentis  . Sed ipse Paulus qui tibi ad se uenire mandauit, inuocata Iesu Christi magistri sui uirtute, sanitatis mihi lumen indulsit  . Tunc protinus surgens ad beati properat mandati  monita Pauli. Quid diutius moror? Confestim credidit, et sacri baptismatis  unda respersus, abnegatis erroribus paganorum, eius se tradidit magisteriis imbuendum; ac deinde ipso Paulo iubente Christi Euangelium predicauit. Qui de Thessalonica conuertens plures ad uiam salutis, maximam  partem illius prouincie conuertit ad fidem.

IX. Hunc etiam beatissimum uirum sancti Spiritus ardore succensum  , cum in cruce mundi Dominus Iudeorum manibus penderet affixus, et sol sui Domini mortem expauescens, lucis sue radios in tetre noctis mutaret horrorem, et mundi climata tenebrarum nocte texisset, dixisse ferunt: Hec nox, quam nostris oculis nouam descendisse miramur, totius mundi salutem aduenisse monstrauit. O uere sanctum uatem! o uere diuina perfusum luce, qui  sic erat beata iam sorte preelectus, ut qui necdum sacro erat fonte renatus, paganus  adhuc membris, tanti ualeret mysterii  esse relator. Nam cum tot  donorum gratia prepolleret, in doctrine eloquentia, et scripturarum floribus per omnia fulsit. Greci nempe eum tres libros mirificos scripsisse referunt  . Unum qui dicitur Antihereseos, hoc est, contra omnes hereses uolumen; unum de Contemptu mundi et nouem Ordinibus angelorum; unum qui, ut audiuimus, Constantinopolitanis scriniis retinetur  . Hunc etiam sanctum uirum beatus Gregorius in homiliis suis uerum et antiquum Patrem omni cum ueneratione collaudat.

X. Qualiter autem sub Domitiano Christianorum persecutore per martyrii gloriam transiuit ad superos, passionis eius uobis lumen  innotuit. Nos autem ex ingenii imbecillitate et segni scientia, non tam temere quam felici presumptione, ob amorem  et reuerentiam sanctissimi Domini et patroni nostri uestre caritati ob edificationis gratiam breuiter hoc innotuimus, scientes hoc  quia si quid uobis seruitutis impendimus, uestris nos sine dubio apud sanctum martyrem precibus adiuuetis. Opere pretium et hoc reor, ut inter tanti patroni sacerdotis et martyris solemnitatem beatorum etiam Rustici et Eleutherii memoria recitetur, ut ubi uno die pro Christo subierunt martyrium, ibi in die eorum martyrii sit ueneratione digna festiuitas. Namque cum in omnium martyrum  sanctorum commemoratione letandum sit, in horum tamen excellentia martyrum merito exsultantius gloriandum est, quos gratia Dei in tantum apicem inter omnia Ecclesie membra prouexit, ut eos Christi gratia et electio pares, et labor similes  et finis fecisset equales.

XI. Isti sunt enim uiri sancti, patres tui, per quos tibi, Gallia, euangelium Christi et gratia salutis resplenduit, et que eras mater erroris, facta es filia  ueritatis. Isti sunt sancti tui patres uerique pastores, qui te regno  celesti tradiderunt aptandam, Quamuis enim multis aucta uictoriis ius regni tui terre marique distenderis, minus tamen est quod tibi bellicus labor contulit quam quod christiana pax per horum pretiosorum martyrum ora  subegit. Namque ignorans tue dignitatis auctorem, cum ceteris dominari gentibus uidereris, magnis nempe subacta  seruiebas erroribus. Nam quanto tenacius eras per diabolum uincta  , tantum es per eorum passiones mirabilius absoluta. Felix es, Gallia, que tantos  ac tales meruisti suscipere sacerdotes. Felix es, Parisius, cuius glebe meruerunt  tantorum martyrum cruore rigari. Ecce trium martyrum gloria  polles  ; ecce rutilantibus agminibus eorum te beata premia ambierunt, et quasi ex multarum honore gemmarum conserto diademate coronarunt. De quorum presidio, dilectissimi fratres, nostris  ad exemplum patientie et confirmationis fidei preparatis animis, eorum, in quantum possumus, imitemur exempla, ut illuc perueniant merita gregis quo precepit fortitudo pastorum. Nam illud nobis, fratres karissimi, magnopere prouidendum est ut cum presentibus martyrum festiuitatibus honoramur, futuris ualeamus sanctis eorum consortiis copulari. Ecce, fratres mei, ut aspicitis beatorum martyrum auri gemmarumque copia  corpora teguntur, et qui hic pro Christo impiis submiserunt colla felicia, terrarum eos principes pronis adorant  ceruicibus.  Quanta eos illic ergo putatis inter angelorum et archangelorum choros gloria sublimari, quando hic eorum beata cadauera tantis honoribus extolluntur.

XII. Hec nos fratres et domini, ut superius diximus, pro tanti diei huius solemnitate uestris auribus non tam  temere quam felici deuotione intimare curauimus, scientes quod  habet quamuis ignara, pura tamen deuotio et fidelis dilectio, iuste retributionis mercedem, sicut ante et nos experti sumus, et nostri probauerunt maiores. Credimus autem atque confidimus inter omnes labores istius uite ad obtinendam misericordiam Dei semper nos horum specialium patronorum orationibus adiuuandos, ut quantum propriis peccatis deprimimur, tantum eorum sacris meritis erigamur. Et qui in nostris  iniquitatibus  maceramur, beatorum Patrum nostrorum martyrum precibus foueamur, ista ipso concedente eterni Filio Patris, qui cum ipso et Spiritu sancto uiuit, dominatur et regnat, nunc et per immortalia secula seculorum. Amen.



SERMO uIII. De Absalom: quomodo patrem suum persequebatur  .

I. Perdidit Absalom sceleratissimus mentem, perdidit sensum, amisit consilium; insectatur patrem, fugat innocentem; insequitur genitorem, usurpat imperium, potestatem corripit, regnum inuadit, non ut cum patre societatem regni iniret, sed ut totum regnum patris sanguine possideret. Perdidit, inquam, Absalom consilium, dum parricidio  mercari cupit imperium; amisit sensum, dum per exitium patris  consequi desiderat regnum. Festinat, properat, querit innocentem opprimere, reus patre superstite moriturus. At contra Dauid humilis ac mitis cedit homini  , persequentem fugit, declinat hostem, relinquit affectus ne aut parricide interitus ei luctum afferret,  aut peremptio eius reum filium exhiberet. uult furorem filii fugiendo compescere, desiderat declinando parricide seuitiam temperare. Sed crudelitas mente concepta tam  sedari non potuit, quam immanis seuitia ad perficiendum facinus prouocauit. O innocentia, quantum apud reos periculi suscipis, quantum molestie per flagitiosos incurris! Dauid sanctissimus tot dementes exercitus quia non reliquit offendit; tot populorum rabiem, quia non lesit, incurrit. Absalom unus est reus et infelix, et uniuersus contra patrem spirat exercitus. Armantur in cedem  patris funeste multorum manus; prouocatur in innocentem ulcisci facinus alienum; unius parricide furor, tot millia insanire compellit; unius dementia dementes efficit multos.

 II. Offendit enim Dauid filium, quia fratris in eum noluit ulcisci parricidium. Semper enim scelera, dum non resecantur, increscunt, et in augmenta facinorum prosilitur, quoties sedatur  impunitate peccatum. Dum enim in Absalom fratris occisi facinus non uindicatur, in parricidium patris recidiuum facinus iteratur. uos, uos, inquam, exercitus infelices, admoneo, uos affectu pietatis exhortor, cur in alienum facinus irruitis? Cur furentis insaniam adiuuatis? Cur parricide similes ac dementes existitis? Deserite, queso, deserite reum, deserite nouo supplicio moriturum. Forsitan enim si deseritis, cessabit, quem  , ut auderet, uester numerus prouocauit. Certe solus pereat qui nature uim debellat, solus concidat qui pietatem patris impugnat. Aut enim cessabit, dum  penitet, aut perseuerabit et periet. Ego enim doleo reum, doleo impium, doleo nouo supplicio moriturum. Quis te in hoc facinus prosilire, parricida teterrime, docuit? Quis te furor audere tam immane facinus prouocauit? Si offendit, pater est, si lesit, genitor, quin imo nec offendit, nec lesit; uincat furorem pietas, affectus insaniam superet, crudelitatem natura debellet; aut nunquid te pater, quia non lesit, offendit, aut idcirco te offendit, quia non lesit, qui  forsitan non offenderet si lesisset. Redde affectus, exhibe pietatem; tibi parcis, dum a patre manus auertis, quem defendere deberes, si quod audes, alterum audentem  cognouisses. Ubi iam solatium patres, ubi presidium genitores inuenient, si filios senserint parricidas, aut quando externa tuta sunt,  si domestica nobis obsistunt. Bestie et mute pecudes pietatis iura conseruant, et quibus natura denegat rationem, non tamen denegat pietatem. Innocentem perimere nefas est, patrem occidere scelus, prophetam iugulare facinus inauditum, et ante hoc tempus  mortalibus cunctis ignotum. Sed cessa iam ab isto scelere, cessa; ne semper te boni omnes exhorreant, ne audaces ex te, quod non nouerint, discant; cessa, inquam, ne qui post te tantum facinus perpetrarit, te utatur auctore. Cur mundo nouum facinus tradis? Cur doces quod pietatis natura non nouit? Cur cupis quod pietas ipsa horrescit? Cur audes perficere quod nouo supplicio cogatur Dominus uindicare?

III. Interea parricide furor non minuitur, non refrenatur; ardescit, in peius immanis accenditur. Cupit facinus conceptum implere, desiderat scelus dispositum instantissime perpetrare. Perpetranti nefas  tarda sunt cuncta, festinanti ad facinus uidentur remorari disposita. Cupit parricidium ante complere quam agat; festinat patrem ante intercipere  quam occidere; sui  sanguinem patris, cruorem appetit genitoris; timet differre uel modicum, ne aut ira remorata deficiat, aut furia dilata languescat, disponitur prope bellum, acies dirigitur, pugna paratur, cognate classes in semet ardescunt. Inde parricida exercitum contra patrem inflammat; hinc Dauid ut parcatur filio abeuntes duces exorat: Parcite, inquit, filio meo Absalom; inde dementia contra genitorem insurgit, hinc clementia, ut parricide parcatur, exposcit; inde furor, hinc pietas operatur; inde insania, hinc misericordia interponitur; inde crudelitas, hinc bonitas ostenditur. Parricida non lesus insanit, Dauid leditur et mitescit; debellatur ab impietate pietas; nec mouetur pietas  patris, nec gladio uincitur, nec terrore mutatur; parricida  nec ratione frangitur, nec imminente interitu deterretur. Obduratur in penam, in supplicium cogitur, nec salutem iam in aliquo meretur, qui patrem salute  spoliare conatur.

Iu. Respice  iam scelestissime hostis; nefande, iam respice, parricida. Respice, inquam, usquequaque quasi in te cuncta conuerti. Respice contra te ab ipsa rerum natura pugnari, et quamuis contra te dimicet celum, moueatur terra, exercitus pugnet, tamen aliud ignotum te et inopinatum sustinet bellum; aliud tibi iam paratum est prelium, quod fugientem excipiat, perpetrantem interimat, festinantem occidat. Non enim isti exercitus carnis quos conspicis, quos aut tuus furor contra patrem armauit, aut patris contra te necessitas prouocauit, qui  quamuis digne contra te exerant gladios, uibrent enses,  lanceas torqueant, ut dolor lesi patris tuo interitu diluatur, tamen te fugientem arbor excipiet, rami interiment, ligna suspendent. Adest, inquam, arbor que nec patrem, ut tibi parcatur audiuit, et iussa Dei implere contendit, nec poteris hoc bellum impunitus euadere, qui genitori necem conatus es irrogare. Igitur commisso bello prosternuntur hostes, aduersi cadunt, inimici uincuntur, nudatur hostis, deseritur parricida, iam suam in suis concipit penam, iam supplicium debitum sibi suorum interitu recognoscit, iam timet, iam formidat, iam proprium meditatur interitum. Denique animal petit, mulam conscendit, dat se in  fugam precipitem, paratam prope festinat ad arborem, cui traditur, et ictu uiolento immissus a sali  subducto, et subter in  campis elapso inseritur ramis, obligatur lignis, transfixo gutture colligatus ac pendens. Iam mortuus ab omnibus inuenitur, quem iam nec celum potuit uiuum conspicere, nec terra ulterius sustinere.

u. O nefandum meritum parricide, iniuriam patris non pugnantis gladius, non hostilis manus, non iaculantis ictus defendit, sed uindicant ligna, ulciscitur arbor, rami defendunt, nec est ulla creatura, que mota non fuerit, cum ipsum Dominum senserit moueri auctorem. Ideo redeunt cuncti de bello, parricida auctore belli  prostrato, cuius sanguine scelus diluitur, cuius supplicio immanis crudelitas sepelitur, Gaudent omnes, cuncti letantur, solus Dauid plangit filium, parricide lamentatur interitum. Quid plangis, gloriose pater? Quid lamentatione  quasi Absalom  quod ausus est comprobaris? Quid fles scelestum, quasi eum perpetrare uolueris parricidium. Frangitur gloria uictoris exercitus, etiam fletur hostis interitus, nec letitia esse poterit in uictoria, dum parricide plangitur pena. Ille tuus non fuit filius, qui sic uiolauit paternos affectus. Ille tuus dici non meruit, qui ius patris altissimi uiolauit. Te non contempserunt exercitus, non duces quibus pro tam scelesto mandasti, sed illa arbor, illa te ulta est, illa defendit, illa lesi patris iniuriam, que te non audierat, uindicauit. Defensio tua securitatem  patribus attulit, et parricidarum audaciam remouit, per te iniuria nature defensa est, et paterna pietas reuocata. Nouo enim supplicio debuit interire, qui seculo nouum scelus patris exitium uoluit intulisse.




uolume back matter






INDEX RERUM ET SENTENTIARUM MEMORABILIUM. In hoc Indice reuocatur lector ad numeros crassiori charactere expressos. [1Kb]



 A
    Abbonis Abbatis collectio canonum, CCXC.
    Abortum procurantes qua pena canonica mulcentur, 113.
    Abstinentia a carnibus que bona, et que superstitiosa, 111.
    Acacii episcopi CP. fragmenta de Petro, episcopo Antiocheno, et Ioanne Antiocheno, episcopo Apameno, 312. Quos damnauerat, 313. Ad eum scribit Simplicius papa, ut scandala Ecclesie Alexandrine auferat, ibid. Rescriptum Acacii, 314. Damnatur a Felice papa, quia hereticos a se damnatos receperat, 317, 319, 350.
    Acacius, qui cum Petro Antiocheno se non communicasse iactabat, per alios communicasse detegitur, 372, 373. Exsecutus est damnationem a sede apostolica lata in preuaricatores, 335. Recidens in damnatorum consortium damnatus est, 336. Impudenter dicebatur Acacius ueniam postulasse, et pontificem exstitisse difficilem, ibid. Episcopum secunde sedis catholicum duxit excludendum, et Petrum manifestum hereticum, sua quoque exsecutione damnatum, catholico pontifici permisit subrogari, 353. Calendionem tertie sedis, episcopum fecit expelli, et hereticum Petrum sua passus est dispositione substitui, ibid. Quando uoluit, obstitit potestatibus, 353, 358. De Basilisco tyranno retulit ad apostolicam sedem, 354. Zenon imperator professus est se cuncta gessisse Acacii consilio, 353, 357.
    Acacius nullo priuilegio fungebatur, ut de secunda sede posset ferre iudicium, 364. Sententia in Acacium apostolici tantum presulis nomine edita, cuius erat utique potestatis, 360. Secreto directa, et cur, ibid. Non fuit opus synodo ad eam ferendam, 348, 364, 371 et seqq. Plurimorum tamen in Italia congregatio sacerdotum cognouit eam rationabiliter fuisse prolatam, 361.
    Acaciane cause documenta in duobus codicibus collecta, CXLII. Que esse deberet integra eiusmodi documentorum collectio, CXLIu. Undecim documenta huius cause apocrypha, CXLu. A Greco conficta ante quintum concilium, CXLuI.
    Accusatores qui refellendi, 93, 236, 637, 642, 651. Nemini tamen in causa propria accusandi licentia deneganda, 651. Accusator multa crimina obiiciens, si primum probare non ualuerit, ad cetera non admittatur, ibid. De episcopo accusatore, ibid.
    Acheriana collectio explicata, CCLXXX.
    Adam mortalis factus ex peccato, 165, 166. Anathematizatur qui dixerit eum mortalem factum non peccati merito, sed necessitate nature, ibid. Pelagii errores hac in e notati, 178. Doctrina catholica exposita, 179.
    Additiones Dionysiane que, CLXXXIX et seqq. Fontes, unde additiones eiusmodi fuerunt deriuate, CXC.
    Additiones Isidoriane que, CCXXXuII et seqq. Harum additionum prestantia, CCXL. In Galliis collecte. Ibidem.
    Adulterorum penitentia, 113. Adulterium in utroque sexu condemnat christiana religio, 186. uiri cum adulteris uxoribus non conueniant, et cur, ibid. Adulteris mulieribus communio denegata: idem et de uiris, si eorum delictum probetur, ibid. Adulter est uir, qui uiuente uxore aliam ducit, et mulier, que alium ducit, etiamsi dissociatum uideatur coniugium, ibid.
    Aetius, non uero Ioannes, fuit episcopus Thessalonice tempore synodi Sardicensis, XLIu.
    Africanorum canonum celebritas, LXXIu. De canonibus Africanis fuse, ibid. et seqq. De uulgato Codice canonum Ecclesie Africane, uid. Codex Canonum. Collectio Africanorum canonum inserta collectionibus Hispanice et Isidoriane anterior est collectione Hispanica, LXXuI. Duo antiqui Africanorum canonum codices, LXXu, LXXuII.
     Africanorum mos repetendi in conciliis canones anteriorum conciliorum XCuIII, CIII, Cu, 650 not. 651 not. Aliquando in repetitione quedam uoces mutate uel addite, 649 not., 650 not., 651 not., 652 not.
    Africanum concilium contra Pelagianos sub Zosimo celebratum. uid. Pelagiani.
    Aganus episcopus Heduensis, CXCuI.
    Agapes, 125, 438.
    Agathensis synodi canones uulgati post canonem quadragesimum septimum sunt addititii, 631. Eorumdem canonum numerus qui uerior, CCLIX.
    Alexandrine Ecclesie schisma cum duobus episcopis, uno catholico, altero heretico, 309.
    Alexandrini episcopi potestas, 53. In Aegypto cercita, 444.
    S. Alypii Tagastensis episcopi legatio ad imperatorem anno 418 commentitia, 819. Quando uenit in Italiam et cur, 889.
    S. Ambrosii et synodi Mediolanensis epistola ad Siricium contra Iouinianum, 259.
    Anastasius imperator a Gelasio litteras accipit, 338. Eius pietatis studium in uita priuata, 340. Imperator refrenauit populares tumultus pro rebus ludicris, 345.
    Anastasius II papa num uoluerit occulte Acacium resti tuere, et unde nata affirmatiua sententia, que falsa creditur, 320 not. Tria fragmenta eidem pontifi i perperam tributa, Gelasio asserenda, CXLuI.
    Ancyrani canones ex uersione Isidoriana, 106. Ex Prisca, 482. Qui episcopi in Ancyrana synodo conuenerint, 105 not. Canon undecimus, alias decimus Ancyranus quibus in collectionibus discipline Latinorum accommodatus, 110 not., 771. Id serius factum, LII. Et a Martino Bracarensi, 773. Notatio chronica Ancyranis canonibus prefixa a Greco fonte dimanat, XXIII. Ancyranorum Patrum catalogus, qui cum ciuitatum et prouinciarum nominibus in uulgatis conciliorum exhibetur, a Greco codice alienus et supposititius, XXII. Osii interlocutio Ancyranis canonibus premissa id celebri codice Corbeiensi, supposititia ostenditur, 23.
    Andromacus uir illustris a sede apostolica Constantinopolim missus, ut Acacium ad communionem reuocaret; sed obtinere non potuit, 336, CXLuIII.
    Androne et platee a clericis sine certa et maxime officii necessitate non adeunde, 661.
    Angeli qui et quatenus cum hereticis non nominandi, 438 not.
    Angelici heretici, 439 not.
    Ansegisi abbatis collectio Capitularium, CCLXXXIII.
    S. Anselmi episcopi Lucani collectio canonum, CCXCu et seqq. Questio de auctore, CCXCuI. Iudicium de eodem, CCXCuII. Qui de collectione ms. Basilice uat. Anselmo attribute, CCXCIX. Apologeticum pro Gregorio uII contra Guibertum aliud opus Anselmi, CCXCuIII.
    Anselmus II, episcopus Mediolanensis, ad quem directa ms. collectio seculo nono, CCLXXXuIII.
    Antiochena synodus anni 379 quid egerit, CXXu. Tomus Occidentalium in ea productus et lectus quis fuerit, CXXuI.
    Antiocheni canones ex uersione Isidoriana, 423. Ex Prisca, 535. Horum canonum celebritas, XXu. De eorumdem auctoribus quatuor sententie expense, ibid. Momenta quibus tribuuntur synodo Antiochene anni 341 celebrate in enceniis, XXuI. Que eidem synodo non conueniant, ibid. Num duorum conciliorum canones confusi, XXuII. In concilio Antiocheno anni 332. Omnes conditi deteguntur, XXuII, XXuIII. Canon quartus non fuit editus contra S. Athanasium, XXIX. Unde id antiqui quidam crediderint, XXX. Titulus in enceniis, seu in dedicatione, qui refertur ad synodum anni 341, in puris Dionysii codicibus rectius omissus, ibid. Quorumdam canonum Antiochenorum uindicie, ibid. Antiochenorum Patrum catalogus uitiatus, XXuII. Cur inter episcoporum nomina desit Antiochenus, XXIX.
     Antiocheni canones olim a Romana Ecclesia non recepti, LII.
    Appellatio episcoporum ad Romanum episcopum, 65. Non superordinandus, si quis appellauerit ante iudicium episcopi Romani, 66. Quando retractande cause in synodo prouinciali ex mandato Romani episcopi, 67. Appellationes episcoporum Gallie, 1033 not. Quid canones circa appellationem ad Romanam sedem, ac de iudiciis eius decernant, 335. Ad illam de qualibet mundi parte canones appellari uoluerunt, ab illa autem nemo est appellare permissus, 351. Quorumlibet sententiis ligata pontificum eadem sedes ius habet resoluendi, ibid.
    Apostate a corpore Christi abscindendi, sed penitentibus non neganda in fine uite uenia, 248.
    Apostolorum canones, uid. Canones.
    Aquenses episcopi Pontius et Rostagnus iuramentum prestant Ecclesie Arelatensi, CLXXII.
    Arausicana synodus dicta etiam Iustianensis, et cur, CXXXIII.
    Arelatensis Ecclesie collectio, CLXX. Iuramenta episcoporum prestita Ecclesie Arelatensi, CLXII. Anno, Pontius et Raimbaldus episcopi Arelatenses, ibid. Ecclesia Arelatensis S. Stephani, ubi corpus B. Trophimi quiescit, ibid.
    Arelatensis II synodus uerius est antiqua collectio canonum, CXXXIII, CXXXIu. Quomodo compacta et quando, ibid. Ordo, et numerus canonum in mss. diuersus, CXXXIII.
    Arianorum errores, 375. A S. Athanasio confutati, 376 et seqq. Ariani non rebaptizandi, 247. In Constantinopolitano I concilio damnati, 443, 554.
    Arii impietas in Niceno concilio proscripta, 588.
    Aruernensis concilii canones uulgati sunt potius concilii Aurelianensis quinti, CCLX.
    S. Athanasius a pseudosynodo Orientali damnatus, a sede apostolica exceptus et absolutus, 552. Eius epistola ad Epictetum Corinthiorum episcopum, 374. Alia ad Ecclesias Mareoticas e ms. ueronensi edita cum subscriptionibus Patrum Sardicensium, 609. Alia ad Ecclesiam Alexandrinam ex eodem codice, 611. De symbolo, quod S. Athanasio tribuitur, Quesnelli coniecture. 937. Obseruationes editorum, 953. uid. Symbolum. Non omnes Patres quos S. Athanasius in Apologia secunda sibi fauentes recensuit, pertinent ad concilium Sardicense, XLII. Notabilis distinctio inter eosdem Patres facienda, XLIII, XLIu. Mendosus locus Apologie secunde emendandus, XLuII. Alia menda correcta, XLIu, XLu, XLuI.
    Attici CP. episcopi regula formatarum, 451 not. Exemplaria Nicenorum canonum Latine reddita ad Africanos misit, CI. Authentica subscriptio, qua eadem exemplaria signauit, e mss. educta, CII.
    Auctoritates a Gallis episcopis uocate constitutiones apostolice, CXXXI.
    Auellana collectio, eiusque prestantia, CLuIII et seqq.
    Auenionenses episcopi Benedictus et Petrus iuramentum prestant Ecclesie Arelatensi, CLXXIII.
    S. Augustinus interfuit concilio Carthaginensi anni 397, LXXXuII. Num, et quatenus ordinatus coadiutor ualerii Hipponensis, ignorauerit interdictum Nicenum, 82, 83. Augustini epistola una cum libro primo de nuptiis et concupiscentia quando missa ad ualerium comitem, 870. Honorii lex contra Pelagianos ad Augustinum etiam directa, 176 not., 889. Libri de Gratia et Peccato Originali quando ab Augustino scripti, 895. Augustinus in Mauritaniam profectus est auctoritate sedis apostolice compulsus, ut quasdam causas eadem auctoritate terminaret, 1005. Notatur error inscriptionis epistole Augustini ad Optatum, 893. Alius Augustini locus emendandus, seu supplendus, CXXXII. Loca eiusdem explicata, LXXu, XCuII, 82, 804 not., 866, 870, 885, 890. Definitio dogmatum ecclesiasticorum Gennadii posteriori manu Augustino tributa, CXXuIII.
    Aurelianensis synodus anni 538, CXXXu.
    Aurelianus prefectus pretorio sub Glycerio imperatore, 679 not.
    Aurelii episcopi Carthaginensis epistola ad episcopos per Byzacenam et Arzugitanam prouinciam constitutos, 176, 889. Concilia Africe sub Aurelio celebrata, LXXuII.
    Azyma a Iudeis non accipienda, 439.

B
    Balnea uiris et mulieribus communia interdicuntur, 438.
    Baptisma ab omni crimine purgat, 110. Tum originali, tum personali, 654.
    Baptismi necessitas etiam in paruulis, 166. Paruuli sine baptismo morientes, non erunt in medio quodam loco, ubi beate uiuant, ibid., 167. Error Pelagii notatus, ibid. 179. Canon concilii plenarii Africe contra eumdem errorem constitutus, XCuI, 180. Huius canonis uindicie, 822 et seqq. Idem error etiam a sede apostolica damnatus, XCu I.
     Baptizande pregnantes, 117. Baptisma egrotantium, 98. De baptizatis in egritudine, 440. Mortui non baptizandi, 91. An in dubio baptizandum, 104. Nemo suscipiatur ad baptisma post duas hebdomadas Quadragesime, 440. Preter Pascha et Pentecosten baptisma non conferendum, nisi periculum sit dilationis, 247, 413.
    Baptizati chrismate participes sint, 440. Baptizandi fidei symbolum discant, et quinta feria ultime septimane quadragesimalis episcopo uel presbytero reddant, ibid. Ritus baptismi, 248, 658. A baptizandis, consignandisque nichil pretii exigatur, 410. Qui ante baptisma sacrificarunt, post baptisma non exclusi a clero, 110.
    Baptisma in necessitate ministrare etiam laicis conceditur 411. In nulla Ecclesia baptismali presbyter absque diacono sit, 671. Baptisma per trinam mersionem collatum, CCCuIII.
    Basilice sanctorum martyrum, ibique conuentus celebrati, 126. Basilice noue ex more dedicande non erant absque preceptione Romani pontificis, 410, 420. Quedam basilice edificate in quorumdam non omnino fidelium nomine, a Gelasio reprobantur, 420.
    Basilisco tyranno heretico Acacius CP. restitit, 353. Et de eo retulit ad apostolicam sedem, 354. Scriptis apostolice sedis ipse Basiliscus infractus est, et a pluribus reuocatus excessibus, ibid.
    Basiliscus Romane Ecclesie subdiaconus Zosimi litteras et acta circa Celestium in Africam attulit, et quando, 854, 855. Afrorum rescripta a Romam retulisse uidetur, 860.
    Bede Penitentiale, CCLXIX. Liber de Remediis peccatorum Bede ascriptus cuius sit, ibid.
    Benedictus leuita Moguntinus collector Capitularium, CCLXXXIII.
    Bigami habendi, qui post propositum uirginitatis preuaricati sunt, 114 not.
    Blasphemia in Spiritum sanctum quatenus non remittatur, 328.
    Bonifacii I epistola ad episcopos Thessalie a suppositionis et interpolationis nota eximitur, CLXX, 53 not. Scribit ad Hilarium episcopum Narbonensem, 269. Documenta ob schisma inter Bonifacium et Eulalium edita e collectione Auellana, CLX.
    Bonizonis episcopi collectio, CCCuII. De anno emortuali eiusdem, ibid. Excerpta ex ms. Brixiano, CCCuIII et seqq. Auctor fuit libri de sacramentis, CCCuII. Scripsit in Ugonem schismaticum, CCCIX. Eius liber ad Amicum, ibid. Eiusdem Epitome sententiarum S. Augustini, CCCuII.
    Bonosus passim sine ulla discussione ordinationes illicitas faciebat, 195. Ordinatis ab eodem Anysius et socii honores suos seruari permiserant, et cur, 193. Qui de catholica ad Bonosum transierunt damnatum, et ab eo sunt ordinati, in honoribus suis non sunt recipiendi, 194.
    Breuiarium et Capitula promiscue accepta pro titulis canonum, CCCXuII.
    Breuiarium canonum Hipponensium uindicatum, 79 et seqq., 735 et seqq. Quando, ubi, et a quibus conditum, LXXX, 79. Eius canones qui, 85 et seqq. Idem Breuiarium directum ad synodum Carthaginensem plenariam anni 397, LXXX. Eiusque gestis insertum, 82. Series eorumdem canonum in hac synodo, LXXX et seqq. Canon de clericis Donatistis, et alius de infantibus Breuiario asseruntur, LXXXIII et seqq. S. Augustinus duos canones huius Breuiarii allegauit ex concilio anni 397. Cui erant inserti, non uero ex concilio Hipponensi, 745 not. Similiter etiam Ferrandus, 750 not. Canones duo Breuiario in fine adiecti, 102, 103. Alii plures in alio codice additi, CCLIX.
    Breuiatio Ferrandi, uid. Ferrandus.
    Breuiatio collectionis Hispanice edita a cardinali de Aguirre ex ms. Ioannis Baptiste Perezii, CCLXIII. Excerpta fuit ex auctiori collectione Hispanica, ibid. De auctore eiusdem collectionis, CCLXIu. De tempore, CCLXu.
    Breuiatio peruetusta canonum contenta in duobus codicibus ueronensi et Lucano describitur, CCLuII et seqq. E quibus antiquissimis fontibus hausta, CCLXI.
    Breuiculus historie Eutychianistarum in uulgatis conciliorum supplendus, CLXIII.
    Breuis statutorum pro Breuiatione, seu Breuiario, 87, 90,
    Burchardus, eiusque collectio, CCXC. Que Collectarium canonum inscribenda est, ibid. De numero librorum eiusdem collectionis, CCXCI. Genuina prefatio e mss. edita, CCXCII. Burchardi mos inscribendi synodis, pontificibus uel patribus sententias quorumdam scriptorum, CCXCIu. Hec supposititia inscriptio in alios collectores deriuata, quam confusionem induxerit, ibid. Penitentiale uetus Ecclesie Germanice a Burchardo insertum sue collectioni, CCXCu.
    Byzacene prouincie synodi sub Aurelio celebrate, Cu.

C
    Cadolus Parmensis, CCCIX.
     Cesaraugustana collectio, CCCXIX.
    Calendion Antiochenus episcopus sanctus, 353. uenerabilis, 362. A sede exclusus contra canones, 335, 353, 356, 357. Ideo depulsus, ut hereticis panderetur introitus, 362, 363.
    Canon scripturarum, uid. Scripture canonice.
    Canonum apostolicorum collectio omnium uetustissima, u. In Oriente condita, et quando, ibid. De usu eius apud Grecos, uI. Apud Latinos usui non fuit nisi post uersionem Dionysii Exigui, ibid. Canones iidem ab apostolis uerbo traditi, et postea ab aliis collecti, u. Non tamen omnes relati inter canones apostolicos sunt apostolorum, ibid. Cur inter apocrypha recensiti, ibid. De numero eorumdem canonum, uII.
    Canones in singulis synodis Patrum constituti obseruandi, 225. Soli canones Niceni, et Sardicenses Nicenorum nomine inscripti, diutius a Latinis recepti, LI. Canones aliarum Grecarum synodorum quando a Latinis allegari ceperint, LuI. Unde hec obseruantia in Latinos profecta, ibid. Canonum nomine aliquando decretales Romanorum pontificum comprehense, LuI. uide Codex canonum. Canonum constituta pro temporum qualitate moderanda, 407 et seqq. Quod in necessitate indulgetur, extra necessitatem non usurpandum, 409, 412, 419. Canones et statuta sedis apostolice nulli sacerdotum licet ignorare, 254, 276. Pena uiolantium canones, 49,
    Capitula et Breuiarium promiscue accepta, CCCXuII.
    Capitularia regum Francorum quid et quomodo condita, CCLXXXII. Capitularium collectio Ansegisi abbatis studio in quatuor libros digesta CCLXXXIII. Alia Benedicti leuite in libros tres, ibid. De quatuor additionibus capitularium, ibid.
    Carthaginensis synodus sub Grato, LXXuI.
    Alia sub Genethlio, ibid.
    Alia anni 394, sub Aurelio, LXXIX.
    Alia anni 397, Kal. Iulias, ibid.
    Alia anni eiusdem iduum Augustarum, in qua Breuiarium canonum Hipponensium conditum fuit, 79. Celebrata ab Aurelio Carthaginensi cum episcopis Byzacenis, LXXX. uide Breuiarium canonum Hipponensium. Due epistole distinguende, altera eiusdem Concilii, altera Mizonii primatis Byzaceni, 739 not.
    Alia anni eiusdem habita u kal. Septembris, in qua Breuiarium canonum Hipponensium lectum, et confirmatum fuit, LXXIX. Eiusdem synodi restituende necessitas, ibid. Series canonum eiusdem synodi restituta, LXXX et seqq.
    Carthaginensis synodus anni 398 ex mss. Collectionum Hisp. et Isid. uulgata, non pertinet ad ullam synodum Africanam, LXXXuIII et seqq. uarie de ea sententie, ibid. Quid probabilius credatur, XCI.
    Carthaginensis anni 399, XCII. Alie due anni 401, ibid. Secunde synodi anni 401. Necessaria restituti, ibid. et XCIII.
    Alia anni 403, XCIu. Alia an. 404., ibid.
    Alia anni 405, cui quidam canon adiudicandus ostenditur, XCu.
    Alia anni 407, ibid.
    Alie due anni 408, XCu, XCuI.
    Alia anni 409, ibid.
    Alia an. 410, ibid.
    Carthaginensis, que damnauit Celestium, celebrata non an. 412, sed 411, 845.
    Carthaginensis synodi anni 416 epistola ad Innocentium papam, 128.
    Carthaginensis plenaria anni 418 contra errores Pelagii et Celestii, XCuI, 165. Canon eiusdem concilii contra admittentes salutis et quietis locum paruulis sine baptismate decedentibus, a suppositione eximitur, XCuI et seqq.
    Carthaginensi synodi anni 419. Exacta descriptio, XCuIII. Subscriptiones eiusdem synodi, 646. Canones priores triginta tres actionis prime unde deriuati ac repetiti, LXXuI. Hi soli canones in quibusdam manuscriptis antiquissimis contenti, LXXXIII. Diuersa ipsorum diuisio in codicibus diuersis, 629. Iidem nunc impressi, uti leguntur in antiquissimis collectionibus mss. Italicis, 635 et seqq.
    Carthaginense concilium anni 421, nunc primo editum, CIII, 649 et seqq.
    Aliud Carthaginense uigesimum sub Aurelio, CIII. Ex hoc scripta uidetur Africanorum epistola ad Celestinum papam, CIu. Tempus eiusdem concilii, ibid.
    Carthaginense concilium anni 525 ex unico codice uat. Palatino uulgatum, CXXXuI. In aliis antiquis documentis laudatum, ibid. Eiusdem concilii error notatus, LXuI. Locus emendandus, XCIu.
    Castitas, uid. Continentia.
    Cataphryge baptizandi, cum ad Ecclesiam ueniunt, 431.
    Cataphrygarum uox perperam intrusa canoni Niceno uersionis Isidoriane, 61 not.
     Catechumeni, 117. A quibus debeant abstinere, 658.
    Cathari quomodo recipiendi, 54. Canon Nicenus de iisdem explicatus, ibid., not. Male redd tus Latine in uersione codicis canonum hoc tomo impressi, 756.
    Cause clericorum in Africa quomodo tractande, 93, 642, 644. Cause inter clericos inferioris et superioris ordinis a quibus terminande, 206, 230, 675.
    Cause episcoporum, presbyterorum et diaconorum a quibus cognoscende ex Africana disciplina, 638, 639, 641.
    Cause maiores ad sedem apostolicam post episcopale iudicium referende, 207.
    Causa agitari nequit apud eos qui iidem sint inimici, testes et iudices, 337.
    Centii camerarii liber de Censibus, CCCIII.
    Chalcedonensis collectio edita a Rustico, CXLII.
    Chalcedonensis concilii gesta actionis sexte uersionis primeue, 214 not. 1. Definitio fidei eiusdem concilii, 220. Eadem ex alia antiqua uersione, 391. Canones Chalcedonenses interpretationis prisce, 225. Ex alia antiqua interpretatione nunc primum edita, 617. Canones conditi actione septima, 617 not. Catalogus Patrum Chalcedonensium, 549. Que Chalcedonensia gesta approbata a sede apostolica, et que reiecta, 321. Non omnia constare debent, que in ea synodo continentur, ibid. Codices canonum Grecorum in Chalcedonensi adhibiti, eorumque diuersitas, XXXuI, XXXuII, XXXuIII. Duo uitia cuiusdam loci uulgate actionis decime sexte notata, XXXuII. Sincerus textus restituendus, XXXuIII. Diuersa allegatio canonis Niceni actione decima tertia notabilis, XXXuII. Locus Chalcedonensis synodi, quo laudatur supposititium decretum Sardicense, explicatus, XXXIX. Tres canones Chalcedonensibus additi, et unde sumpti, 771.
    Chorepiscopi dicti uicarii episcoporum, 110, 427. Quid ipsis uetitum, 110. Formatas dare poterant, 427. In uicis et uillis constituti, et ut episcopi consecrati, ibid. Eorum potestas quibus finibus cercita, ibid.
    Chrisma post baptisma dandum, 440. Petendum a proprio episcopo, non ab aliis, 667. Baptizati non consignandi nisi ab episcopis, 200, 415. Presbyteri possunt baptizatos ungere chrismate, quod fuit ab episcopo consecratum, non tamen frontem eodem signare, quod solius episcopi est, ibid. In chrismate nichil pretii exigendum, 410.
    Christus. uid. Filius Dei.
    Citationes tres ante iudicium aliquot dierum interuallum non requirebant, 806 not.
    Clementis I pape epistola ad Iacobum supposititia, 454. A Rufino Latine reddita, et a Greco conficta, ibid., not. Alia eiusdem epistola item supposititia ad eumdem Iacobum, 674. Eodem interprete e Greco in Latinum conuersa, 631. Discrimen earum a uulgata in conciliis, ibid. Sola additamenta, quibus utraque interpolata est, Isidoro Mercatori tribuenda, CCXuII, CCXuIII.
    Clerici tam superioris ordinis quam inferioris, 206. Clerici qui ordinandi, 90. Laici quando, et quatenus ordinandi, 409. Clericorum officiis monachos aggregari uult et optat Siricius, 253. Non ordinandus illitteratus, aut aliqua parte corporis imminutus, 415, 416. Nec penitens, 667. Nec seruus sine dominorum uoluntate, 414. Nec criminosus et qui ordinatus ab officio remouendus, 416. Nec qui est rebaptizatus, 644. Nec qui uiduam duxit, 189, 190, 207, not. 250, 253. Nec qui secundam duxit uxorem, 190, 191, 251, 253, 419. Etiamsi primam ante baptisma accepisset, 190, 289. Nec qui post peccatorum remissionem cingulum militie secularis habuerit, 206, 449. Nec curialis, 211. Nec qui repudiatam duxit, 667. Clericatum obtinere non poterit, qui grandeuus baptizatur, nisi eo quo baptizatur tempore statim lectorum, aut exorcistarum numero societur, 252, 253. Non ordinandus seditionarius, usurarius, aut iniuriarum ultor, 662. Neophyti ad sacerdotalem ordinem non promouendi, 434. Qui non promouendi, et irregularitates a Gelasio notate, 408, 410.
    Clerici qua etate ordinandi, 90, 252, 640. Que in singulis gradibus obseruanda sint tempora, 266. Quid in monachis, 408. Quoto tempore in singulis gradibus ministrare debeant, 253.
    Clericus nullus est ordinandus nisi ad titulum alicuius ecclesie ciuitatis, uel uici, uel martyrii, 229. Clerici non ordinandi coram catechumenis, 434, 435.
    Clerici quantumuis eruditi artificio uictum querant, 664. uictum et uestimentum sibi artificiolo uel agricultura absque officii sui detrimento preparent, 659. Qui ad operandum ualidi sunt, artificiolum et litteras discant, 661.
    Clerici pretio ordinati, ab officio deponantur, 419. Pena clericorum qui ad gradum ampliorem nolunt promoueri, 645, 650. Ante ordinationem placita concilii iisdem inculcanda ab ordinatoribus, 90, 641. Non ordinentur nisi omnes domesticos catholicos fecerint, 95.
    Clerici uiduam non ducant uxorem, 449. De clericis et  episcopis ordinatis, qui uiduas acceperant, Innocentius queritur, 189. Id in Macedonia factum ex consuetudine, 190.
    Clerici quoad eorum uitam et honestatem, 659, 664.
    Clerici non intersint spectaculis, 441. uid. Spectacula. Si in nuptiis uel cenis nuptialibus spectacula fiant, antequam thymelici ingrediantur, surgant de conuiuio, et abeant, ibid. Non sint negotiatores, 415. Non cohabitent cum extraneis mulieribus, et que tales, 49, 95, 669, 676. Ex qualibet muliere suspicio generetur, nullam cum ipsa conuersationem habeant, 671. Quatenus ad feminas accedere debeant, 96, 676. Non sint conductores aut procuratores, etc., 95, 227, 640. Quibus in causis episcopi iussione procurationem recipere possint, 671. Non ueniant ad militiam uel dignitatem secularem, 229. Non transeant de Ecclesia ad Ecclesiam, 58, 228. Nisi necessitate cogente, 236, 419. Non licet clerico in duarum ciuitatum ecclesiis militare, 231. Qui a sua ecclesia recedunt, ab aliis non recipiantur, 59. Pena recipientium clericos alienos, 425. Peregrini clerici sine commendatitiis sui episcopi non ministrent, 233, 426, 439. Non morentur in aliena ciuitate nisi causa iusta ab episcopo loci, uel a presbyteris locorum cognita, 98. De clericis qui diutius morantur in aliena ciuitate, 74. Clerici propinquis non catholicis nichil rerum suarum donent, 95, 643. Filios suos non emancipent nisi de eorum moribus et etate securi, 95. Clerici feneratores abiiciendi, 59.
    Clerici non ministrent palliis amicti, aut precincti lumbis, 271. Quod in Galliis inductum fuerat, ibid. Presbyteris et clericis lapsis et ab officio remouendis manus non imponende, quatenus, 644. Clericis preter canonum regulas ex ignoratione ordinatis ita indulgetur, ut spes eis adimatur promotionis, 184, 254. Energumeni et aliis passionibus irretiti, ministeria sacra non tractent, 417. De clericis et episcopis accedentibus ad imperatorem, 428.
    Clerici alieni non ordinandi, 450. Sine uoluntate episcopi sui, 59, 74, 96, 288. Non sollicitandi, 74. Alienos clericos episcopi sibi non uindicent, 410. Depositi ab episcopo, ab aliis non recipiantur, 73, 426, 450, 637. A uicinis episcopis audiendi, 73. Excommunicati a suo episcopo, quamdiu non recipiendi, 426, 428. De clericis qui excommunicati erigunt altare et sacrificant, 638.
    Clericis ordinatis ab hereticis, cum redeunt ad Ecclesiam, ordinationis honor negandus, 192. Ob solam necessitatem ordinati a Bonoso recepti, 193. Catholici ab eo ordinati ordinationis careant dignitate, 194. Quid de inuite ab eo ordinatis, 195. Quod Nouatianis Nicena synodus indulsit, ad alios non trahendum, 193.
    Clericorum cause. uid. Cause.
    Clerici aut monachi coniurantes aut machinantes in episcopum uel clericum, amittant gradum, 235.
    Codex antiquus canonum apud Grecos quinam initio fuerit, et quomodo auctus, XI. Laodiceni canones olim in ipso codice deerant, XII. Item Antiocheni, XIII. Quos canones primum contineret, ibid. Ubi conditus, ibid. Additamenta eiusdem notantur, XIu. Alie posteriores accessiones, Xu.
    Codex Grecus canonum non fuit publica auctoritate conditus aut editus, XXXIu. Nullus fuit olim publicus codex canonum presertim apud Romanam Ecclesiam, Lu. Siricii et Celestini loca explicata, ibid. Nullus item fuit codex publicus, qui decretales pontificum complecteretur, LXu. Quomodo sine codice publico decretales promulgarentur, ibid., 697, not.
    Codicis canonum prima mentio in concilio Chalcedonensi, uII. Codices Greci, qui canones diuersarum synodorum continua numerorum serie preferebant, ibid., XXXuI. Numerorum diuisio in quibusdam codicibus diuersa, uIII, XXXuIII. Non tamen omnes Greci codices continuam numerorum seriem exhibebant, XXXu, XXXuIII. Quos in codices hec series inducta, XXXuI, 578. Codicum Grecorum diuersitas notata, XXXuI, XXXuII. Alii aliis auctiores, XXXuIII.
    Codex canonum uniuerse Ecclesie a Iustello editus in nullo uetusto exemplo inuentus, et quomodo concinnatus, uIII.
    Codex canonum hoc tomo impressus num fuerit codex Romane Ecclesie. Affirmatiua Quesnelli sententia, 685 et seqq. Unde orta, 753. Refellitur, 755 et seqq. Nec Rome, nec in Italia conditus, sed in Galliis, 765. Tempus eiusdem collectionis, 7. De eius prestantia, ibid. Noue editionis necessitas, ibid. Quot capita contineat, contra Quesnellum statuitur, 9, 467, not.
    Codex encyclius, CXLII.
    Codex canonum Ecclesie Africane Grece et Latine editus quid sit, LXXIu. Qualis esse deberet, CuI.
    Codices canonum Ecclesie Gallicane, CXXIX. Nulli publici, sed priuato studio lucubrati et editi, ibid.
    Codicis Theodosiani leges codici canonum inserte, 393 et seqq.
     Codicum diuersarum collectionum collatio quanti intersit, II.
    S. Celestinus I scribit ad episcopos uiennenses et Narbonenses, 270. Item ad episcopos Apulie et Calabrie, 276.
    Celestius in Carthaginensi concilio damnatus, 129. Damnatus ad presbyterium peruenit, ibid., 143. Ipsius errores, uid. Pelagius.
    Collectiones antiquorum canonum et decretalium quam utiles, III. Earum diuersa origo quomodo detegatur, uII
    Collectiones mss. anonyme et inedite, CCLXXuIII, CCCXuI et seqq.
    Collectio Sorbonico-Mutinensis in Italia seculo ex exeunte lucubrata, CCLXXXu.
    Collectorum quorumdam libertas in afferendis canonibus, CCLXXIu, CCLXXu.
    Coloratum iudicium, 357.
    Communionis catholice et heretice confusio notata, 372. Sacerdotes catholici communionem catholicam reseruantes, et eos qui apostolice sedi communicarent elegere consortes, et illos quibus sedes apostolica minime communicaret, usque ad persecutionis incursus non tenuere consortes, 367, 368. Communio cum hereticis uitanda, 342, 343. Communicantes cum illis a catholica et apostolica communione seiuncti, 343, 344.
    Communio obeuntibus data quasi uiaticum profecturis, 185. Olim quibusdam negata, et cur, ibid. uid. Eucaristia.
    Commissalia, 441.
    Concilia diaboli sunt hereticorum conuentus, 665.
    Concilium ex omnibus prouinciis legitime conuocatum ecumenicum est, etiamsi plures ad illud non accedant, uel ab eo, cui caput Ecclesie presit, plures separentur, XLIX. Ecclesiastici moris non est cum his, qui pollutam habent communionem permixtamque cum perfidis, miscere concilium, 355. uid. Synodus.
    Concilium Africanum cur appellatum sit illud contra Pelagianos coactum sub Zosimo, 867. Quid intersit inter concilium Africanum et plenarium ab Augustino distincta, et quid requireretur ad plenarium, ibidem. uoces plenarium et uniuersale concilium ab Afris promiscue accepte, 807, 895. Unicum concilium plenarium coactum ab Africanis an. 418, non uero duo, 895. Numerus Patrum eiusdem, 898. Expungitur plenarium concilium, quod autumno eiusdem anni celebratum Quesnellus putauit, 895 et seqq. Canones contra Pelagianos in eo concilio plenario, quod kalendis Maii anni eiusdem habitum fuit, conditi, 864, 899. De his duobus conciliis Africano et plenario contra Pelagianos, uid. Pelagius.
    Concilium Africanum uulgatum est segmentum e Dionysio Exiguo, CI.
    Concilium idem quandoque duplici nomine appellatum relatione diuersa, 991.
    Concilia Gallicana, in quibus emendandis antique collectiones Gallicane collectionibus Hispane et Isidoriane preferende sunt, LIII.
    Confessio facienda sacerdoti qui preest, 459.
    Coniugium bonum et a Christo sanctificatum, 260. uelamen coniugale, 248. Benedictio quam sacerdos nupture imponit, 249. Nemo alteri desponsatam ducat uxorem, ibid. uid. Nuptie.
    Constantii lex contra Celestium, 181.
    Constantini constitutum apocryphum, CXXIu. Epistola eiusdem de synodo Nicena ad Ecclesiam Alexandrinam uersionis inedite, CXXuIII. Lex eiusdem contra Arium uersionis pariter inedite, ibid.
    Constantinopolitanus episcopus est parochie Heracleensis Ecclesie, 352. Nec inter sedes precipuas est eius sedes, nec inter metropolitanorum iura censetur. 356. Nulla illi prerogatiua competit, eo quod sit regie ciuitatis episcopus, 355. Constantinopolitane Ecclesie archiui, 315.
    Constantinopolitani I concilii canones ex uersione Isidoriana, 443. Ex uersione prisca, 553. Initio deerant in Greco canonum codice, cui additi post Chalcedonense, XII. Catalogus Patrum eiusdem concilii ad mss. codices exactus, 556. Canones Constantinopolitani a Romana Ecclesia non recepti, Lu. Hoc concilium olim ab ipsis Grecis non recensitum inter ecumenica, LIu. A Latinis post Chalcedonense celebratum est, nec tamen habitum uti ecumenicum nisi aliquanto post, idque ob solum symbolum, LIII. Hoc symbolum iamdiu ante Latinis notum, et missum ad Damasum, nec idcirco hec synodus habita uti ecumenica, LIu. Quando apud Latinos recenseri ceperit inter ecumenicas, Lu. Canon Chalcedonensis de primatu sedis Constantinopolitane canonibus Constantinopolitanis adiectus in prisca uersione, et cur, 555, not. Canones duo quintus et sextus concilio CP. I perperam attributi, ad quam synodum referendi uideantur, X.
    Constantinopolitanum concilium sextum ecumenicum,  et epistole ei annexe in mss. auctioris collectionis Hispanice a suppositionis nota uindicantur, CCu.
    Constantinopolitanum concilium anni 382 Sardicensem canonem Niceni nomine allegat, XLI.
    Constantinopolitanum concilium sub Flauiano contra Entychen, 295 et seqq.
    Consuetudinum uarietas in Ecclesiis unde, 198. Consuetudo Romane Ecclesie ab iis Ecclesiis que a Romana originem habent, seruanda, 199, 203, 412. uid. Romane Ecclesie normam.
    Continentia ministris altaris precepta, 183, 251, 450, 635. Etiam subdiaconis, 644. Pena incontinentium, 184, 185, 251. Sacerdotes et leuite cum uxoribus suis non ceant, 209, 450. A die ordinationis sue pudicitiam seruare debent, ibid. Qui antea uxorati ordinantur ad ministerium sacrum, post ordinationem ab uxore abstineant, 675. Qui corruptus et postea baptizatus ad clericatum ascendere uoluerit, spondet se non ducturum uxorem, 211. Clericorum maiorum incontinentia arguitur, 176, 183 et seqq. Male defendebatur, 250. Lectores et psalte in quibusdam Ecclesiis nubere permissi, 233. Lectores cum ad pubertatem peruenerint, cogantur uel uxorem ducere, uel continentiam profiteri, 940.
    Conuenticula priuata reprobantur, 124. De his qui, ab Ecclesie sue communione separantes, conuenticula in domibus agebant, 425. De presbyteris uel diaconibus, qui separatim conuenticula et collectas faciunt, 426.
    Conuenticula hereticorum non Ecclesie, sed concilia diaboli appellanda, 665.
    Cresconiana collectio a Baronio aliisque laudata quenam sit, CXuII, CLXXXIX, CCLuII.
    Cresconii Africani episcopi duo opera, CCLIu. Unum pema de bellis Libycis, ibid. Alterum collectionem, quam Concordiam canonum inscripsit, ibid. Hec in duas quasi partes diuisa, quarum una ipsam collectionem, alia collectionis breuiarium prefert, ibid. Utraque Cresconio uindicanda, CCLu. Editio huius operis quomodo curanda, CCLuI. Cresconius primus inter Latinos collectionem in titulos distribuit, CCLuII. Idem in ueteri ms. collectione laudatus, CCLXXXu.
    Cresconius uillaregiensis episcopus, 89.
    S. Cyrilli Alexandrini epistola ad Ioannem Antiochenum, 384. Alia ad Nestorium, 465. Due eiusdem Cyrilli epistole concilii Ephesini nomine quibusdam collectionibus inserte, CLXXXuI, CXCuIII, CCLIX.

D
    Dalmatianus Cesar, LXIu. Quis fuerit, LXIII.
    S. Damasus papa scribit ad Paullinum Antiochenum, 396. Quando, 934, not. Forme tres eiusdem ep stole, 396, not. Unde profecte, 397, not. Conditiones prescribit, qua Apollinariste suscipiantur, 399, 400. Confessio fidei ad eumdem Paulinum missa contra errores Arianorum, Macedonianorum et Apollinaristarum, 400. Anathematismus in uulgatis Theodoreti eidem confessioni additus ostenditur, 403, not. Alius anathematismus interpolationis accusatur a Quesnello, 934, 935. uindicatur, 402, not.; 935, not. Nicenum symbolum eidem confessioni fuisse premissum probatur, 396, not.; 399, not. Due Damasi epistole ad Paulinum a Celestino papa distincte, 397, not.
    Damasi epistola ad Orientales uindicata, CXXu. Loca quedam e ms. emendata, CXXuI. Decretum fusius de libris recipiendis uel non recipiendis in quibusdam mss. Damaso inscriptum, CLI, CLIII. Que particula eiusdem ipsi tribuenda, CLu. Scripturarum sacrarum canon num ipsi adiudicandus, ibid.
    Daniel quidam grauiter accusatus in Galliis episcopus ordinatur, 273. Postulatum iudicium declinat, ibid. Interim ab episcoporum cetu segregatur, 275.
    Decentius episcopus Eugubinus sepe Romam profectus, 199. Consulit Innocentium papam, ibid.
    Deusdedit cardinalis opus aduersus inuasores, simoniacos et schismaticos, CCXCIX. Aliud eiusdem opus collectio canonum nondum uulgata, CCC. Plura excerpta ex tomis antiquis basilice Lateranensis, CCCIII.
    Diabolus non per conditionem, sed per arbitrium factus est malus, 654.
    Diaconi quales esse debeant, et eorum officia, 459. Diaconus unus sit cum presbytero in Ecclesia baptismali, 671. Quando Eucaristiam ministret populo, 662. In uno cubiculo cum presbytero suo maneat, 672. Diaconi supra presbyteros non sint, 60. Nec sedeant in medio presbyterorum, ibid., 411. Sed iubentibus presbyteris sedeant, 437, 662, Mensura ab iisdem tenenda que, 411. Eorum continentia, 110.
    Diaconicon pro sacrario, 437.
    Diaconisse qua etate, earumque continentia, 234.
     Diaconisse Paulianistarum, 62.
    Didaci duo episcopi Compostellani, quorum alteri collectio canonum Gregorii presbyteri inscripta detegitur, CCCXIu.
    Dieceses Asiana, Pontica et Thracie, 444.
    Dionysii Exigui encomium, CLXXIu. Collectio canonum et decretalium ab eo lucubrata, in duas partes diuisa, et singule partes separatim ab eo edite, CLXXu. Continua numerorum series in Grecis canonibus a Dionysio apposita, ibid. Que tamen nondum inuenta est in codicibus, qui supersunt, CLXXuI. In aliquo codice inchoabat a canonibus apostolicis, CXXXII. uulgata Iustelli editio duo documenta addit a puro Dionysio aliena, CLXXuII. Qualis esse deberet pura Dionysii editio, CLXXuIII.
    Dionysiane collectionis prestantia, ibid. Celebritas et propagatio, CLXXIX. Post Hadrianum I multo magis propagata, CLXXX. Num Dionysius fuerit primus qui decretales collegit, CLXXuIII. 1032, not. Num eas ex apostolicis scriniis sumpserit, CLXXIX. Tempus, quo eam condidit, CLXXX. Num hec collectio ante Caroli Magni eta em recepta fuerit in Galliis, Quesnelli sententia, 1013 et seqq. Refellitur, 1041 et seqq. Chilpericus rex Dionysiana uersione interpolata usus, 1024, not. Stephanus II papa codicem Dionysii adhibuit, 1028, not. Item Ioannes secundus, CXXXII. Eadem collectio ante Hadrianum I recepta in Hispania, Africa, Anglia, Hibernia, 1047. Item in Grecia, ibid. Usus collectionis Dionysiane apud Romanos qualis, CLXXX. Hec collectio ab Hadriano I tradita Carolo Magno, que additamenta receperit, CLXXXIu. Exinde Codex canonum appellari cepit, ibid., CLXXXuI. uid. Hadriana collectio. Dionysius alia quedam Greca opuscula Latine reddidit, CLXXXI.
    Dioscorus Alexandrinus Eutychi consensit, et damnauit S. Flauianum CP., 309. A Marciano imperatore, ab aulicis potestatibus, et a cuncta synodo damnatus fuit, ibid. Et ab apostolica sede, 352.
    Dioscorus prefectus pretorio Orientis sub imperatore Glycerio, 679, not.
    Dispensationes ob necessitatem et utilitatem ecclesiasticam concesse a Gelasio, 407, 413. Extra necessitatem et utilitatem non usurpande, ibid.
    De diuinationibus, 114.
    Diurnus Romanus, CCCIII.
    Dominicum diem apostoli uoluerunt festiuum, 201. Hoc die fermentum per titulos Rome missum; non per parochias rurales, nec per cemeteria, ibid. Dominicis diebus non flectenda genua. uid. Genuflexio. Qui die dominico studiose ieiunat, non credatur catholicus, 664. uid. Ieiunium.
    Donatiani episcopi Africani duo distinguendi, 991.
    Donatiste clerici quatenus recipiendi, 101. Num pueri eorum ad clerum promouendi, 102.

E
    Ecclesia catholica ueraciter illa est que ab omnium perfidorum et ab eorum successoribus consortibus sincera, pura, immaculata communione diuisa est, 341. Extra Ecclesiam catholicam nullus saluatur, 654. Ecclesie potestas in dimittendis peccatis, 326. Pax Ecclesiarum non utcunque, sed ueraciter Christiana quenam sit, 342.
    Ecclesias in Italia, Galliis, Hispaniis, Africa, Sicilia et aliis interiacentibus insulis nemo instituit, nisi ii, quos aut S. Petrus, aut eius successores constituerunt sacerdotes, 198.
    Ecclesie bona non distrahenda, 644, 646, 652, 657, 670, 672, 676. Quid in necessitate, 644. Quibus conditionibus, 661. Quatenus bona unius Ecclesie dari possint, uel non possint alii Ecclesie, 650. Non alienanda bona acquisita a clerico, qui ante ordinationem nichil habebat, ex prediis suo nomine emptis, 646, 651. Bona Ecclesie non infiducianda, nec sine uoluntate pontificis uicario danda, 672, 673. Bona Ecclesie in diecesi constituta, si fuerint derelicta, episcopus non applicet Ecclesie matrici, 653, not.
    Ecclesie pro locis Deo sacratis. uid. Basilice. Conuiuia in ecclesiis uetita, 97. Hereticis non concedendus ingressus in ecclesiam, 435. Sole scripture canonice in Ecclesiis legende, 441. Et passiones martyrum, 100. Psalmi ab idiotis compositi et uulgares in ecclesiis non dicendi, 441. Nemo, siue gentilis, siue hereticus, siue Iudeus, prohibendus ingredi ecclesiam ad audiendum uerbum Dei usque ad missam catechumenorum, 657.
    Egbertus Eboracensis episcopus probatur auctor libri de remediis peccatorum, qui Bede tribuitur, CCLXIX. Qualis hic liber edendus, ibid. Excerptiones Egberto inscripte cuius sint, CCLXX. Egberti opus de sacerdotali Iure, ibid. Excerptiones ex hoc opere erute, sed quedam ipsis inserta ab Egberto aliena, CCLXXI. Penitentiale ipsi tributum et in quatuor libros distinctum, alii auctori uindicandum,  CCLXXII. De libello, quem Morinus edidit Egberto inscriptum, CCLXX, CCLXXI.
    Electiones ministrorum Ecclesie populi iudicio non concedende, 436.
    Energumenis manus non imponende a presbyteris, etc., nisi iubente episcopo, 201, 202. Imponende ab exorcistis, 663. Energumeni pauimenta terre euerrant, ibid. Ipsis in domo Dei assidentibus uictus ministretur, ibid.
    Ephesine sedis laus, 24.
    Ephesine synodi antiqua uersio et collectio documentorum ad Nestorti causam pertinentium, CXXXIX. Insignia loca in eadem uersione e ms. supplenda, CXLI. Ephesini canones serius additi Greco canonum codici, X, XIu, 579. uersio actionis sexte Ephesine a Mario Mercatore lucubrata, et notabiles lectiones e mss. erute, CXuIII.
    Ephesinam pseudosynodum sedes apostolica non consentiendo sola submouit, 352.
    Epibate, id est laici, 461.
    Episcopus ante ordinationem examinandus, et quomodo, 653. Qualis esse debeat, et eius officia, 457, 462. Qualis eligendus, 275, 653, 654. Episcopi e laicis non ordinandi, 71, 276. Nemo ordinandus episcopus extra conscientiam sedis apostolice, hoc est primatis, 449, not. uel metropolitani, 206, 269, 430, 436. A metropolitanis confirmatio, 50, 53. Nullus in uacantem Ecclesiam irrepat, etiamsi plebs eum uelit episcopum, 429. Episcoporum ordinationes non differende, ac intra tres menses fiant, nisi necessitas prorogari cegerit, 237. In ordinatione intimentur episcopo placita concilii ab ordinatoribus, 641. Statuta ab episcopo seruanda proponuntur, 655 et seqq.
    Episcopi a quibus et quomodo ordinandi, 50, 430, 436, 639. Ne unus episcopus episcopum ordinare presumat, 206, 249, Non minus quam a tribus episcopis ordinandus, 103. In aliena prouincia quandonam debeat episcopus ordinari ab episcopis uicinis, 66. In episcoporum dissidio plurimorum sententia obtineat, 53. Nemo laicus uel monachus ordinandus episcopus, nisi per gradus ordinum inferiorum probatus, 265, 273. Nullus inuitis episcopus detur, 274. Cleri, plebis et ordinis consensus requirendus, ibid., 654. Quando ex alia Ecclesia sumendus episcopus, 274. Nullus episcopus successorem sibi substituat, 431. Episcopus non ordinandus in uicis et modicis ciuitatibus, 66, 441. Quid de ordinatis in eiusmodi locis, 441. Episcopus ordinatus si negligat ire ad Ecclesiam, cogendus, 429. Quid si non eat ob contradictionem plebis, 430.
    Episcopi non transeant de una ad aliam Ecclesiam, 431. Qui transeunt, nec laicam communionem habeant, 63. Quid si episcopus in sua Ecclesia non susceptus aliam adeat, 113, 487. Quando liceat de una Ecclesia ad aliam transire, 656. Transeuntes de Ecclesia ad Ecclesiam tandiu a Damasi communione habentur alieni, quandiu ad primam Ecclesiam redierint, 402. Quid si alius in eadem sede fuerit ordinatus, ibid.
    Episcopus non absit a sua Ecclesia ultra tres hebdomadas, 72. Quandiu in aliena ciuitate uel prouincia peregrinus recipi queat, ibid. Episcopi Afri non transeant mare nisi cum formata primatis, 97, 643. Qui ad comitatum ire queant, et quibus de causis, 68. Diaconum potius mittant cum commendatitiis metropolitani, 69. Cause eundi examinande ab episcopo Romano, ibid. Quando examinande ab episcopis qui sunt in canali, 70.
    Episcopus cum episcopo litigans ex alia prouincia non aduocet episcopum, 64. Quid si episcopus depositus fuerit; 67. Quid si diuerse iudicum sententie, 429. Episcoporum cause. uid. Cause episcoporum. Cause maiores.
    Episcopus nullam rei familiaris curam ad se reuocet, et lectioni, orationi et predicationi uacet, 655. Qua supellectili utatur, ibid. Quomodo clericos ordinet, 656. uid. Clerici. In aliena parochia clericos sibi non ordinet, 431. A nullo occupentur plebes aliene, 89. Non sibi uindicet clericos alienos. 410, 428. Nihil extra suos terminos usurpet, 443. Quomodo ministret bona Ecclesie. 433. Causas non audiat absque presentia clericorum suorum, 656. Ad synodum uocatus non se subducat, 439.
    Epistola canonica e mss. edita, 669. De auctore et tempore eiusdem, 631.
    Epistole canonice episcoporum Alexandrinorum et aliorum recepte in Greco canonum codice, Xu.
    Epistole familiares et hypomnistice, 780, not.
    Epistole formate ab episcopo clericis alio migrantibus tradende, alias non recipiende, 426, 620. Dicte etiam canonice, 439. Epistolarum formatarum regula, 452. Attico CP. episcopo tributa, a Nicenis Patribus prescripta traditur, ibid., not. uidetur Latini auctoris fetus, ibid. Usu recepta, ibid. Due epistole formate, CXI, CXII. Alia, CCXLII.
    Epistole Romanorum pontificum canonum nomine comprehense, LuI. Decreti nomine donate, 863. Auctoritates appellate a Gallis, CXXXI. Fere scripte in synodis, CXXXII.  Solo tamen pontificum nomine plerumque inscribebantur, 934, not. Primum scripte ad episcopos quarumdam prouinciarum, dein aliis communicate, diuersas in codicibus inscriptiones receperunt, LXu, 407, not. Nonnunquam additamenta inserta, ut accommodarentur discipline diuerse, 1000.
    Erchembaldi cancellarii duo, CCLXXXIu.
    Error. Quandiu aliquis manet in errore, sententia in errorem prefixa obstrictus manet, 323. Participes errores damnati, 351.
    Esicius episcopus Salonitanus consulit Zosimum papam, 265.
    Eucaristia communio corporis Christi, et de reliquiis que supersunt, 674. Eucaristie uiaticum in infirmitate dandum, 658. uid. Communio. Eucaristia corporis defunctorum non detur, 91, 641. Loco eulogiarum in paschate ad alias parochias non mittenda, 436.
    Eudoxiani anathematizati in concilio CP. 443, 554.
    Eulogie, CCCIu.
    Eunomii error damnatus, 401. Eunomiani anathematizati, 443, 554.
    Eunuchi qui a clero exclusi, 47.
    S Euphemie martyrium, seu Ecclesia, in qua habita synodus Chalcedonensis, 215, 217.
    Euphemius CP. defendit Acacium, et quomodo, 334.
    Euphratesia prouincia post Nicenam synodum instituta, et dissecta a Syria, XuIII.
    Eusebius Cesaree Ponti prefuit concilio Gangrensi, XXu.
    Eusebius Cesareensis in Palestina prefuit concilio Antiocheno anno 332, XXIX. Separatim a ceteris scripsit ad Constantinum, et cur, XXuIII.
    Eustathius, seu Eustasius episcopus, eiusque discipuli, quorum errores damnati in concilio Gangrensi, 121. Quis iste Eustathius fuerit, XXIu.
    Eustathius diaconus leui de causa diaconii gratia spoliatus, ut restitueretur Innocentius papa I postulat, 196.
    Eutyches in CP. synodo a S. Flauiano damnatus, et gesta eiusdem synodi, 295. Test monia Patrum de duabus naturis in Christo contra errorem Eutychis, 285. Eutychianus error damnatus in concilio Chalcedonensi, 222.
    Eutychiani lege Marciani imperatoris perstricti, 242.
    Excommunicati a suis episcopis, ab aliis non recipiantur, 50, 72, 627. Quoad in synodo prouinciali causa cognita ab omnibus non recipiantur, 51. uel episcopus excommunicati humaniorem sententiam ferat, ibid. Cum excommunicatis non communicandum, 425. Pena communicantium, 660. De clericis excommunicatis, qui ante audientiam communicarint, 645, 650.
    Exorciste energumenis manus imponant, 663. Exorci zare uetitum iis qui ab episcopo non sunt ordinati, 438.
    Exsuperius episcopus Tolesanus consulit Innocentium papam, 182.

F
    Faustini presbyteri fides, 278.
    Femine sacris altaribus non ministrent, 420. Nec ad altare ingrediantur, 440. Quamuis docte et sancte, in conuentu uiros non doceant, 660, uid. Mulier.
    Felix papa III damnat Acacium, qui hereticos receperat, et eius epistola ad eumdem, 317. uitalem et Misenum legatos Constantinopolim misit, 318. uid. uitalis. Tres epistole eiusdem pontificis supposititie ante Pseudo Isidori imposturas, CXLu. Tres alie in dubium uocate uindicantur, CXLuII. Tractatus Gelasii Felici III perperam assertus, CL. Fragmentum epistole Felicis III in uulgatis addendum, CLXIu.
    Feriatica nec ab hereticis, nec a Iudeis accipienda, 439.
    Fermentum Rome per titulos die dominico missum, non per parochias rurales, et cur, 201, not.
    Ferrandus Carthaginensis Ecclesie diaconus quando floruerit. CCXLuI. De Breuiatione canonum ab eo lucubrata, eiusque rarissimi codices, ibid. Cur inter canones Sardicenses primo loco retulerit canonem ultimum Nicenum, CCXLuII 706, not. Plures obscure allegationes eiusdem Breuiationis explicate, alie supplete, uel emendate, que noue editioni ipsius Breuiationis utiles erunt, CCXLuII et seqq. Ferrandus in ueteri collectione laudatus, CCLXXXu. Et a Facundo Hermianensi atque Cresconio, CCXLuI.
    Festi dies non agendi cum Iudeis, uel hereticis, 439, Nec cum paganis, ibid.
    Fidei catholice nomine indicatum symbolum uulgo Athanasianum, 669, not.
    Fidei confessio a Damaso missa ad Paulinum Antiochenum, 400.
    Fidei libelli et formule fidei, 277, 278, 279, 390, 405.
    Fidei libellus Augustino inscriptus quid sit, 282, not. Abiudicatur Augustino, et concilio Toletano I asseritur, 919  Anathemata contra errores Priscilliani eidem subiecta, 283.
    Fidei libellus, qui cap. 39 collectionis hoc tomo impresse exhibetur, 279. S. Gregorio Nazianzeno probabilius asserendus, 945. De uariis libellis fidei Quesnelli dissertatio, 910 et seqq. Obseruationes in eamdem dissertationem ac in eosdem libellos fidei, 945.
    Filius Dei, de quo quid sit credendum, Damasus exponit, 401 et seqq. Eius incarnatio, unitas persone, et due nature explicate, 390, 392, 653, 654. Patrum testimonia de duabus naturis in Christo Filio Dei, 285.
    Filiorum cura a parentibus non deserenda, 126. Debitum filiorum erga parentes, ibid.
    S. Flauiani CP. episcopi et synodi ab eo habite gesta contra Eutychen, 295. A congregatione Grecorum damnatus, quoniam sedes apostolica non consensit, absolutus, 352.
    Formata. uid. Epistola formata.
    Fortunatus uenantius auctor expositionis fidei catholice seu symboli Athanasiani, 669, not., 955.

G
    Gallicani episcopi quantum apostolicis constitutionibus detulerint, 1029, not., CXXXI. Gallicane synodi auctoritate apostolica confirmate, CXXXIu. Gallicane canonum collectiones, CXXXIX.
    Gangrensis synodica, et canones uersionis Isidoriane, 121. uersionis prisce, 528. Hec synodus posterior Sardicensi ostenditur, XXIu. Quis fuerit Eustathius in synodica memoratus, ibid. Osius Cordubensis alicubi perperam recensitus inter Patres Gangrenses, ibid. Eusebius Cesareensis eidem concilio prefuit, XXu. Cur canones Gangrenses, licet posteriores Antiochenis, in Greco tamen codice ante Antiochenos describuntur, ibid. Gangrensis canon a S. Gregorio Turonensi Niceni nomine laudatus, et cur, LI, LII.
    Gazophylacium Ecclesie, 661.
    Gelasius auctor libri in uulgatis inscripti, Breuiculus historie Eutychianistarum, et locus in fine eiusdem supplendus, CLXIII. Est auctor eiusdem opusculi, sed breuioris, inscripti, Narrationis ordo de prauitate Dioscori, 308, not. Tres huius opusculi editiones, ac tria additamenta Gelasio auctore, ibid. Gelasii tomus de anathematis uinculo, 321. Eiusdem commonitorium ad Faustum, 333. Scribit ad Anastasium imperatorem, 318. Ad episcopos Dardanie, 347. Epistola longior ad Dardanos ab interpolationis nota eximitur, CXLuII. Duo eiusdem epistole exempla, alterum altero auctius, et utrumque ab eodem Gelasio scriptum, ibid. CXLuIII. Epistola ipsius ad episcopos per Lucaniam et Brutios, et Siciliam constitutos, ad alios dein propagata et inscripta, 407, not. Alia eius epistola ad episcopos Orientis, 361. Gelasii epistola ad Succonium uindicatur, CXLuII. Quatuor opuscula acephala Gelasio asseruntur, CXLIX. Eidem tribuenda tria fragmenta Anastasio II ascripta, CXLuI. Decretum de libris recipiendis uel non recipiendis num Gelasii sit, CLI. Triplex eiusdem decreti forma, et quid Gelasio ascribendum, CLII et seqq. Scripturarum canon num ipsi adiudicandus, CLuI. Gelasii locus explicatus, 775. Gelasii fragmenta ex ms. collectione cardinalis Deusdedit edita, CCCIu.
    Genuflexionis omissionem diebus dominicis atque paschalibus communem fuisse orientalibus et occidentalibus, 723, not. Et Romane Ecclesie, 761. Exceptio penitentium, 726, not.
    Glycerii imperatoris lex antea inedita contra ordinationes simoniacas, 677. Initio imperii eius edita, 633.
    Gratia ad singulos actus datur, nec datur secundum merita, 180. Gratia quotidiana, 160, 162, 164. Gratie necessitas, 136 et seqq. Gratia nisi magnis precibus imploranda, 137. Gratia per Iesum Christum non solum delet peccatum, sed etiam adiuuat ad non peccandum, 167. Adiuuat non solum illuminando, sed etiam prestando, ut bonum facere diligamus et ualeamus, ibid. Condemnantur qui dicunt eam prestare tantum ut facilius operemur bonum, ac si absque gratia possimus, ibid., 168.
    Gratia legis tempore occulta, nunc manifesta, 157. Gratia quam docet doctrina Christiana quenam sit, 153, 154. Gratiam Dei in quo ponant Pelagius et Celestius, 130. Gratie Dei, qua Christiani sumus nullum locum relinquunt, ibid. Gratie adiutorium Pelagius collocabat in possibilitate nature, 155. Refutatur, ibid. Gratiam siue liberum arbitrium, siue legis preceptum, siue remissionem peccatorum dicens Pelagius, nichil dicit quod ad concupiscentiam tentationesque uincendas pertineat, 151.
    In Gratiani collectionem notatio, CCCXX.
    S. Gregorii Magni synodica ad omnes episcopos anno 601 in uulgatis non recte affixa, CCXLIII. Quenam sint uere eius subscriptiones, ibid. Eiusdem epistola ad Augustinum cum  proemio nondum impresso, et cum forma a uulgatis diuersa e mss. profertur, CCXLIu.
    Gregorii iunioris, alias secundi, epistola nunc primum e ms. edita, CCCuI.
    Gregorius Beticus num auctor cuiusdam sermonis uulgati inter illos S. Gregorii Nazianzeni, 948.
    S. Gregorius Nazianzenus probabilius est auctor libelli fidei, qui continetur c. 39 collectionis hoc tomo impresse, 945. Ipsi asseruntur duo uulgati sermones 49 et 50 a nonnullis in dubium uocati, 946, 947. Horum interpres Rufinus, 946.
    Gregorii pape uII quedam gesta indicata, CCCIX.
    Gregorii presbyteri collectio Polycarpus inscripta. uid. Polycarpus.
    S. Gregorius Turonensis Niceni concilii nomine Gangrensem canonem allegauit, LI. Unde id sumpserit, LII, CCLuIII. Canon apostolicus cum additamento ab eo allegatus, CCLXXu, 1023.

H
    Hadriana collectio, CLXXXIu. A Dionysiana distinguitur ob additamenta, ibid. Additamenta prime partis canonum, ibid. Alia partis secunde decretalium, CLXXXu. Duo, que posterius accessere, CLXXXuI. Breuiarium eiusdem collectionis, ibid. Epitome canonum Hadriano pape perperam in uulgatis tributa, CLXXXuIII. Capitula, que eidem Hadriano inscribuntur, a Pseudo-Isidoro conficta probantur, CCXIX.
    Hadriano-Hispanica collectio descripta, CCXIII. Antiquo collectori usui fuisse uidetur, CCLXXXI.
    Heresis auctore damnato, fautores et communicantes damnati, 349, 351, 364, 366.
    Hereticorum conuiuia et sodalitates clerico uitande, 664. Cum hereticis nec orandum, nec psallendum, 665. Hereticis in heresi permanentibus non concedendus ingressus in Ecclesiam, 435. Catholicis non adeunda cemeteria, uel martyria, seu ecclesie hereticorum, ibid. Cum hereticis non ineunde nuptie, 436, 438. Nec ab ipsis benedictiones accipiende, nec cum ipsis orandum, 438. Nec eorum falsi martyres colendi, ibid. Nec separata ipsorum conuenticula adeunda, in quibus idololatrico cultu angeli seu demones colebantur, ibid.; not. Nec feriatica ab iis accipienda, nec cum iisdem dies festi agendi, 439. Multa uera in hereticorum libris, nec ideo refutanda, quia illorum libri ob alios errores refutantur, 326.
    Heretici redeuntes ad Ecclesiam quomodo recepti, 247. Ariani, Eunomiani, Macedoniani ad fidem reuertentes et hic remissionem sue percepere blasphemie, et in futurum spem suscepere indulgentie, 325.
    Halitgarii libri sex de penitentia, CCLXXXI.
    Hellespontus prouincia instituta, et dissecta ab Asia post Nicenam et ante pseudo Sardicensem synodos, XuIII.
    Henricus rex Conradi filius, et nonnulla eius gesta indicata, CCCIX.
    Herardi Turonensis capitula, CCLXXXIu.
    Hereleuua regina Theodorici mater, CCCIu, not.
    Heros et Lazarus Celestium apud Afros missis litteris accusant, 129.
    Heroualliana collectio, CCLXXu. Condita in Galliis, ibid. Anterior collectione Hadriana, CCLuI.
    Hibernensis collectio, CCLXXIII.
    Hieronymi epistola de gradibus clericorum ad Patroclum inscripta, et num genuina, CCLXI.
    Hierosolymitana sedes. uid. Ierosolymitane.
    Hilarii Pictauiensis loca emendanda, XuIII, XLu, XLuI, XLuII. Subscriptiones pseudosynodice Sardicensis apud ipsum uitiate, XIX.
    Hilario Narbonensi Bonifacius totius prouincie Narbonensis prime curam committit, 270.
    Hildeberti Cenomanensis, postea Turonensis episcopi exceptiones decretorum, CCCXX.
    Himelco prefectus pretorio Italie sub imperatore Glycerio, 633. Eius edictum nunc primum e ms. erutum, 679.
    Himerii episcopi Tarraconensis littere ad Damasum scripte, 246. Siricio tradite, 247.
    Hipponensium canonum nomine quidam non Hipponenses a nonnullis laudati, et cur, CCLXXuI.
    Hispanica collectio, et eius fontes, CXCu. Primum quenam fuerit, CXCuI. Dein auctior in quibusdam mss., CXCuII et seqq. Tempus quo hec collectio digesta, CCIII. In Hispaniis lucubrata, ibid. De Hispano auctore coniecture, CCIu. De additamentis amplioribus, que in ms. S. Aemiliani inueniuntur, CCuI. Hec collectio corpus canonum authenticum appellata, CCu. Notabilis distinctio codicum Hispane originis et Gallicane, qui collectionem Hispanicam continent, CCuII et seqq.
    Hispanorum testimonium de auctoritate sedis apostolice,  CXCuII. Gallicane synodi apud Hispanos quanti fierent, CXCuI.
    Homicidii que penitentia, 113. Homicidium uoluntarium et casuale, ibid., 114.
    Homuncionite qui, 61, not.
    Honorii I pape epistole due nunc impresse, CCCuI. Eiusdem lex contra Pelagianos, 170. Non ab Africanis, sed a Zosimo papa petita post iudicium Romanum in eosdem, et cur, 882. Honorii alia lex ad Aurelium Carthaginensem contra eosdem Pelagianos, 174. Explicatur, 887. Hec ad Bonifacium pontificem precipue directa ostenditur, 888. Contra quos Pelagianos potissimum edita, ibid., 889.
    Honorius imperator quid egerit in schismate inter Bonifacium papam et Eulalium, 160.
    Hormisde pape quidam codices inscribunt decretum de libris recipiendis, uel non recipiendis, CLIu. Quid ipsi tribuendum, CLuI. Eius epistola nunc primum edita, CLXuI. Epistola per uniuersas prouincias Hormisde in aliquot mss. collectionibus tributa quid sit, CCLXXuII.
    Hucarius leuita auctor Exceptionum, que in uulgatis tribuuntur Egberto Eboracensi, CCLXX.
    Hugo Catalaunensis auctor Summe decretorum Iuonis, CCCXII.
    Humerius de diaconio deiectus, atque Christiani nominis appellatione priuatus, ab Acacio presbyter ordinatus, 317.

I
    Idacii Clari libri contra uarimadum non sunt uigilii Tapsensis, sed Idacii, 957. Eiusdem sunt libri duodecim de Trinitate inter Athanasii opera editi, ibid.
    Indiculus pro instructione, CIX.
    Inferior potiorem seu superiorem absoluere nequit, 332.
    Infirmi qui penitentiam petunt. uid. Penitentia.
    Innocentii I pape epistola duodecima Hispanice collectioni inserta ad Aurelium a suppositionis nota eximitur, CCII. Consulatus in ea emendandus, CCIII. Eiusdem Innocentii littere et iudicium ad synodum Carthaginensem contra Celestium et Pelagium, 134. Alie ad synodum Mileuitanam in eadem materia, 144. Alie ad quinque episcopos Africanos, 160. Alie peculiares ad Aurelium, 164. Ad Exsuperium Tolosanum, 182. Ad episcopos Macedonie, 188. Ad Decentium Eugubinum, 198. Ad uictricium Rothomagensem, 204. Cur Innocentius Antiochenos canones hereticis auctoribus attribuerit, XXX.
    Interpretes Latini Grecorum operum quandoque inseruere originale Latinum eorum, que in Grecis codicibus et operibus e Latino Grece reddita et interserta fuerant, XL.
    Irregularitates, que ab ordinibus arcent, 408, 409 uid. Clerici.
    Isaac Lingonensis Capitula, CCLXXXIu.
    Isidoriana, uti uocatur, antiqua uersio canonum Grecorum, LXIX. Caruit initio canonibus Chalcedonensibus, XIII. Laodiceni quoque et Constantinopolitani posterius traducti in Latinum, et eidem uersioni adiecti, ibid., LXIX. Item Antiocheni, XIII. Quam late propagata fuerit, LXX.
    Isidori Mercatoris collectio pluribus apocryphis scatens, CCCXu. S. Isidoro episcopo Hispalensi afficta, CCXuI. Quam sero imposture eiusdem collectionis detecte, CCXu, CCXuI. Potiores characteres, qui imposturas demonstrant, CCXuI. Num Nicolaus I eiusmodi collectionem approbarit, CCXu. Sincera documenta eidem collectioni inserta, et quibus ex fontibus hausta, CCXuII. Quedam genuina ab eodem impostore interpolata, ibid. Quedam antiquiora apocrypha recepta, uel etiam interpolata, CCXuIII. Quo fine impostor tot apocrypha finxerit, CCXX et seqq. Num hisce imposturis disciplina ecclesiastica mutata tuerit, CCXXI. De auctore, loco et tempore huius collectionis, CCXXII, CCXXIII. Codicum huius collectionis uarietas, CCXXu. Qui codices puriores, ibid. CCXXXII. Describitur pura eiusmodi collectio, CCXXu et seqq. Quedam additamenta secundis Pseudo-Isidori curis notantur, CCXXXII. De codicibus qui collectionem Isidori non omnino puram aut integram continent, CCXXXIII, CCXLI. Quedam documenta apocrypha Isidoro perperam attributa, CCXXXu, CCXXXIX. Cautio adhibenda, ne pro Isidorianis puris mss. exemplis ea accipiantur, que pura non sunt, CCXLI. Additamentum supposititium epistole S. Gregorii ad Secundinum non est Isidoro tribuendum, CCLXXXII. Nec ab eo conficta est epistola S. Isidori Hispalensis ad Masonem, ibid. Nec alie aliquot, que in puris Isidorianis mss. desunt, CCXXXu, CCXXXuII, CCXXXIX. Codices Isidoriani minus puri, CCXXXIII et seqq.
    Iuonis Carnotensis collectiones due: Decretum distinctum in partes decem et septem, ac Panormia in octo partes distributa, CCCX. Quidam alterutrum opus ab eo adiudicant, CCCXII. Quid probabilius, ibid. Utrumque eidem ascribitur, CCCXIII. Fontes, ex quibus Iuo profecit, ibid. Summa decretorum Iuonis, CCCXII.

 I
    Ieiunia Ecclesie non contemnenda, 126. Quatenus non ieiunandum die dominico, ibid., 664. De ieiunio sabbati, 200. Ieiunium ferie sexte propter passionem Domini, ibid.
    Ierosolymitane sedis laus et honor, 24, 54.
    S. Ioannes Chrysostomus episcopus CP. a synodo damnatus, a sede apostolica etiam sola, quia damnationi non consensit, absolutus, 352.
    Ioannes episcopus Alexandrinus catholicus ordinatus, 312. Mittit synodicam Romam de sua ordinatione, ibid Imperator confirmationem a pontifice suspendendam curat, ibid. Ioannes Romam confugit, 318. Contra regulas a sede pulsus, 335, 353, 355, 357, 362, 363.
    Ioannes episcopus Antiochenus num ad pacem conciliandam cum S. Cyrillo sufficere putarit fidem ab ipso scriptam tempore concilii Ephesini, 386, not.
    Ioannes episcopus Apamenus a Petro Antiocheno heretico ordinatus, 312 Ab Apamenis non receptus, Antiochenam Ecclesiam pulso eodem Petro inuadit, ibid. Ab Acacio damnatus una cum Petro Antiocheno, 313. Item a sede apostolica, ibid. Post tot damnationes ab Acacio prefectus Ecclesie Tyriorum, ibid., 317.
    Ioannes episcopus Rauennas de Ecclesiarum necessitatibus frequenter ad Gelasium papam retulit, 407.
    Ioannis Scholastici Greca collectio in titulos distincta, XIu, XL. Theodorito perperam attributa, Xu.
    Iouiniani doctrina que diabolo auctore, 255. Quam perniciosa dum latebat, et quomodo detecta, atque damnata, 256. Noue heresis incentores damnati, 258. Iouinianus et socii Manicheos se probant, 263. Rome blasphemias suas produnt, 257. Roma Mediolanum uenerunt, 263. Ubi etiam damnati, ibid.
    Iudei, a quibus feriatica non suscipienda, nec cum eis dies festi agendi, 239. Nec azyma ab eis accipienda, nec cum ipsorum impietatibus communicandum, ibid.
    Iulianus archiepiscopus Toletanus num fuerit auctor Breuiationis canonum collectionis Hispanice, CCLXu.
    Iustellus  Codex canonum uniuerse Ecclesie Grece et Latine ab eodem editus, ex ingenio concinnatus, et quomodo, uIII, IX. Non est uetus Grecorum codex, X. Neque uniuerse Ecclesie, XI. Neque est ille codex, qui in Greca Ecclesia medio seculo sexto obtinebat, ibid. Defectus eius notati, et additamenta a ueteri Greco canonum codice aliena, X. Eiusdem Iustelli opinio de continua numerorum serie in omnibus antiquis canonum codicibus reiecta, XXXIu. Iuuenis rescidit canones Sardicenses a codice uersionis prisce, et cur, LXXIu. De contentione ea de re habita cum Petro de Marca ac editoribus eius uersionis, LXXI. De Codice Ecclesie Africane ab eo impresso, LXXIu, CuI. De editione ab eo facta Dionysi Exigui, CLXXuII.
    Iustianensis synodus pro Arausicana, CXXXIII.
    Iustiniani imperatoris libellus datus Agapito pape, et chronica notatio eiusdem in uulgatis corrigenda, CLXIII.
    Iustinus imperator ad Trasamundum legationem dirigit, CLXuII.

L
    Laicus presentibus clericis, nisi ipsis probantibus, docere non presumat, 660.
    Lanfrancus addendus episcopis Ticinensibus, CCXCIX.
    Laodicena synodus quando habita, XXI.
    Laodiceni canones ex interpretatione antiqua, que Isidoriana uocatur, 434. Desunt in uersione Prisca, et cur, XII. Deerant ab initio in Greca collectione, ibid.
    Lapsi sub Licinio quomodo recepti, 56. Lapsis presbyteris et diaconis quid fiat, 106. Quid de laicis lapsis, 107. uaria lapsorum genera, ibid.
    Laurentius Nucerinus episcopus quando a Symmacho constitutus, CX. Duo eius schismata contra eumdem Symmachum excitata distinguuntur, CXI.
    Lazarus. uid. Heros et Lazarus.
    Lectores populum non salutent, 90, 640. Quandiu legant, uel legere non sinantur, 95. Cum ad pubertatem peruenerint, cogantur uel uxorem ducere, uel continentiam profiteri, 640.
    Legata mortuorum negantes, aut cum difficultate reddentes excommunicati, 668.
    Leges Romane in canonum collectiones quando inducte, CCLXXXuII. Leges Iustinianee in Italia uiguerunt, ibid.
    S. Leonis epistole abiecte Greco canonum codici, Xu. Epistola Leoni attributa, et apocrypha de priuilegio chorepiscoporum, non est recensenda iuter imposturas Isidorianas, CCXXXu.
    Liberii pape gesta apocrypha, CXu, CXXXu, CXCI.
    Liberum arbitrium negare, si indiget diuino auxilio, fuit  error Pelagii, 179. Catholica doctrina fatetur contrarium, 180.
    Licinii tyrannis, 56.
    Lotharius I imperator, et uersus in eius funere, CXXXuIII.
    Lucillus, alias Lucius, episcopus ueronensis inter Sardicences Patres, XLuI.
    Lutubensis Ecclesie querimonia aduersus Patroclum Arelatensem, 269.

M
    Macedones episcopi Innocentium consulunt, 189.
    Macedonianus error additamento symboli Niceni sub Damaso perstrictus, 401, not. Confessio fidei ab eodem Damaso contra eumdem errorem missa ad Paulinum Autiochenum, 401, 402. Macedonianis anathema dicitur, 401.
    Macedonius Mopsuestenus episcopus inter Nicenos Patres quatenus accensitus, XXI.
    Magi et incantatores clerici ab Ecclesia pellendi, 439.
    Maleficii pena canonica, 114.
    Manicheos se probauerunt Iouinianus et socii, 263. Lex in Manicheos, 396.
    Marcelliani damnati, 443, not.; 554.
    Marcellini pape causa supposititia in pseudosynodo Sinuessana, CXu, CXXI.
    Marcellinus Carthaginensis subdiaconus ad Zosimum papam missus, 785, not.; 789, not.; 859, 860.
    Marciani imperatoris sacra de concilio generali cogendo, 213. Eiusdem allocutio ad synodum Chalcedonensem, 215. Constitutio pro eadem synodo, 238. Alia, 240. Alia contra Eutychianos et Apollinaristas, 242.
    B. Marie uirginitatem in partu negantes refelluntur, 260.
    Marii Mercatoris testimonium de capitulis, de quibus Celestius accusatus fuerat, explicatur, 800, not.
    S. Martinus Bracarensis primo fuit episcopus Dumiensis, CCLI. Grece lingue peritus, et uersio ab eo lucubrata, ibid. Capitula canonum num et quatenus ex Greco expresserit, CCLII. Non omnia ex Greco excerpsit, CCLIII. Num hec capitula lecta et confirmata fuerint in concilio Bracarensi secundo, ibid. Martino I pape a nonnullis perperam tributa, ibid. Prefacionis locus explica us, LXX.
    Martyrium pro Ecclesia martyris, 213, 217, 229.
    Martyrum natalitia non celebranda in Quadragesima, sed eorum memoria tantum facienda in sabbato et dominica, 440. Eorum passiones lecte in ecclesiis, 100.
    Matrimonium cum gentilibus, hereticis uel schismaticis non ineundum, 95. uid. Nuptie.
    Mauritania Sitifensis proprium primatem habeat, 89, 640.
    Maximi Cynici episcopi CP. ordinatio et eius acta irrita, 444.
    Mediana dicta dominica quarta Quadragesime, 413.
    Mediolanensis synodus ad Siricium papam rescribit contra Iouinianum, 259.
    De Meletio et de ordinatis ab ipso decretum Nicenum, 588.
    Merlini  editio tomo primo Isidorianam collectionem cum additionibus Isidorianis exhibet, CCXXXuII.
    Metropolitanorum potestas, 50, 53, 269, 427, 431. uid. Episcoporum ordinatio. Commendatitie ab episcopo metropolis dande diacono misso ad comitatum, 69. Intelligitur hoc loco metropolis ciuilis, seu geographica, XXXIII. Metropolitanus sua prouincia contentus, in alienis prouinciis nichil audeat, 274.
    Mileuitana synodus anni 402, et qui eius canones, XCIu. Que apud Isidorum Mileuitana appelletur, ibid.
    Mileuitane alterius synodi littere ad Innocentium contra Pelagium et Celestium, 141. Hec synodus post Carthaginensem anni 416, non uero ante celebrata, 851.
    Misenus episcopus. uid. uitalis.
    Misse sacrificium a ieiunis celebrandum, 97. Pax danda non ante, sed post confecta mysteria, 199. Nomina offerentium intra mysteria recitanda, ibid. Biduo ante Pascha non celebratum misse sacrificium, 200. In cemeteriis celebratum etiam Innocentii tempore, 201. Rome in titulis urbis non conficiebatur die dominico, at in parochiis ruralibus et cemeteriis celebrandi us erat, ibid., not. Non oportet in Quadragesima panem offerri nisi in sabbato et dominica, 440. Oblationes non offerende in domibus nec a presbytero, nec ab episcopo, 441.
    Mizonius senex Byzacene prouincie, 87.
    Monachi episcopis subditi, et ab episcopo iisdem competens prouidentia prestanda, 228. Monachus si ad clericatum niti uoluerit, a priori proposito deuiare non debet, 210. Monachi non sint conductores, nec procuratores, 227. Ne se inserant rebus ecclesiasticis, nec secularibus, desertis propriis monasteriis, 228. Nec alienum seruum sine licentia domini suscipiant, ibid. Monachorum solitudo frequentata, 265. Monachos quando, et quibus conditionibus  ordinari Gelasius statuit 408. Quatuor monachorum genera, CCCIX.
    Monasterium sine uoluntate episcopi edificare non liceat, 228. Monasteria semel dedicata nunquam fiant cenacula secularia, 237.
    Monendi, hortandi et suadendi uerba in preceptis ferendis adhibita, 1010.
    Montenses. uid. Nouatiani.
    Mors ex peccato Adam. uid. Adam.
    Mortui non baptizandi, 91. Nec Eucaristia eis danda, ibid. Eius, qui mortuus est in damnatione, nomen non potest in ecclesiastica recitatione ascribi, 344.
    Mulier uirili ueste non utatur, 125. uid. Femine. Mulieris nomen pro uidua acceptum, 207, not.

N
    Neocesarienses canones uersionis Isidoriane, 116. uersionis prisce, 490. Notatio chronica iisdem canonibus prefixa e Greco fonte dimanat, XXXIII.
    Neocesariensium Patrum catalogus cum ciuitatum et prouinciarum nominibus in uulgatis Conciliorum impressus, est supposititius, XXII.
    Neophyti non ordinandi, 15.
    Nicene synodi laus, 374, 375. Eius chronica notatio in quibusdam mss. et uulgatis premissa canonibus mendosa, 22, not.; 27, not.; 46, not. 48; 495, not.; 710, not. Alia annotatio post symbolum edita, et Dionysio Exiguo perperam attributa, ex Greco codice profecta ostenditur, 28, not. Nicenam synodum cur sub Iulio papa habitam nonnulli scripserint, LXI.
    Nicenorum canonum antiquissima uersio a Romana Ecclesia recepta, eiusque particule que supersunt, LXuI. Eadem pluribus Occidentalibus Ecclesiis communis, ac presertim Africanis, ibid. Alia uersio a Philone et Euaristo lucubrata, et ad Afros missa, LXuIII. Alia antiqua uersio, que Isidoriana uocatur, sed liberius alicubi mutata, 47, not. Alia uersio Prisca, 494. Alia uetustissima nunc primum uulgata, 567. Item alia antiqua antea inedita, 581. Canonum ordo alicubi diuersus, 47 not. Nicenorum canonum quanta esset obseruantia in Romana Ecclesia, 759.
    Nicenorum canonum abbreuiatio a Rufino edita, in Galliis usitata, LXuIII, CXXXI, 1037, not.
    Nicenorum canonum nomine Sardicenses olim laudati et recepti, uid. Sardicenses. Non omnes Grecarum synodorum canones Nicenorum nomine laudati, LI. Gangrensis canon a Gregorio Turonensi Niceno concilio tributus, ibid. Unde id sumpserit, LII, CCLuIII.
    Nicenus canon de Catharis explicatus, 54, not. Eiusdem canonis uersio in collectione hoc tomo impressa, est aliena a Romana, 755. Errorem continet. ibid.
    Nicenus canon de omittenda genuflexione diebus dominicis atque paschalibus in quibusdam codicibus deest, 62, not. Cur desit in iisdem, nec non in abbreuiatione Rufini, ibid.; 723, not.; 763. Cur Ferrandus eum canonem in Sardicensibus primum allegarit, 706, not.
    Nicenum symbolum a diuersis interpretibus traductum, et in antiquis canonum collectionibus receptum, 27, not. Idem symbolum ex antiquissima uersione, quam Cecilianus in Africam attulit, 88, not. Nicena fides non uiolanda, 443.
    Nicenum concilium num anteriorum synodorum canones legi et confirmari uoluerit, XXIII. Num condiderit canonem Scripturarum diuinarum, 100, not. Num canones a se conditos miserit ad Syluestrum papam ob confirmationem, 46, not. Eiusdem concilii epistola apocrypha ad synodum Rome, seu ad Syluestrum papam, CXuII. Eiusdem epistola ad Ecclesiam Alexandrinam et episcopos Aegypti de gestis circa Arium et socios, ac de Meletii schismate ex uersione nunc primum edita, 587. De regula formatarum tributa concilio Niceno, 152, not.
    Nicenorum Patrum catalogus e primeuo canonum Greco codice dimanat, XuI. A sriptoribus antiquis indicatus, ibidem. Apud S. Athanasium inuentus, XuII. Quatuor diuerse uersiones eumdem preferunt, XuI. Duplex episcoporum ordo in mss. notatus, 30, not. Idem catalogus ex eodem duplici ordine productus, 30 et seqq., 504 et seqq. Nomina episcoporum cum ciuitatum nominibus per prouincias distributa, XuII. Ciuilis prouinciarum distributio in eo catologo designata, Niceno tempori congruit, XuIII. Obiecta eidem catologo diluuntur, XIX. Quando et quomodo idem catalogus conditus fuerit, XX.
    Nomen pro causa, 93, not.
    Nos pronomen, et alia similia de pontificia sede et auctoritate sumpta, et a Romanis Pontificibus usurpata ob rem que a predecessore gesta fuerat, CXLuIII.
    Nouatiani, uel Montenses uenientes ad Ecclesiam quomodo recipiendi, 209, 455, 450.
     Nuptie non demnande, 123, 125, 258, 654. Nuptiarum uinculum cum castitate coniugali honorandum, 127. Nuptiis intersunt sacerdotes, 258. uelamen in nuptiis impositum, 248. Nuptie non celebrande in Quadragesima, 440. In nuptiis non cantandum, nec ballandum, sed cenandum, uel prandendum, ut Christianos decet, 441. uid. Coniugium, Matrimonium. De his qui sepius nubunt, 117. Nuptie secunde secularibus concesse, 419. Non reprobande, 654. At arcent a clero. uid. Clerici. Secundis nuptiis iuncti quid agere debeant, 434. Nuptiarum secundarum conuiuio presbyter non intersit, 117. Nuptie cum hereticis ne fiant, 438. Non oportet dare in matrimonium filios uel filias hereticis, sed potius accipere, si profiteantur se futuros esse catholicos, ibid. Filii clericorum gentilibus, aut hereticis, aut schismaticis matrimonio non iungantur, 642. Nuptie inceste separande, et qui separari distulerint, excommunicandi, 670. De nupta duobus fratribus quid, 116.

O
    Oblata super altari sub sigillo presbyteri et diaconi sint, et ab uno ne expendatur ubi necessarium fuerit, sine notitia alterius, 672. Oblationes eorum qui pauperes opprimunt, a sacerdotibus refutande, 663.
    Oeconomi constituendi uacante Ecclesia, 237.
    Olbertus adiutor, non uero auctor collectionis Burchardi, CCXC.
    Oleum sanctum, quo infirmi unguntur, est genus sacramenti, 203. Ab episcopo conficiendum, ibid. Presbyteri etiam ministrare possunt, ibid. Non concedendum penitentibus tempore penitentie, ibid.
    Olographa manus antiqua formula quid significet, CII.
    Olympius in canonibus Sardicensibus memoratus quis fuerit, XLuII.
    Optatus, ad quem edita est epistola Augustini ex ms. Gottunicensi, non fuit episcopus Mileuitanus, sed alius extra Africam, 893.
    Osius episcopus Cordubensis num legatus Romani pontificis in Nicena synodo, 29, not. Osii interlocutio e ms. Corbeiensi edita ostenditur supposititia, XXIII. Osius non fuit inter Patres Gangrenses, XXIu. Eiusdem Osii, et Protogenis Sardicensis epistola ad Iulium papam nunc primum edita, 597. Iudicium de eadem, XXXIX, 577, 597, not.
    Orario uti quibus non licet, 437.
    Oratio ad Patrem dirigenda, 96. uid. Preces. Orationis necessitas, 131, 137. Oratio est clarissima gratie testificatio, 152. Etiam sancti oratione egent, qua petunt: Dimitte nobis debita nostra, 168, 169.
    Ordinandi non sunt ii quorum uxores adulterarunt, 117.
    Ordinatio sine examine reprobata, 55. Lapsi ordinati deponendi, 56. Quomodo recipiendi, ibid. Ordinatio episcopi. uid. Episcopus. Ordinatio clericorum. uid. Clerici. Ordinationum tempora, 413. Ordinationum formule seu rubrice uetustissime, 668.
    Ordo Romanus antiquus, CCCIII.
    Orosius Herotis et Lazari litteras contra Pelagium et Celestium Carthaginensi synodo dedit, 129.
    Osrene prouincia post Nicenam synodum, immo etiam post pseudo-Sardicensem instituta et disecta a Mesopotamia, XuIII.
    Ouetensis concilii tempus emendatur, CCCXIu

P
    Pacis osculum post peracta mysteria dandum, 199. Non ante, ut quidam faciebant, ibid.
    Palladii prefecti pretorio edictum contra Pelagianos, 173.
    Parembola erronce redditum in epigraphe epistole Athanasiane, 611, not.
    Parochie a titulis urbanis distincte de ruralibus ecclesiis accepte, 201.
    Pascha cum Iudeis non celebrandum, 424. Regula Nicena de Paschate seruanda, ibid. Pascha uno die et tempore celebrandum, 664. Genua in paschalibus diebus non flectenda. uid. Genuflexio. Paschalem diem ab Ecclesia Carthaginis prouincie Africane accipiant, 89.
    Passiones martyrum in anniuersario die lecte in Ecclesiis, 100.
    Patarea apud Mediolanum exorta, CCCIX.
    Patroclus Arelatensis episcopus Lutubensem antistitem contra Patrum regulas ordinasse arguitur, 269.
    Paullianiste redeuntes ad Ecclesiam baptizandi et ordinandi, 61. Non baptizabant in nomine Patris, et Filii, et Spiritus sancti, 194.
    Paulinus Antiochenus, ad quem Damasus scripsit. 397.
     Paulinus Celestii accusator Romam euocatus, excusationis libellum obtulit, non uero recusauit obedire, 786, not. Locus eiusdem libelli explicatus et emendatus, 857.
    Paulus Emesenus episcopus a Ioanne Antiocheno missus ad Cyrillum Alexandrinum, ut pacem conciliaret, 384, 385.
    Paulus Ephesinus episcopus sedis apostolice auctoritate deiectus, 335, not.
    Pauperum cura et littere commendatitie quibus dande, 232.
    Peccatum originale, 166. Negatum a Peragianis, 131. Peccatum ad mortem quodnam sit, et quod non ad mortem, 326. Peccatum in Spiritum sanctum, 325, 328. Nemo perfectus et sine peccato, 168, 180.
    Pelagii I pape epistole ac epistolarum fragmenta nunc e ms. educta, CCCu.
    Pelagius et Celestius uocum nouarum inuentores, 148. Auctores erroris ab omnibus anathematizandi, 129. Ipsis non negandus Ecclesie aditus, si errorem deponant, 148. Ab Ecclesia abscinduntur, et eorum fautores, ibid. Leges contra eosdem, 170, 174, 181. Edictum Palladii, 173. Aliud uolusiani, 182. Pelagii et Celestii errores perstricti, 129, 134, 141, 144, 150, 161, 165, 178. Capitula errorum Pelagio obiecta in Diospolitana synodo ex gestis Pales inis excerpta, 178. Non sunt formula fidei, 800, not.; 912, not. Nec proposita a S. Leone Pelagianis ut ipsi subscriberent, cum ad catholicam communionem redirent, 914, not. Pelagius Rome diu uixit, 150. Rome nonnullos ab eo deceptos ignorabat Innocentius papa, 161. Hierosolymis quosdam fallere nisus est, 143. Ibi a pluribus et a S. Hieronymo confutatus, ibid. Pelagii librum a duobus eius discipulis traditum refutauit Augustinus, 153. In Oriente, id est Diospoli, putabatur esse purgatus, 150. Episcopalibus gestis absolutus, 131. Purgationis eius gesta ad Innocentium missa, 162. De ueritate gestorum dubitauit hic pontifex, 163. Pelagius purgationis sue quedam scripta misit ad Augustinum, 158, not. Quomodo se purgare debeat, 151, 153. Pelagii error auctoritate sedis apostolice anathematizandus, 130, 131. Synopsis gestorum aduersus Pelagianos, 778, 906. De conciliis Africanis contra eosdem, ibid., 843 et seqq. Quatuor concilia Africana sub Zosimo a Quesnello admissa, ibid., 847. Duo tantum admittenda probantur, unum Africanum, uti Augustinus uocat, alterum plenarium, 847. Utriusque concilii tempus statuitur, 849. Concilium contra Pelagianos sub initium pontificatus Zosimi expungitur, 450 et seqq. Sub autumnum anni 417, Aurelius cum aliquot episcopis scripsit ad Zozimum, non tamen ex concilio proprie dicto, 855. Concilium Africanum tunc indictum, sed coactum Ianuario uel Februario anni 418 ostenditur, 861. Non uero kalendis Maii, 903. Epistola huius concilii ad Zosimum quid contineret, 799. Constitutiones ab ipsa epistola non distincte, 863. uulgati canones contra Pelagianos in hoc concilio non conditi, 864. Eorum materies parata, et in relatione ad Zosimum exposita, 865. Numerus Patrum eiusdem concilii, 862, 863. Non fuit concilium prouinciale, nec ex duabus prouinciis, sed ex tota Africa coaluit, 868. De hoc concilio Africano, et de alio plenario in Pelagianos. uid. Concilium Africanum. De iudicio Zosimi pape. uid. Zosimus. De rebus gestis sub Zosimo sententia P. Coustantii expensa, 901.
    Perezius  laudatur, ac de duobus ineditis eius operibus, CCIX. Insignis eius prefatio e ms. imprimitur, CCXI.
    Petrus Alexandrinus diaconus sectator Dioscori, 309. Una cum Timotheo Aeluro damnatus, 311. Ab uno heretico episcopo ordinatus, ibid. Imperator iussit eum eiici, ibid. Latebat in Alexandrina ciuitate, ibid. Dicebatur Eutychianam heresim damnasse, sed falso, 313. Alia de eodem, ibid. Alexandria pulsus Timotheo catholico restituto, 315. Eam sedem rursus inuasit, pulso Ioanne episcopo catholico Timothei successore, 317, 318. Semper communicauit cum Petro Antiocheno heretico, 367.
    Petrus Antiochenus episcopus, qui monasterium apud CP. gubernauerat, hoc propter crimina relicto Antiochiam fugit, 312. Pulso martyrio catholico Antiochenam sedem inuasit, ibid. In exsilium missus Oasim, inde fugit Constantinopolim, ibid. Basilisci temporibus iterum missus Antiochiam, ibid. Ordinat Apamenis Ioannem episcopum, a quo Antiochia pulsus fuit, ibid. Damnatus ab Acacio CP., 313. Et cum ipso usque in finem se non communicasse gloriabatur Acacius, 367.
    SS. Petrus et Paulus uno die, unoque tempore martyrio coronati, 23. A Petro episcopatus et tota auctoritas nominis huius emersit, 134. Per eum et apostolatus et episcopatus in Christo cepit exordium, 204, 448. Petrus Romanos pontifices in omnibus administrationis sue protegit et tuetor heredes, 247. Confessioni B. Petri inferni portas nunquam preualituras Christus asseruit, 338. Mundo radix  est apostoli Petri gloriosa confessio, 341. Petri simulationem coapostolus Paulus redarguit, 322. S. Petri precepta. uid. Precepta S. Petri.
    Photinus episcopus Macedo, subrepto sedi apostolice iudicio damnatus, ab Innocentio absoluitur, 196.
    Photinus  Hebionis heresim restaurans, anathematizatus a Damaso, 401.
    Photiniani anathematizati, 443.
    Phrygia quando in duas diuisa, XIX.
    Phylacteria non facienda, 439.
    Plenarium concilium apud Africanos quale, eiusque requisita, 867. Que dies ipsi constituta in concilio Hipponensi anni 393, et cur omissa in breuiario eiusdem concilii, 92, not.
    Pneumatomachi, qui contra Spiritum sanctum pugnant, 443. Penitentes non ordinandi, 667. Penitentibus sacerdotes manus imponant omni tempore ieiunii, 663. Manus imponende penitentibus ante absidem, quando peccatum est publicum et uulgatissimum, 98. Penitentes mortuos efferant et sepeliant, ibid. Genuflectant etiam diebus remissionis, ibid. Penitentium leges, 249. Quando penitentibus concessa communio, 434.
    Penitentia est donum Dei, 181. Penitentia canonica  permissa iudicio episcopi, 97, 108. Non danda a presbyteris inconsulto episcopo, 97. Quibusdam criminibus prius durior, postea interueniente misericordia inclinatior, 185. Quibusdam concedebatur penitentia, communio negabatur, et cur, ibid. Sacerdotis est iudicare pondus delictorum, et iubere dimitti cum uiderit congruam satisfactionem, 202. Feria quinta ante Pascha indulgenda remissio, nisi egritudo interuenerit, ibid. Quid in periculo mortis, ibid Penitentia morientibus non neganda, 272. Quid de infirmis qui petita penitentia obmutuerunt, uel in phrenesim lapsi sunt, 658. Quid si superuixerint, ibid. Quid si ante reconciliationem obierint, ibid. Post penitentiam clericum fieri canones non permittunt, 194, 253. Penitentiam agere cuiquam non conceditur clericorum, ibid. Penitentie suffugium non est iis qui, acta penitentia, rursum peccant, 249. Quomodo plectendi qui post penitentiam cingulum militie, ludicras uoluptates, inhibitos concubitus appetunt, ibid. Penitentia eorum qui baptizati ad secularem militiam redeunt, 57. uel eorum qui preuaricati sunt a fide, 56. Penitentia catechumenorum lapsorum, 58. Peccantium incestu, 112.
    Penitentiale Germanicum apud Burchardum, CCXCu.  Penitentiale Romanum ab Halitgario exhibitum libro sexto de penitentia, CCLXXXI. Penitentiale Romanum editum ab Antonio Augustino quid sit, CCCXIX.
    Penitentialia unde ceperint, CCLXuIII.
    Polycarpus, seu collectio canonum Gregorii presbyteri, que Polycarpus inscribitur, CCCXIII. Tempus eiusdem collectionis, CCCXIu. Prefatio, et collectionis descriptio, CCCXu.
    Pontifex Romanus. uid. Romana sedes.
    Populeti collectio. uid. Tarraconensis.
    Possessio annorum triginta quanti habenda, 234.
    Potestas pontificia et regalis, 339, 368, 369. Istarum postestatum discrimen, 330, 331.
    Precepta S. Petri de sacramentis conseruandis e mss. edita, 674. Sunt epistola apocrypha S. Clementi tributa et e Greco Latine reddita, 631. Eius interpres quis, ibid.
    Preces quotidiane, et quid iis agatur, 139. Preces eedem hora nona et uespere celebraude, 436. Preces super catechumenos et penitentes quando dicende, 437. uid. Oratio.
    Presbyter qua etate ordinandus, 118. Qualis esse debeat, et eius officia, 457. uid. Clerici. Presbyteri continentia  et pena ducentis uxorem, fornicantis uel adulterantis, 116, 183, 184, 185. Quid de presbytero qui ante ordinationem commiserit carnale peccatum, 118. Presbyteri non ingrediantur ante episcopum, nec sedeant, 441. Nihil sine precepto et consilio episcopi agant, ibid. Inconsulto episcopo non reconcilient penitentes, 97, 636. Quando reconcilient, ibid. Nec uirgines consecrent, 98, 636. Chrisma non conficiant, 98, 411, 636. Non consignent baptizatos, 200, 411. Non uendant res Ecclesie, et quid si uendiderint, 111. Presente episcopo, nisi iussi, nec orationis, uel actionis sacre licentiam sibi sumant, 411. Nec sine episcopo acolythum uel subdiaconum faciant, ibid.
    Presbytere a Grecis appellate erant apud Latinos uidue seniores, uniuire et matricularie, 436.
    Presbyteri conregionales, id est rurales, 118.
    Primates prouinciarum Africe dicti prime sedis episcopi, 89, 97. Ex consilio Carthaginensis episcopi constituendi, 89. Primas Mauritanie Sitifensi datus, ibid. Primatis ius in episcoporum causis, 91, 92.
    Primitie que et quatenus offerende, 96, 124. Qui eas negabant, 122.
     Prisca canonum editio Latina e Iustelli codice uulgata ad mss. codices recognita, suppleta et recusa, 478 et seqq. Additamentum in fine eiusdem editionis e ms. Iustelliano impressum quid sit, 563, not. Cur hec Prisca editio apud Iustellum sit mutila, LXXI. Laodiceni canones a Prisce uersionis auctore Latine non redditi, et cur, LXXIII. Cur canones CP. post Chalcedonenses in ea describantur, ibid. Quando et ubi hec uersio lucubrata, ibid. Num Dionysius Exiguus hanc notauerit, ibid.
    Promulgatio decretalium non exigit codicem publicum, in quo ille descripte et edite fuerint, LXu, 697, not. Neque synodum requirit in qua recitentur, 853.
    S. Prosperi locus de duabus synodis sub Zosimo explicatus, 847. Alia loca eiusdem explicata, 863, 866.
    Protadius prefectus pretorio sub imperatore Glycerio, 679, not.
    S. Proterius episcopus Alexandrinus quid pro fide egerit, et quid passus fuerit, 309 et seqq.
    Protogenis epistola. uid. Osius.
    Prouincia una non diuidenda in duas, 233.
    Psalmi ab idiotis compositi et uulgares non dicendi in Ecclesiis, sed soli libri canonici, 441.
    Psalte, qui pulpitum ascendunt, et de codice legunt,  436. Psalmista seu cantor a quo officium accipiat, 668.
    Pulcheria imperatrix una cum Marciano Augusto actioni sexte concilii Chalcedonensis interfuit, 215, not.

Q
    Quadragesima tota ieiunandum, 440. In Quadragesima non oportet panem offerri nisi in sabbato et dominica, ibid. Natalitia martyrum in Quadragesima non celebranda, sed eorum tantum memoria facienda in sabbato et Dominica; nec nuptie celebrande, ibid.
    Quartodecimani Pascha cum Iudeis celebrantes, 435.
    Quiroge  episcopi epistola ad Gregorium XIII pontificem de collationibus manuscriptorum ad emendanda concilia Hispanie, CCX.

R
    Rapte sponse restituende, 110. Pena raptorum et conniuentium raptoribus, 237.
    Reconciliatio non neganda morientibus, 57.
    Reditus Ecclesie in quatuor partes diuidendi, 411. Quomodo  ministrandi, 432. uid. Ecclesie bona.
    Regembertus addendus catalogo episcoporum uercellensium apud Ughellum, CCLXXXuII.
    Regensi synodo duo canones addititii, LIII.
    Regia ciuitas nullam prerogatiuam episcopo tribuit, 355, 356.
    Reginonis collectio, CCLXXXIX. Multa recepit ex collectione mss. que in quatuor libros distribuitur, CCLXXIII.
    Regum et pontificum potestas, et utriusque potestatis discrimen, 330, 331.
    Remedii Curiensis episcopi collectio, CCXXIu.
    Resurrectio in hac quam gestamus, non in altera carne futura credenda est, 654.
    Rhabani Mauri liber penitentium, CCLXXXI. Eiusdem epistola ad Heribaldum, CCLXXXII.
    Riculfus episcopus Moguntinus non fuit auctor collectionis Isidoriane, CCXXII.
    Romana disciplina, 204. Satis conueniens est ut totum Ecclesie corpus in canonum obseruat one cum Romana Ecclesia concordet, 412 uictricius Rothomagensis Romane Ecclesie normam et auctoritatem postulauit, 204. Ut in Galliis quam tenet Romana Ecclesia forma seruetur,  205. Quanta esset obseruantia canonum Nicenorum in Romana Ecclesia, 259. Solos Nicenos canones olim recipiebat, LI. Nicenorum tamen canonum nomine Sardicenses ab ea recepti, uid. Sardicenses canones. Quando aliarum Grecarum synodorum canones a Romanis et Latinis allegari ceperint, LuI. Nullus fuit codex canonum publicus apud Romanam Ecclesiam, Lu, LuI.
    Romana Ecclesia semper habuit primatum, quatenus in Niceno canone multi codices preferant, 52, not. Romane Ecclesie auctoritati quantum Africana Ecclesia detulerit, LXXXuI, 1003. Augustinus aliique Africani opiscopi auctoritate sedis apostolice quasdam ecclesiasticas causas in Africa terminarunt, 1005. Quantum Gallicani auctoritati Romane sedis deferrent, CXXXIu, 1029, not. Iidem auctoritatis nomine indicabant constitutiones apostolicas, CXXXI. Synodi Gallicane auctoritate apostolica confirmate, CXXXIu. Quantum Hispan eidem auctoritati detulerint, CXCuII.
    Romane sedis prerogatiua, 23, 498. Et primatus, 340, 344. Eadem sedes principatum in Petro Domini uoce perceptum et tenuit semper, et retinet, 350. Mos consulendi et referendi ad Romanam sedem, 134, 183, 369, 370. Relationes  ad eam misse uti ad caput Ecclesiarum, 189. Himerius episcopus ad eam retulit uti ad caput sui corporis, 254. Appellationes ad Romanam sedem, uid. Appellatio. Romane sedis legati ante Patres Nicenos subscripti, 30, not. Confirmatio gestorum concilii generalis a Romana sede petita, 46, not. Romane sedis auctoritas statutis a concilio Africano postulata, 130. Canonem sacrarum Scripturarum a Romana sede Afri petierunt, 643. Uniuscuiusque synodi constitutum, quod uniuersalis Ecclesie probauit assensus, nullam magis exsequi sedem oportet quam primam, que et unamquamque synodum sua auctoritate confirmat, et continuata moderatione custodit, 350. Quos ab Orientalibus synodis damnatos Romana sedes sola absoluit, 352. Ius Romane sedis absoluendi sine ulla precedente synodo quos synodus iniqua damnauerat, et damnandi sine synodo quos oportuit, ibid., 348 et seqq. Impiam synodum pseudo-Ephesinam eadem sedes non consentiendo submouit, 352. Acacius non prius damnauit Petrum Alexandrinum quam et ad Romanam sedem referret, et posceret apostolica auctoritate damnandum, 365. Aliquot episcopi Orientales sola Romane sedis auctoritate deiecti, 335. Apostolica sententia non resoluenda, 338.
    Romana synodus sub Damaso, CXXu. Alia sub Siricio papa, 448. In hac data Siricii epistola, 452.
    Rotbertus Normannorum dux Gregorium papam septimum ab obsidione liberauit, CCCIX.
    Rufini libri de Historia ecclesiastica, 25. Rufinus interpres duarum epistolarum, que tribuuntur S. Clementi ad Iacobum, 454, not. uid. 631. Eiusdem abbreuiationes canonum Nicenorum. uid. Niceni canones

S
    Sabbati ieiunium, 200. Sabbatis Euangelia cum aliis Scripturis legenda, 436. Sabbato non uacandum cum Iudeis, 438.
    Sabelliani damnati, 443.
    Sabellii error, 401.
    Sabini Heracleensis episcopi collectio quid contineret. uII.
    Sacrificium misse. uid. Missa.
    Sardicenses canones Nicenis subiecti sine distinctione ulla, ac Nicenorum nomine inscripti, 61, not. Olim allegati uti Niceni, LuII. Codices diuerse originis, qui Sardicenses cum Nicenis iungunt, et omnem fraudis suspicionem abstergunt, LIX et seqq. Eadem unio ex aliis posterioribus collectionibus confirmata, LX. Comprobata ex Dionysio Exiguo, LXI. Non fuit propria codicum Romane Ecclesie, sed in mss. aliarum Occidentalium Ecclesiarum peruulgata, LXII. Quidam etiam uetusti Greci codices eam preferebant, ibid. Iidem canones etiam apud Gallos iuncti erant cum Nicenis a Rufino abbreuiatis, CXXXI. De dissidio Africanorum cum Zosimo ob Sardicenses Nicenorum titulo allegatos, LXIII. Sardicenses canones duplici originali a concilio editi, Latino pro Latinis, et Greco pro Grecis, XXXI. Notabile horum originalium discrimen in canonum numero, ordine, et in quibusdam etiam sententiis, ibid. uariantes Latinorum exemplarium unde profecte, XXIII. Non referende interpretationibus diuersis ex Greco, 63. not. Sardicenses canones originalis Latini editionis Prisce, 513. Iidem Latine uersionis antique ex originali Greco nunc primum impresse, 589. Canon, cuius initium Ianuarius, ab hoc interprete in Greco olim inuentus, qui in uulgato Greco deest, 595. Sardicenses canones non deerant in omnibus Grecis codicibus canonum, XXXuIII. XL. Eorum auctoritas et usus apud Grecos etiam antiquos, XLI. De usu eorumdem apud ueteres etiam Gallos, in quorum collectionibus uetustissimis continentur, 1034 not.
    Sardicensis synodus non fuit mera synodus Occidentalium, XLII. Sed fuit ecumenica, XLIX, L, 578. Cur non fuerit memorata una cum quatuor generalibus, LI. Hilarii et Epiphanii que opponuntur testimonia explicantur, ibid. Sardicensis synodice ad episcopos catholicos inedita uersio antiqua ex originali Greco, at emendatiori quam illud quo Theodoretus usus est, 598, not. Expositio fidei eidem synodice adiecta, 605, not. Iudicium de hac expositione fidei, 577. A Scriptoribus Grecis concilio Chalcedonensi anterioribus, et in ipso concilio laudata, XXXIX. Quando et a quibus scripta, ibid. In ipso concilio Sardicensi proposita, sed reiecta, et cur, ibid. Sardicensis synodica ad Ecclesias Mareoticas ex unico ms. ueronensi edita, 607.
    Sardicensium Patrum subscriptiones canonibus subiecte exciderunt, XLII. uarietas subscriptionum in codicibus unde, ibid. Que in uulgatis Conciliorum et quibusdam codicibus producuntur, interpolate, ibid. De numero Patrum Sardicensium, ibid. Catalogus eorumdem Patrum accuratius contextus, XLIu et seqq. Catalogi Athanasiani notabilis distinctio, XLIII.
     Sardicensis pseudosynodi formula fidei, 615. Iudicium de eadem, ibid., not. Eiusdem pseudosynodi subscriptiones apud Hilarium alicubi uitiate, XIX. Ioannes Thessaloni censis expungendus a synodica huius pseudosynodi, XLIu.
    Scrinia sedis apostolice, CLXIX, 700. Ea que a Romanis pontificibus probabantur, in scriniis reposita et custodita, 901.
    Scripture canonice in Ecclesia legende, 98. Canon sacrarum Scripturarum, ibid., 187, 442, 643. Num canon Scripturarum conditus fuerit a Nicena synodo, 100, not. Num a Damaso papa, CLX. Num a Gelasio, CLuI. An uero ab Hormisda, ibid. Sacrarum Scripturarum auctor Deus, 654.
    Secundus episcopus Ptolemaidis quatenus insertus catalogo Patrum Nicenorum, XXXI.
    Sedes apostolica. uid. Romana sedes. Quantum ad religionem pertinet, nonnisi apostolice sedi iuxta canones debetur totius summa iudicii, 337.
    Semiariani damnati, 443.
    Sententia errori prefixa, quando resoluatur, 323.
    Seruorum debitum erga dominos, 124.
    S. Siluestri pape constitutum apocryphum, CXu. Epistola eiusdem ad Nicenam synodum item apocrypha, CXuII. Alia e ms. edita, CXC. Canones S. Siluestri similiter apocryphi, CXuII. Zosimi epistola pro sede Arelatensi, Siluestro supposita in gratiam Ecclesie Augustodunensis, et interpolata, CXXXu.
    Simoniace ordinationes reprobate et punite, 225. Quam frequentes, 677. Lege cercite, 678.
    Simplicius papa scribit ad Acacium, 313. Laudatur a Zenone imperatore eo quod heretico constantissime restitisset, 354.
    Sinuessanum concilium apocryphum, CXu. In quo Marcellini pape causa agitata fingitur, CXXI.
    Siricii monita, 183. Ad prouincias commearunt, 184 Eiusdem epistola ad Himerium, 246. Ad diuersos episcopos contra Iouinianum, 255. Epistola lecta in synodis Africanis Thusdritana et Tellensi, seu potius Zellensi, 447 448. Ad quos primum missa fuerit, ibid. not., 1006, 1007. Scripta in concilio Romano, 452. Eadem epistola suppositionis uitio notata a Quesnello, 978 et seqq. uindicatur, 1005 et seqq. Canon eiusdem ab Innocentio papa Gallicane discipline accommodatus, dum ad Gallos scribens ipsum repetiuit, 1006. Et in synodo Zellensi accommodatus discipline Africane, ibid. Siricii epistola ad Genesium in quibusdam mss. collectionibus laudata quid sit, CCLXXuII.
    Socratis locus notatus, XuII.
    Spectacula filii episcoporum et clericorum nec exhibeant, nec spectent, 94, 639. Hoc semper omnibus Christianis interdictum est, ut ubi blasphemie sunt, omnino non accedant, 639, 640. Spectacula uetita presertim diebus festis, 659.
    Spiritum sanctum Eunomius asseruit esse creaturam, 801. De Spiritu sancto male sentiens, licet de Patre et Filio bene sentiat, hereticus est, 404. De Patre Spiritus sanctus est et uere, et proprie, et de diuina substantia, ac Deus uerus, 403. Eum factum per Filium dicens, anathema est, ibid. Cum Patre et Filio unius est potestatis atque substantie, 401. De Spiritu sancto aliquid in Romano concilio additum Niceno symbolo, et quid, ibid. not. Pneumatomachi, qui contra Spiritum sanctum pugnant, anathematizati, 443.
    Statuta Ecclesie antiqua e mss. impressa, 653. Collectionum discrimen in iisdem statutis afferendis, inscriptionumque diuersitas, LXXXuIII. Diuersus etiam ordo, et qui uerior, LXXXIX. Antiquitas eorum statutorum probatur, ibid. Quid de iisdem censendum, XCI.
    Stephano Ephesino, qui in Chalcedonensi interfuit, collectio canonum perperam attributa, IX. Alterius posterioris Stephani Ephesini collectio, seu potius synopsis canonum, X.
    Subdiaconis continentia precepta. uid. Continentia.
    Subscriptiones Patrum Sardicensium, 608, 610. Non omnes presentes semper subscripti, sed unus pro aliis subscriptus, XLIII.
    Superstitionibus seruiens separandus, 665. A presbyteris post correctionem non recipiendus, 671. Superstitiosa crimina, ibid.
    Symbolum Apostolorum, eiusque apud Leonem mentio, 910. Symbolum Nicenum uersionis Isidoriane, 27. Idem ex uersione antiqua Africana, 88. Ex prisca, 495. Symbola Niceno quid sub Damaso additum contra Macedonianos, 401, not. Symbolum Niceno-Constantinopolitanum insertum gestis Chalcedonensibus, 219. Symbolum Quicunque, uulgo Athanasianum, fidei catholice nomine designatum, 669, not. Memoriter tenendum a presbyteris, diaconis et subdiaconis, 669. Quando Athanasio attributum, 953. Eius symboli antiquitas, 954. Auctor eiusdem est Latinus, non  statuitur, 854. Locus eiusdem emendatus, 855. Textus explicatus, 903. Alius locus mendosus restitutus, 858. Alius Grecus, 956. Non tamen est uigilius Tapsensis, ibid. Nec uincentius Lirinensis, 957. Sed auctor ignotus, ibid.
    Symmachi pape synodi due, quinta et sexta uulgata, supposititie probantur, CCXuIII. Tres synodi sincere, CX: Synodus palmaris sub eodem quo anno celebrata, CIX. Consularis nota uindicatur, ibid. Num hec fuerit quarta synodus sub Symmacho, CX.
    Synesacte, id est subintroducte mulieres, 49, not
    Synodice littere pro commendatitiis, 232, 233.
    Synodus per unamquamque prouinciam bis in anno celebranda, 51, 235, 641. Et quo tempore, 51, 430. Que questiones ibi discutiende, 51. Qui ad has synodos debeant conuenire, 641. In Africa per singulos annos generalis synodus congreganda, et quo e singulis prouinciis mittendi, 91. Gesta synodorum precedentium lecta et coafirmata in sequentibus conciliis Africanis, XCuIII, CIII, Cu, 649, 650, not.; 651, not. In prouincialibus synodis sint presentes presbyteri et diaconi, et omnes qui se lesos existimant, et synodicam exspectent sententiam, 431. Synodorum prouincialium auctoritas, CCCXuIII.

T
    Tabernas ingredi clericis et monachis uetitum, 437.
    Tabula capitulorum collectionibus antiquis prefixa, primigenii fetus indicium esse solet, ex quo additamenta postea inserta deteguntur, CXCuI, 9.
    Tarraconensis collectio, seu Populeti, CCCXuIII.
    Teleptense, seu Telense concilium, 446. uaria eius nomina in mss., 987. uerius dicendum Zellense, 446, not., 991. Uti commentitium a Quesnello traducitur, 971 et seqq. uindicatur, 985 et seqq. Duo fontes diuersi huius concilii notantur, 991. Episcopi eiusdem, eorumque sedes in Byzacena prouincia deleguntur, 999. Fuit concilium prouinciale Byzacenum, ibid. Legati proconsulares ad prouinciale concilium missi, 1002. Teleptensis et Zellensis episcopatus duo in Byzacio distincti seculo quinto, 991.
    Testes qui non admittendi, 652.
    Theodoreto Cyrensi episcopo collectio canonum perperam attributa, Xu. Inscriptio epistole Sardicensis apud ipsum interpolata, XIX, 599, not. Additamentum expositionis fidei eidem epistole apud eumdem, 577. Theodoreti editio in exhibenda confessione fidei a Damaso ad Paulinum missa, anathematismum addititium prefert, 43, not. Alia uerba intrusa et expungenda notantur, ibid. not.; 104, not.
    Theodori Cantuariensis penitentiale uulgatum quid sit, LCLXuIII.
    Theodori lectoris locus de Symmacho notatus, CX.
    Theodorus Tarsensis inter Nicenos Patres recensendus, diuersus ab eo quem Suidas seu Philostorgius memorant, XXI.
    Theophylactus Tusculanus Ioanni uendidit papatum, CCCuIII.
    Theotardi abbatis professio, CXCuI.
    Thessalonicensis collectio que, CLIX.
    Thessalonicensium ciuitas quanta et qualis, 74.
    Thessalonicensis episcopus tempore concilii Sardicensis non fuit Ioannes, sed Aetius, XLIu.
    Thiudi, seu Theudes rex, CCLIX.
    Thusdritanum concilium, in quo lecte epistole Siricii pape, 447. Eius tempus, Cu.
    Thymelici, 441.
    Ticinensium episcoporum catalogo addendus Lanfrancus Lucii II et Eugenii temporibus, CCXCIX.
    Tilii  Grecorum canonum editio, Xu.
    Timotheus Aelurus sectator Dioscori Alexandrinus episcopus ab hereticis ordinatus, et eius gesta, 309 et seqq. Chersonam in exsilium missus, 311. Ubi moritur, 315.
    Timotheus catholicus episcopus Alexandrinus, et eius uicissitudines, 311.
    Toletanum concilium primum condidisse uidetur libellum fidei, qui capite quadragesimo collectionis hoc tomo impresse exhibetur, 931. Aliud Concilium Toletanum sub S. Leone eumdem libellum fidei repetiuit et auxit, ibid. Due synodi Toletane e ms. Hispanico edite uindicantur, CCuI.
    Trinitatis singula queque persona est plenus Deus, et tote tres persone unus Deus, 653.
    Tutus Ecclesie Romane defensor a Felice papa Constantinopolim directus cum sententia damnationis in Acacium, 319.

U
    Urbicani canones, CXXXI.
    Usura interdicta, 59, 96, 435, 640, tum in clericis, tum in laicis, 636. Centesima et dimidia centesima, 59.

 u
    ualerius comes, ad quem Augustinus scripsit, et misit librum primum de Nuptiis et Concupiscentia, 870. Quid egerit contra Pelagianos, 872.
    uenia et absolutio non danda nisi correctis, 335, 336.
    uercellensibus episcopis addendus Regembertus CCLXXXuII.
    uersio totius Greci canonum codicis que ab Isidoro postea recepta, Isidoriana uocari solet, quam antiqua sit, LXIX Quam peruulgata, LXX. uersio prisca. uid. Prisca. uersio Dionysii Exigui. uid. Dionysius Exiguus. uersiones peculiares canonum Nicenorum. uid. Niceni canones. Quidam canones unius uersionis in quibusdam codicibus inter polati ex alia uersione, CXIu, CLXXX.
    uestes sacre non conuertende in usus profanos, 673 Quid agendum si uetustate consumpte sint, 674. Palle e uela sacra cum sordidata, quomodo lauanda sint, 675.
    uiaticum communionis, 185, 658.
    uictricius episcopus Rothomagensis Romane Ecclesie normam et auctoritatem petiit, 204. Rome cum Innocentio papa fuit, 211.
    uidue seniores, uniuire et matricularie in Ecclesia tanquam ordinate non constituende, 436. uidue propria uoluntate professe, 418. Quid si propositum uiolauerint, ibid., 668, not. uidue deputande instructioni mulierum baptizandarum, quales esse debeant, 668. Que uidue stipendiis Ecclesie sustentande, ibid. uidue adolescentes corpore debiles sumptu Ecclesie sustentande. 660. uidue non uelande. 414.
    uigilius Tapsensis non est auctor symboli Quicunque, 958. Nec librorum contra uarimadum, qui Idatio inscripti sunt, ibid. Nec librorum duodecim de Trinitate inter Athanasii opera editorum, ibid.
    uindemialis Africani episcopi legatio contra Pelagianos ad imperatorem missa, commentitia ostenditur. 869 et seqq.
    uirgines sacre parentibus orbate quibus commendande, 98. uirgines quibus diebus uelande, 413. Qua etate consecrande, 640. uirgo sanctimonialis consecranda quibus uestibus utatur, 678. uirginitatis professio, et quid de preuaricantibus 113, 234, 417, uirgines uelate si postea publice nupserint, uel occulte corrupte fuerint, 211. Nondum uelate que in proposito uirginitatis se permanere simulauerant, si postea nubere uoluerint, subiiciende sunt penitentie, 212. uirginitatis laudes, 260.
    uitalis et Misenus episcopi a Felice papa missi Constantinopolim ad imperatorem, ut expelleretur Petrus episcopus Alexandrinus hereticus, et restitueretur Ioannes episcopus catholicus, 318. Quomodo tractati ab Acacio, ibid. Cesserunt eidem, et a Pontifice honore et communione priuati, ibid.
    uitalis presbyteri Antiocheni causam Damasus dereliquit Paulini episcopi uoluntati et iudicio, 397. Conditionibus prescriptis quibus ille suscipiendus sit, 398. Quid uitalis egerit, ibid. not.
    uolusiani prefecti Urbi edictum contra Celestium, 182.
    Walterius Spirensis episcopus adiuuit Burchardum in collectione canonum, CCXC.

X
    Xysti pape gesta de eius purgatione apocrypha, CXu, CXXI.

Z
    Zellense concilium Africe, Telensis, uel Teleptensis nomine editum. uid. Teleptense.
    Zeno imperator suis litteris professus est cuncta sese Acacii gessisse consilio, 373. Acacius eidem non assensit, cum Petro Antiocheno uoluit communicare, ibid. Acacii specialis fautor et amator, 354. Litteris suis Simplicium papam laudibus extulit, quod heretico constantissime restitisset, ibid.
    Zeno Tyrius a Nicenorum Patrum catalogo non expungendus, XX.
    Zosimus papa ad Esicium episcopum Salonitanum scribit, 264. Quidam eius clerici ad comitatum pergunt, ipsum accusaturi, 267. Eos ut rebelles litteris missis a communione sua abscindit, 268. Sed de sociis eorum iudicium differt, ibid. Cur Zosimus cum Celestio mitius egerit, 874. Quid Africani notare potuerint in Zosimo decepto a Celestio, 799, not. Africanorum metus de Zosimo a Quesnello perperam assertus ostenditur, 874. Tres Zosimi epistole ad Africanos date in causa Pelagiana, 850, 851. Prioris epistole tempus, 854. Zosimi iudicium contra Celestium et Pelagium quando latum fuerit, 877. Latum probatur antequam lex Honorii ederetur contra eosdem, et hec lex a Zosimo petita ostenditur, 882 et seqq. Obiecta Quesnelli reiecta,  887 et seqq. Iussionis terror, quo Romani clerici antea Celestio fauentes, eum condemnarunt, non ex lege Honorii, sed ex Zosimi iudicio manauit, 891. Tractoria Zosimi post idem iudicium lucubrata; 880. Quando edita, 894. Quando delata in Africam, 898. In qua plenaria synodo eidem subscriptum  fuerit, 895. Rescriptum ad Zosimum ex eadem synodo, 897. Zosimi epistola pro sede Arelatensi Siluestro pape supposita et interpolata in gratiam Sedis Augustodunensis, CXXXu.







ORDO RERUM QUAE IN HOC TOMO CONTINENTUR.

     Prefatio ad eminentissimum Fortunatum Tamburinum S. R. E. cardinalem. 9

BALLERINIORUM DISQUISITIONES DE ANTIQUIS COLLECTION. ET COLLECTOR. CANONUM.
    PARS PRIMA.---De Grecis Canonum collectionibus. 11
    CAP. I.---De Greca canonum apostolicorum collectione omnium antiquissima. Quenam fuerit collectio Sabini Macedoniani Episcopi Heracleensis. Prima Greci codicis canonum expressa mentio in concilio Chalcedonensi. Codex canonum uniuerse Ecclesie a Christophoro Iustello editus, non fuit uetus Grecorum codex, nec uniuerse Ecclesie. De Greca collectione Stephano Ephesiorum Episcopo tributa. Ibid.
    CAP. II.---Antiquus canonum codex apud Grecos quinam initio fuerit, et quomodo subinde auctus. 19
    CAP. III.---De catalogis Patrum Nicenorum, Ancyranorum, Neocesariensium, atque Gangrensium: num a primeuo Greco codice deriuent. 24
    § 1. Catalogus Patrum Nicenorum Symbolo subiectus, non solum in primeuo Greco codice canonum inerat, uerum etiam antiquior est ipsa collectione Greca. Prouincie in eo designate sunt iuxta ciuilem dispositionem, que Nicene synodi tempore uigebat. Nonnullarum ciuilium prouinciarum diuisiones concilio Niceno posteriores probantur. Phrygia nondum diuisa in duas tempore ipsius synodi Sardicensis. S. Hilarii locus emendatus. Inscriptio Sardicensis synodice apud Theodoritum uitiata. Constituitur tempus synodi Laodicene. Ibid.
    § 2. Catalogi Patrum Ancyranorum, ac Neocesariensium, qui cum ciuitatum ac prouinciarum nominibus in uulgatis conciliorum exhibentur, a Greco canonum Codice alieni et supposititii demonstrantur. 31
    CAP. Iu.---De notationibus chronicis, quibus Ancyrani et Neocesarienses canones dicuntur anteriores synodo Nicena, Gangrenses uero posteriores: et de uera epocha canonum Antiochenorum, ac de synodo, in qua conditi fuerunt. 32
    § 1. Notationes chronice prefixe canonibus Ancyranis, Neocesariensibus, atque Gangrensibus, a primeuo Greco codice dimanant. Expungitur sententia, qua Gangrensis synodus Nicena anterior traditur, eiusque tempus constituitur. Num anteriorum synodorum canones lecti et confirmati fuerint in Nicena. Ibid.
    § 2. Canonum Antiochenorum celebritas. uarie sententie de eorum auctoribus, ac tempore. Ostenditur eos non pertinere, ut hactenus inualuit, ad synodum Antiochenam ab Eusebianis hereticis coactam in enceniis anno 341, sed ad aliam anteriorem ex Nicenis fere Patribus celebratam anno 332. Catalogus Patrum eiusdem synodi in conciliis uulgatus post synodicam supposititius probatur. De numero Patrum qui eosdem canones edidere. 35
    CAP. u.---De canonibus Sardicensibus. Hi duplici exemplo ab ipsa synodo editi, Grece et Latine. Horum exemplorum discrimen. Quid sentiendum de insignibus uariantibus lectionibus exemplarium Latinorum, ob quas nonnulli diuersas interpretationes Latinas preferri opinati sunt. 41
    CAP. uI.---Num Sardicenses canones Greco canonum codici inserti fuerint. Non omnes Greci codices canonum fuere similes, nec in omnibus canones continua numerorum serie notati. De Sardicensium canonum auctoritate apud Grecos etiam Orientales. 44
    CAP. uII.---De Patrum Sardicensium subscriptionibus ac numero. Accuratus ipsorum catalogus ex certioribus monumentis contextus. Num Sardicensis synodus fuerit ecumenica. 54
    PARS SECUNDA.---De antiquioribus collectionibus Latinis, que uel sunt anteriores Dionysio Exiguo, uel ex fontibus Dionysio anterioribus originem ducunt. 63
    CAP. I.---De primeua canonum collectione apud Latinos presertim Romanos, que solos Nicenos canones et Sardicenses simul iunctos complectebatur. Ibid.
    § 1. Canones, qui olim apud Latinos, presertim Romanos, auctoritatem habuere, soli fuerunt Niceni et Sardicenses. Expungitur sententia, qua alii Greci canones Nicenorum nomine laudati, aut in Nicena synodo confirmati dicuntur. Ibid.
    § 2. Nec Antiocheni, nec Constantinopolitani canones a  Romana Ecclesia olim recepti. Constantinopolitana synodus eiusque symbolum post Chalcedonense concilium a Latinis celebrata; nec tamen eadem synodus habita fuit ut ecumenica nisi aliquanto post, nec canones eius recepti usque ad S. Gregorium Magnum, sed solum symbolum eius receptum. Ante Chalcedonense hec synodus ab ipsis Grecis non fuit recensita inter concilia ecumenica. Siricii ac Celestini uerba pro Grecorum canonum usu apud Latinos obiecta explicantur. Eorum usus apud eosdem inductus seculo uI. 65
    § 3. De coniunctione canonum Nicenorum et Sardicensium, qua hi postremi sine proprio Sardicensium nomine Nicenis subiecti pro Nicenis habebantur. Diuerse originis collectiones Latine hanc eorumdem canonum coniunctionem atque appellationem apud Latinos peruulgatam probant. Hinc omnis doli et fraudis expertes cognoscuntur Romani Pontifices, qui Sardicenses canones Nicenorum nomine allegarunt. Similis canonum utriusque synodi unio fuisse uidetur in aliquo prisco Grecorum codice. 70
    § Iu. Num Romanorum pontificum decretales epistole in unum codicem una cum canonibus Nicenis et Sardicensibus relate et edite fuerint. 78
    CAP. II.---De antiquis uersionibus canonum synodorum Grecarum ante Dionysianam lucubratis. 79
    § 1. uersiones peculiares Latine canonum Nicenorum ab Ecclesiis Latinis olim adhibite et distincte ab interpretationibus uniuersi Greci Codicis canonum. Que particule Niceni concilii supersint ex antiqua uersione apud Romanam et Africanam Ecclesiam recepta. Integra canonum eiusdem concilii uersio in ms. uaticano Regine nobis conseruata. Abbreuiationes eorumdem canonum lucubrate a Rufino et a Gallicanis usurpate. Ibid.
    § 2. De uersione totius Greci Codicis canonum, que Isidoriana uocari solet. 83
    § 3. De alia uersione, que Prisca appellatur. 85
    CAP. III.---De canonibus Ecclesie Africane, qui in omnes fere collectiones Latinas antiquas fuerunt inserti, et de uetustis eorum codicibus. 88
    § 1. Necessitas disserendi de canonibus Africanis. Recensentur codices et collectiones, in quibus Africani canones continentur. De antiquitate collectionis synodorum Africe, que in collectionibus Hispanica et Isidoriana recepta est. Duo codices canonum Africanorum producti in synodo Carthaginensi anni 525. De canonibus synodorum Carthaginensium sub Grato et Genethlio, qui in uno ex iisdem codicibus continebantur. Ibid.
    § 2. De synodis Africanis sub Aurelio episcopo Carthaginensi celebratis, que in alio codice producto in synodo anni 525 erant descripte. Earum catalogus. De concilio Hipponensi anni 393 ac de duobus Carthaginensibus I et II, sub Aurelio. 92
    § 3. Restituitur synodus Carthaginensi anni 397, tertia sub Aurelio habita u kalendas Septembris, in qua breuiarium canonum Hipponensium lectum, confirmatum et gestis insertum fuit. Quantum Africani Romane Sedis auctoritati detulerint. Subscriptiones episcoporum laudate synodi ex optimo codice erute. 94
    § 4. De synodo Carthaginensi anni 398, uinduum Nouembris edita ex collectione Isidori. Statutorum, que in ea continentur, antiquitas atque celebritas ex aliis mss. collectionibus comprobata. In aliis codicibus inscribuntur statuta Ecclesie antiqua, in aliis statuta antiqua Orientis. Diuersus statutorum ordo a uulgato in plerisque mss. notatur. Non pertinent ad ullam synodum Africanam. Sunt collectio, seu abbreuiatio antiquorum canonum partim Orientalium, partim Occidentalium. Formule in ordinatione Officialium Ecclesie in fine adiecte. 103
    § 5. De concilio Carthaginensi anni 349. Et de duobus aliis anni 401, que sunt concilia Iu, u et uI sub Aurelio. Alterum concilium anni 401 restituitur. 107
    § 6. Mileuitana synodus anni 402 apud Isidorum ex plurium synodorum canonibus compacta. Sincera et integra apud Dionysium legitur. De aliis synodis sub Aurelio ab octaua ad decimam quintam. 116
    § 7. De synodo Carthaginensi XuI anni 416. uindicatur eius canon editus contra illam Pelagianorum sententiam, qua paruulis absque baptismo decendentibus tribuebant salutis et quietis locum extra regnum celorum, 112.
    § 8. De celeberrima synodo Carthaginensi XuII, anni  419 in qua anteriora concilia lecta et inserta fuere. Isidoriane et Dionysiane collectionum defectus. Due huius synodi actiones, et quid in unaquaque actum sit. De gestis post hanc synodum ob exemplaria canonum Nicenorum, et de exemplo uersionis ab Attico Constantinopolitano misse in Africam. Authentica eius subscriptio e mss. educta. 115.
    § 9. De synodis Carthaginensibus XuIII, XIX et XX, sub Aurelio. De synodo Hipponiregiensi, anni 427. Alie synodi prouincie Byzacene laudate a Ferrando. Integer codex canonum Africane Ecclesie quid continere deberet. Obseruationes in uulgatum Codicem canonum Africane Ecclesie. 120
    CAP. Iu.---De collectione canonum uetustissima omnium detecta in ms. uaticano Regine 1997. De synodis sub Symmacho celebratis. Tempus figitur synodi Palmaris. Due epistole formate ex eodem codice edite. 124
    CAP. u.---De collectione in peruetusto ms. Corbeiensi descripta. 130
    CAP. uI.---De collectione que continetur in duobus mss. Lucano 88 et Colbertino, 784. 132
    CAP. uII.---De alia collectione, que conseruatur in mss. Barberino 2888 et uat. 1342. 135
    CAP. uIII.---De collectione a Quesnello edita, et hoc tomo recusa. De alia collectione Colbertina 3368. 141
    CAP. IX.---De collectione, que continetur in ms. 55 capituli cathedralis ecclesie ueronensis. De synodo Antiochie celebrata circa an. 379. Tomus Occidentalium in ea productus et subscriptus detegitur. Prestantia huius collectionis ex uersione antiquissima et documentis in ea conseruatis. 143
    CAP. X.---De collectionibus Gallicanis. 148
    § 1. uetusti codices canonum apud Gallicanos plures priuato studio conditi, nullus publica auctoritate digestus et editus. De celebrioribus huiusmodi codicibus ac presertim de uat. Palat. Ibid.
    § 2. Explicatur, notationibusque illustratur collectio ms. uat. Palat. 574. Canones Niceni ex abbreuiatione Rufini a Gallicanis recepti. Sardicenses Nicenorum nomine inscripti, et cum Nicenis nunc abbreuiatis, nunc integris apud eosdem Gallicanos coniuncti. Canon Neocesariensis inter titulos a Ioanne II missos ad Cesarium Arelatensem ex eodem codice in uulgatis supplendus. Synodus Arelatensis II uidetur potius antiqua collectio canonum, quam synodus, eiusque tempus ligitur. 150
    § 3. Additamenta eiusdem codicis recensentur. 156
    § 4. De collectione Gallicana contenta in ms. uat. 3827. uersus ex hoc codice editi in funere Lotharii I. 157
    § 5. De alia Gallicana collectione, que exstat in ms. Colbertino 3368. 158
    CAP. XI.---De collectionibus pertinentibus ad causas Nestorii, Eutychis ac presertim Acacii. 159
    § 1. De duabus collectionibus ad Nestorii et aliis duabus ad Eutychis causam pertinentibus. Primeua Ephesina collectio e ms. ueronensi descripta et suppleta. Ibid.
    § 2. De collectionibus in causa Acaciana. Descriptio duorum codicum, uirdunensis et ueronensis. 162
    § 3. De integra collectione omnium, que hactenus prodierunt, documentorum in causa Acacii. Quedam spuria notantur, et a Greco conficta ostenduntur ante synodum quintam. Due epistole perperam inscripte. De tribus fragmentis a Baluzio editis. 164
    § 4. De epistolis, additamentis et tractatibus Gelasianis, qui in dubium a nonnullis uocantur. 167
    § 5. Decretum de libris recipiendis uel non recipiendis num et quatenus Gelasio tribuendum. Triplex eiusdem decreti forma proponitur, codicumque uarietas notatur. Idem decretum alicubi diuisum in duo. Codices, qui Damaso, uel Gelasio, uel Hormisde decretum adscribunt. Quid cuique asserendum uideatur. 172
    CAP. XII.---De ms. collectione Auellana. Due antea inedite epistole Hormisde, et quedam fragmenta ex hac collectione producta. 179
    CAP. XIII.---De collectionibus Thessalonicensi et Arelatensi. 190
    PARS TERTIA.---De collectionibus Dionysianis et ceteris que a Dionysio profecerunt. 195
    CAP. I.---De collectione Dionysii Exigui. Ibid.
    § 1. Cassiodorii testimonium de Dionysio. Collectionis Dionysiane partes due, earumque descriptio. De continuata numerorum serie in canonibus Grecis. Iustelli editio duo additamenta a Dionysio aliena in secunda parte recepit. Puri Dionysii codices rari, et cum Hadrianeis non confundendi. Ibid.
    § 2. De Dionysiane collectionis prestantia. Num Dionysius primus collegerit decretales Romanorum pontificum. Animaduersiones in eamdem collectionem. Quantum hec propagata fuerit. De tempore quo condita fuit. 200.
     § 3. Descriptio codicis uat. Palat. 577, qui solam primam partem Dionysiane collectionis, seu potius primum eius fetum continet. Discrimen eiusdem non exiguum ab ea, quam Dionysius secundis curis digessit. 203
    CAP. II.---De collectione quam Hadrianus papa II. Carolo Magno tradidit. 206
    CAP. III.---De collectione Additionum Dionysii. 211
    CAP. Iu.---De collectione Hispanica. 218
    § 1. Precipui auctores qui de hac collectione egerunt. Quomodo compacta. De eiusdem codicibus. Ibid.
    § 2. De primigenia huius collectionis editione. Tabula eorum, que in ea continebantur Epistola. Innocentii I ad Aurelium a nota suppositionis Isidoriane eximitur. 220
    § 3. De tempore, cloo et auctore eiusdem collectionis. 227
    § 4. De additamentis que primigenie collectioni Hispanice subinde accesserunt. uindicantur documenta in auctiore collectione Hispanica subiecta Concilio CP. II, alias generali sexto. 228
    § 5. Notabilis distinctio codicum originis Hispanice et originis Gallicane. 231
    § 6. De his qui ex codicibus collectionis Hispanice documenta ediderunt uel emendarunt, ac presertim de Ioanne Baptista Perezio. 234
    CAP. u.---De collectione Hadriano-Hispanica, que exstat in ms. uaticano. 1338. 238
    CAP. uI.---De collectione Isidori Menatoris. 240
    § 1. De spuriis huius collectionis documentis. Quam sero impostura detecta. Num Nicolaus I eiusmodi collectionem approbarit. Potiora suppositionis argumenta proponuntur. Ibid.
    § 2. Alia documenta sincera eidem collectioni inserta, quibus e fontibus hausta fuerint. Quanti intersit hos fontes detegere ad ea discernenda que Pseudoisidorus confinxit. Quedam sincera documenta ab eodem interpolata. Due ultime synodi Symmacho attribute, et capitula Hadriano I asserta, que genuina a multis creduntur, ab eodem Pseudoisidoro supposita demonstrantur. 242
    § 3. Quo fine Pseudoisidorus tot documenta spuria supposuerit. Num his documentis supposititiis disciplina ecclesiastica immutata sit. 246
    §4. De auctore et tempore eiusdem collectionis. 248
    § 5. De codicibus Isidorianis. Ordo et catalogus documentorum huius collectionis sumptus ex antiquissimo omnium ms. uat. 630. Spuria sincera et interpolata accurate discernuntur. 251
    § 6. De quibusdam mss. codicibus, qui Isidorianam collectionem non omnino puram, aut integram continent. Quedam epistole apocryphe Pseudoisidoro perperam attribute. 260
    CAP. uII.---De Additionibus Isidoriane collectionis a Merlino edite, que continentur in ms. uat. 1340, ac in aliis duobus bibliothece uenete S. Marci. 264
    CAP. uIII.---De codice Cantabrigensi, quem Fabricius et Larroquanus laudant. De duobus mss. uat. 1343 et 1344. Epistola S. Gregorii Magni, qua Augustini interrogationibus respondet, cum proemio nondum impresso, et forma a uulgatis diuersa ex iisdem mss. producitur. 268
    PARS QUARTA.---De antiquis canonum breuiationibus aliisque collectionibus Latinis in titulos et locos communes distributis ad Gratianum usque. 273
    CAP. I.---De breuiatione canonum; Ferrandi diaconi Carthaginensis. Plures obscure allegationes explicate, alie supplete uel emendate, que noue editioni utiles erunt. Ibid.
    CAP. II.---De collectione seu capitulis S. Martini episcopi Bracarensis. 279
    CAP. III.---De breuiario et collectione Cresconii. 282
    CAP. Iu.---De abbreuiatione canonum, que continetur in ms. 59 capituli ueronensis, et alio 88 capituli Ecclesie Lucane. 286
    CAP. u.---De abbreuiatione collectionis Hispanice edita a cardinali de Aguirre. 291
    CAP. uI.---De uetustioribus collectionibus canonum penitentialium a Theodoro, Beda, et Egberto lucubratis. uulgatus liber de remediis peccatorum Bede adscriptus, Egberto asseritur. Egberti opus de sacerdotali iure, eiusque fragmenta. Excerptiones canonum ex hoc opere Hucario Leuite uindicande. Penitentiale in quatuor libros distinctum ab Egberto abiudicatur. De collectione canonum libro quarto comprehensa, ex qua Reginonem profecisse detegitur. 296
    CAP. uII.---De tribus uetustis collectionibus, que canones in locos communes distribuunt. 302
    § 1. De collectione Hibernensi. Ibid.
    § 2. De collectione Heroualliana. 304
    § 3. De collectione contenta in ms. uallicellano 18. 305
     CAP. uIII.---De collectionibus Acheriana, Halitgarii et Rhabani. 309
    CAP. IX.---De collectionibus Capitularium Ansegisi et Benedicti Leuite, et de earum additionibus. Excerpta ex iisdem Capitularibus Isaaci episcopi Lingonensis. De Capitulis Herardi archiepiscopi Turonensis, Theodulphi Aurelianensis, Ahytonis Basileensis et aliorum similium. 312
    CAP. X.---De manuscripta collectione Sorbonico-Mutinensi in partes duodecim distributa. Hec seculo IX exeunte in Italia lucubrata ostenditur. De usu legum Romanarum in collectionibus. 314
    CAP. XI.---De Reginonis et Abbonis collectionibus. 319
    CAP. XII.---De collectione Burchardi episcopi Wormatiensis. Huius mos inscribendi synodis, pontificibus uel Patribus sententias quorumdam posteriorum scriptorum. Penitentiale Ecclesiarum Germanie ab ipso receptum et auctum. 320
    CAP. XIII.---De collectione S. Anselmi episcopi Lucani. 326
    CAP. XIu.---De collectione manuscripta uaticana cardinalis Deusdedit. Aliquot documenta hactenus inedita exinde producuntur. 330
    CAP. Xu.---De ms. collectione Bonizonis episcopi Sutrini. 338
    CAP. XuI.---De Iuonis Carnotensis duplici collectione. 342
    CAP. XuII.---De ms. collectione Gregorii presbyteri, que Polycarpus inscribitur. 346
    CAP. XuIII.---De aliis manuscriptis nondum editis collectionibus. 348

CODEX CANONUM ECCLESIASTICORUM ET CONSTITUTORUM SANCTAE SEDIS APOSTOLICAE.
    Prefatio editorum in eumdem codicem. 353
    Tabula seu Index eiusdem codicis, uti in mss. exhibetur. 359
    Prefatio. 367
    CAP. I.---Canones concilii Niceni sub titulis XLuI. 371
    Prefatio editorum in capitulum secundum. De breuiario canonum Hipponensium. Huius editionis necessitas ac prestantia. Ubi conditum, et quando, eiusque uindicie. 411
    CAP. II.---Canones Carthagine habiti sub die iduum Augustarum Attico et Cesario consulibus. 415
    CAP. III.---Canones Ancyritani concilii. 433
    CAP. Iu.---Canones concilii Neocesariensis. 442
    CAP. u.---Canones Gangrensis concilii. 446
    CAP. uI.---Epistola concilii Carthaginensis ad S. Innocentium papam I, contra Pelagium et Celestium. 453
    CAP. uII.---Rescriptum Innocentii pape ad eosdem. 458
    CAP. uIII.---Epistola Mileuitani concilii ad eumdem papam contra eosdem hereticos. 464
    CAP. IX.---Epistola Innocentii pape ad concilium Mileuitanum. 467
    CAP. X.---Epistola familiaris quinque episcoporum Africe ad eumdem papam. 472
    CAP. XI.---Rescriptum eiusdem pape ad quinque episcopos. 482
    CAP. XII.---Epistola familiaris Innocentii pape ad Aurelium Carthaginensem episcopum. 485
    CAP. XIII.---Concilium plenarium apud Carthaginem habitum contra Pelagium et Celestium. 486
    CAP. XIu.---Sacrum rescriptum Honorii Imp. 490
    CAP. Xu.---Exemplar edicti Iunii Quarti Palladii PP. 492
    CAP. XuI.---Epist. imp. Honorii ad Aurelium Carthaginensem. 493
    CAP. XuII.---Epistola Aurelii Carthaginensis ad omnes episcopos per Byzacenam et Arzugitanam prouincias constitutos. 495
    CAP. XuIII.---Capitula excerpta de gestis habitis contra Pelagium. 496
    CAP. XIX.---Sacra epistola Constantii imp. ad uolusianum P. u. 499
    CAP. XX.---Edictum propositum a uolusiano P. u. 500
    CAP. XXI.---Epistola Innocentii pape ad Exsuperium episcopum Tolosanum. Ibid.
    CAP. XXII.---Epistola Innocentii ad episcopos Macedones. 505
    CAP. XXIII.---Epistola eiusdem Innocentii ad Decentium Eugubinum. 513
    CAP. XXIu.---Epistola eiusdem Innocentii ad uictricium Rothomagensem. 519
    CAP. XXu.---Synodi Chalcedonensis quedam gesta atque canones. 527
    CAP. XXuI.---Constitutio Marciani Imp. de synodo Chalcedonensi. 547
     CAP. XXuII.---Alia constitutio Marciani. 549
    CAP. XXuIII.---Alia eiusdem Marciani. 551
    CAP. XXIX.---Decretalis Siricii pape ad Himerium Tarraconensem. 554
    CAP. XXX.---Epistola eiusdem Siricii ad diuersos episcopos missa. 562
    CAP. XXXI.---Rescriptum episcoporum ad quem supra. 566
    CAP. XXXII.---Epistola Zosimi pape ad Esicium Salonitanum. 571
    CAP. XXXIII.---Commonitorium Zosimi pape presbyteris et diaconibus suis Rauenne constitutis. 573
    CAP. XXXIu.---Epistola Bonifacii pape ad Hilarium Narbonensem. 574
    CAP. XXXu.---Epistola Celestini pape ad episcopos uiennenses et Narbonenses. 576
    CAP. XXXuI.---Epistola eiusdem Celestini ad episcopos Apulie et Calabrie. 581
    CAP. XXXuII.---Expositio fidei catholice atque apostolice contra heresim Arianam. 582
    CAP. XXXuIII.---Faustini Presbyteri fides missa Theodosio imp. Ibid.
    CAP. XXXIX.---Alter libellus fidei. 583
    CAP. XL.---Libellus Augustini de fide catholica contra omnes hereses. 585
    CAP. XLI.---Exempla testimoniorum sanctorum Patrum de duabus naturis in una persona D. N. I. C. indiscrete et distincte manentibus. 587
    CAP. XLII.---Exemplar gestorum, uti in Constantinopolitana synodo a sancto Flauiano episcopo et confessore Eutyches hereticus auditus atque damnatus est. 596
    CAP. XLIII.---Narrationis ordo, qualiter Dioscorus Alexandrinus episcopus Eutychi consentiens in ea, cui preerat ipse, Ecclesia, uel Constantinopolitana, errorem induxerit, usque ad tempus quo Acacius est damnatus, qui Flauiani successori Anatolio successerat. 607
    CAP. XLIu.---Epistola Simplicii pape ad Acacium. 612
    CAP. XLu.---Exemplar epistole, quam misit Acacius ad sancte memorie Simplicium papam Romane Urbis, ubi damnatum retulit Petrum Alexandrinum. Ibid.
    CAP. XLuI.---Epistola Felicis pape, damnantis Acacium Constantinopolitanum episcopum, quia Petrum et alios hereticos, quos ipse damnauerat, sine apostolica fide recepit. 614
    CAP. XLuII.---Tomus de anathematis uinculo pape Gelasii. 617
    CAP. XLuIII.---S. Gelasii Commonitorium Fausto Magistro, fungenti legationis officium Constantinopoli. 628
    CAP. XLIX.---Epistola S. Gelasii pape ad Anastasium imp. 633
    CAP. L.---Epistola eiusdem Gelasii ad episcopos Dardanie. 640
    CAP. LI.---Eiusdem de ratione reddenda ad episcopos Orientales. 653
    CAP. LII.---Epistola Athanasii episcopi ad Epictetum Corinthiorum episcopum. 664
    CAP. LIII.---Epistola Cyrilli episcopi Alexandrini ad Ioannem Antiochenum episcopum contra eos qui de eo praua in fide finxerunt; et de epistola Athanasii ad Epictetum, et formula fidei. 673
    Formula libelli fidei sub eodem capitulo. 390
    CAP. LIu.---Definitio S. synodi Chalcedonensis. Leges ex libro XuI Codicis Theodosiani. 679
    CAP. Lu.---Damasi pape ad Paulinum Antiochenum episcopum. 684
    Confessio fidei catholice, quam papa Camasus misit ad Paulinum Antiochenum episcopum. 686
    CAP. LuI.---Eusebii episcopi Mediolanensis epistola ad Leonem papam. 691
    CAP. LuII.---Epistola Rauennii aliorumque episcoporum Gallorum ad Leonem papam. Ibid.
    CAP. LuIII.---Constituta S. Gelasii pape. Ibid.
    CAP. LIX.---Concilium Antiochenum. 705
    CAP. LX.---Concilium Laodicie Phrygie Pacatiane. 714
    CAP. LXI.---Regule siue definitiones exposite ab episcopis 150, qui in unum Constantinopolim conuenerunt, quando ordinatus est B. Nectarius. 722
    CAP. LXII.---Concilium Telense super Tractatoriam S. Siricii pape Urbis Rome per Africam. 724
    CAP. LXIII.---Regula formatarum. 730
    CAP. LXIu.---Epistola Clementis pape ad S. Iacobum. 731
    CAP. LXu.---Epistola Ceretii, Salonii et uerani ad S. Leonem. 741
    CAP. LXuI.---Epistola S. Cyrilli ad Nestorium. Ibid.
    CAP. LXuII.---Epistola S. Leonis ad Leonem Augustum. 743
    CAP. LXuIII.---Epistola eiusdem Leonis ad Iuuenalem.  Ibid.
    CAP. LXIX.---Epistola eiusdem ad Flauianum. Ibid.
    CAP. LXX.---Epistola eiusdem ad Theodorum. Ibid.
    CAP. LXXI.---Epistola eiusdem ad Turbium Asturicensem. Ibid.
    CAP. LXXII.---Epistola eiusdem ad Rusticum. Ibid.
    CAP. LXXIII.---Epistola decretalis eiusdem ad Anastasium. Ibid.
    CAP. LXXIu.---Epistola eiusdem ad Nicetam. 744
    CAP. LXXu.---Epistola eiusdem ad Ianuarium. Ibid.
    CAP. LXXuI.---Epistola eiusdem ad episcopos per Campaniam, Picenum et Tusciam. Ibid.
    CAP. LXXuII.---Epistola eiusdem de Manicheis. Ibid.
    CAP. LXXuIII.---Epistola eiusdem ad episcopos Sicilie. Ibid.
    CAP. LXXIX.---Epistola eiusdem ad Pulcheriam Augustam. Ibid.
    CAP. LXXX.---Epistola eiusdem ad Constantinopolitanos. Ibid.
    CAP. LXXXI.---Epistola eiusdem ad Palestinos. 743
    CAP. LXXXII.---Epistola eiusdem ad Aquileiensem episcopum. Ibid.
    CAP. LXXXIII.---Epistola eiusdem ad Septimum episcopum. Ibid.
    CAP. LXXXIu.---Epistola eiusdem ad Mauros episcopos. Ibid.
    CAP. LXXXu.---Epistola eiusdem ad synodum Ephesinam. Ibid.
    CAP. LXXXuI.---Epistola eiusdem ad Theodosium Augustum. Ibid.
    CAP. LXXXuII.---Epistola eiusdem ad Pulcheriam Augustum. Ibid.
    CAP. LXXXuIII.---Epistola eiusdem ad Iulianum episcopum. Ibid.
    CAP. LXXXIX.---Epistola eiusdem ad Theodosium Augustum. Ibid.
    CAP. XC.---Epistola eiusdem ad Marcianum Augustum. Ibid.
    CAP. XCI.---Epistola eiusdem ad Anatolium. 746
    CAP. XCII.---Epistola eiusdem ad synodum Chalcedonensem. Ibid.
    CAP. XCIII.---Epistola eiusdem ad Anatolium. Ibid.
    CAP. XCIu.---Epistola eiusdem ad Leonem Augustum. Ibid.
    CAP. XCu.---Epistola eiusdem ad Anatolium. Ibid.
    CAP. XCuI.---Epistola eiusdem ad Anatolium. Ibid.
    CAP. XCuII.---Epistola eiusdem ad synodum Chalcedonensem. Ibid.
    CAP. XCuIII.---Epistola eiusdem ad Dorum Beneuentanum. Ibid.
    PRISCA CANONUM EDITIO LATINA. 747
    Canones Ancyrenses. Ibid.
    Canones Neocesarienses. 755
    Canones Niceni. 758
    Canones Sardicenses. 773
    Canones Gangrenses. 785
    Canones Antiochenses. 791
    Canones Chalcedonenses. 801
    Canones Constantinopolitani. 807
    ANTIQUISSIMA INTERPRETATIO LATINA CANONUM NICAENORUM. 817
    uETUS INTERPRETATIO LATINA CANONUM NICAENORUM, SARDICENSIUM ET CHALCEDONENSIUM. 823
    Synodus Nicena. Ibid.
    Canones synodi Sardicensis. 832
    Osii Cordubensis et Protogenis Sardicensis epistola ad Iulium papam. 839
    Synodica concilii Sardicensis. 840
    Epistola concilii Sardicensis ad Mareoticas Ecclesias. 818
    Epistola S. Athanasii ad easdem Ecclesias. 850
    Epistola Athanasii ad Ecclesiam Alexandrinam. 852
    Pseudosynodi Sardicensis formula fidei. 854
    Statuta sancte synod. Chalcedonensis. 856
    DOCUMENTA IURIS CANONICI uETERIS. 863
    I. Canones concilii Carthaginensis celebrati anno 419, uti leguntur in antiquissimis collectionibus Italicis. Ibid.
    II. Concilium Carthaginense anni 421, sub Aurelio XuIII, ex ms. codice 55 capituli ueronensis nunc in fucem productum. 876
    III. Statuta Ecclesie antiqua ex prestantissimis mss. collectionibus edita. 879
    Iu. Epistola canonica. Que debeant adimplere presbyteri, diaconi seu subdiaconi. 890
    u. Precepta S. Petri de sacramentis conseruandis. 893
     uI. Glycerii imperatoris edictum contra ordinationes simoniacas nunc erutum e ms. uaticano Regine 1997. 896

PASCHASII QUESNELLI DISSERTATIONES IN CODICEM CANONUM ECCLESIASTICORUM.
    QUESNELLI DISSERT. XII. 899
    CAP. I.---Romanam Ecclesiam suum olim codicem habuisse ante Dionysii Exigui abbatis collectionem. Ibid.
    CAP. II.---Priscum illum Codicem eum ipsum esse quem iam publici iuris facimus. 902
    CAP. III.---De sinceritate codicis inquiritur. 912
    CAP. Iu.---Eum Codicem proprium fuisse Romane Ecclesie. 916
    CAP. u.---Obiectiones aduersus codicis sinceritatem expenduntur. 924
    CAP. uI.---Satisfit aliis argumentis, quibus uel codicis sinceritas, uel eiusdem usus apud Ecclesiam Romanam peti potest. 950
    Additio ad dissertationem 12 de Codice Ecclesie Romane. 935
    BALLERINIORUM OBSERuATIONES in dissertationem 12 Quesnelli. 947-948
    CAP. I.---Probatur codicem a Quesnello editum non fuisse Romane Ecclesie. 848
    CAP. II.---Refelluntur argumenta pro asserendo Romano codice a Quesnello allata capite quarto. 955
    QUESNELLI DISSERT. XIII. 959
    BALLERINIORUM OBSERuAuIONE in dissert. 13 Quesnelli. 1005
    § I. Error epigraphis que in Codice canonum capiti 14 prefigitur, ipsius codicis auctori tribuendus, etc. 1007
    § II. Quesnelli sententia de quatuor synodis Africanis in causa Pelagiana celebratis sub Zosimo. 1008
    § III. Expungitur primum concilium Africe, quod Quesnellus sub initium pontificatus Zosimi adstruit. 1010
    § Iu. Prior Zosimi epistola ad Afric. scripta probatur. 1012
    § u. Duabus prioribus Zosimi epistolis in Africam allatis sub finem Octobris, aut initium Nouembris, statim Aurelius cum aliquot episcopis rescripsit, etc. 1013
    § uI. Africana synodus contra Pelagianos sub Zosimo habita ostenditur mense Ianuario, uel Februario anni 418. Sententia Quesnelli, qua contendit hanc synodum fuisse autumnalem anni precedentis, iterum reiicitur, etc. 1016
    § uII. uindemialis episcopi legatio ad imperatorem missa ab eodem concilio Africano. Tria Augustini loca explicantur, etc. 1020
    § uIII. Zosimi iudicium contra Celestium et Pelagium sub finem Martii anni 418 adstruitur. Tractoria eiusdem post ipsum iudicium exarata et edita. 1025
    § IX. Lex Honorii aduersus Pelagianos statim post Romanum iudicium a Zosimo petita, non uero ab Africanis. 1027
    § X. Quesnelli argumenta, quibus Honorii legem aduersus Pelagianos ab Africanis petitam, et ante Zosimi iudicium latam probare studuit, quam imbecilla sint, etc. 1030
    § XI. Synodus plenaria, que canones de gratia condidit kalendis Maii anni 418, eadem est ac illa, que post acceptam Zosimi Tractoriam ad eumdem rescripsit, etc. 1034
    § XII. P. Coustantii systema de rebus sub Zosimo gestis excussum. Rerum gestarum ordo ac breue compendium. 1039
    QUESNELLI DISSERT. XIu. 1041
    BALLERINIORUM OBSERuATIONES. 1067
    QUESNELLI DISSERT. Xu. 1075
    CAP. I.---De pseudosynodi nomine. 1075
    CAP. II.---Discutitur Ferrandi breuiatio canonum. 1078
    CAP. III.---Huiusmodi fragmentum Telensis concilii nomine donatum, commentitium esse demonstratur. 1082
    CAP. Iu.---Siricii epistola fragmento subiuncta suppositionis arguitur. 1085
    CAP. u.---Suppositionis argumenta. 1087
    BALLERINIORUM OBSERuATIONES. 1001
    QUESNELLI DISSERT. XuI. 1105
    BALLERINIORUM OBSERuATIONES. 1125
    S. LEONIS SERMONES INEDITI. 1131
    Admonitio. Ibid.
    SERM. PRIMUS.---In tempore ieiunii. Ibid.
    SERM. II.---De passione Domini. 1133
    SERM. III.---De Pascha. 1134
    SERM. Iu.---De Pascha II. 1136
    SERM. u.---De natali sancti Pauli 1138
    SERM. uI.---De annuntiatione B. M. uirginis. 1140
    SERM. uII.---De sancto Dionysio martyre. 1143
    SERM. uIII.---De Absalom: quomodo patrem persequebatur. 1151




 FINIS TOMI QUINQUAGESIMI SEXTI.


