

Tertullianus

TOMUS SECUNDUS.


PARISIIS, EXCUDEBAT MIGNE, IN uIA DICTA: D'AMBOISE, PRÈS LA BARRIERE D'ENFER, OU PETIT-MONTROUGE. 1844.


uolume front matter




Series title page


PATROLOGIAE CURSUS COMPLETUS

SIuE BIBLIOTHECA UNIuERSALIS, INTEGRA, UNIFORMIS, COMMODA, eCONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEuO APOSTOLICO AD USQUE INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA; IUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE uARIANTIBUS CONTINENTER ILLUSTRATA; OMNIBUS OPERIBUS NON NISI POST AMPLISSIMAS EDITIONES QUAE TRIBUS NOuISSIMIS SAECULIS DEBENTUR ABSOLUTAS, DETECTIS, AUCTA; INDICIBUS PARTICULARIBUS ANALYTICIS, SINGULOS SIuE TOMOS, SIuE AUCTORES ALICUIUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBIECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA uERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBuIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS, CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM uARIETAS TUM NUMERUS, FORMA uOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES PRIMA

IN QUA PRODEUNT PATRES, DOCTORES SCRIPTORESQUE ECCLESIAE LATINAE A TERTULLIANO AD GREGORIUM MAGNUM. ACCURANTE I.-P. MIGNE, Cursuum Completorum IN SINGULOS SCIENTIAE ECCLESIASTICAE RAMOS, EDITORE.

TOMUS SECUNDUS.


PARISIIS, EXCUDEBAT MIGNE, IN uIA DICTA: D'AMBOISE, PRÈS LA BARRIERE D'ENFER, OU PETIT-MONTROUGE. 1844.


uolume title page
QUINTI SEPTIMII FLORENTIS

TERTULLIANI

PRESBYTERI CARTHAGINIENSIS

OPERA OMNIA

CUM SELECTIS PRAECEDENTIUM EDITIONUM LECTIONIBUS uARIORUMQUE COMMENTARIIS. PARS SECUNDA. LIBRI AB AUCTORE MONTANISTA SCRIPTI QUIBUS PRAEMITTITUR LIBER INSIGNIS DE PRAESCRIPTIONIBUS ADuERSUS HAERETICOS, IN QUINQUE AC SUBNECTUNTUR APPENDICIBUS CARMINA TERTULLIANO ADSCRIPTA, FRAGMENTUM DE EXECRANDIS DIIS E BIBLIOTHECA uATICANA ERUTUM, OPERUM QUORUMDAM GRAECORUM uEL DEPERDITORUM FRAGMENTA ET NOTULAE, NEC NON ET D. CORBINIANI THOMAE ADNOTATIONES ET DISSERTATIO IN DUOS DE BAPTISMO ET PeNITENTIA LIBROS. ACCEDUNT INDICES DUO: UNUS TERTULLIANEAE LATINITATIS, CURA CHR. SCHUTZII DIGESTUM; ALTER AUCTORUM uETERUM QUORUM MENTIO IN TERTULLIANO.

TOMUS SECUNDUS.


PARISIIS EXCUDEBAT MIGNE, IN uIA DICTA: D'AMBOISE, PRÈS LA BARRIÈRE D'ENFER, OU PETIT-MONTROUGE. 1844.


ELENCHUS RERUM QUAE IN HOC uOLUMINE CONTINENTUR.

    Liber de Prescriptionibus aduersus hereticos.




SERIES PRIMA. SCRIPTA TERTULLIANI MONTANISTAE POLEMICA.
    De Corona militis.
    De Fuga in persecutione.
    Aduersus Gnosticos Scorpiace.
    Aduerus Praxeam.
    Aduersus Hermogenem.
    Aduersus Marcionem libri quinque.
    Aduersus ualentinianos.
    Aduersus Iudeos.
    De Anima aduersus philosophos.
    De Carne Christi.
    De Resurrectione carnis.




SERIES SECUNDA. SCRIPTA TERTULLIANI MONTANISTAE MORALIA.
    De uelandis uirginibus.
    De Exhortatione Castitatis.
    De Monogamia.
    De Ieiuniis.
    De Pudicitia.
    De Pallio.




APPENDICES.
    APP. I. CARMINA TERTULLIANO ADSCRIPTA.
    Aduersus Marcionem libri u.
    Genesis.
    Sodoma.
    Ad Senatorem.
    De Iona et Niniue.
    De Ligno uite.
    APP. II. Fragmentum de execrandis Diis, e bibliotheca uaticana erutum a Ioh. Mar. Suaresio Auenionensi.
    APP. III. Grecorum operum fragmenta et notule.
    APP. Iu. Deperditorum operum fragmenta et mentio.
    APP. u. In libros de Baptismo et Penitentia adnotationes R. P. D. Corbiniani Thome, monachi O. S. B., cum eiusdem dissertatione de affinitate inter Baptismum et Penitentiam apud Tertullianum.
    Indices.






Main uolume text




[DE PRAESCRIPTIONIBUS ADuERSUS HAERETICOS.]





QUINTI SEPTIMII FLORENTIS TERTULLIANI LIBER DE PRAESCRIPTIONIBUS ADuERSUS HAERETICOS  .





PROeMIUM.

 Etsi Tertulliani de Prescriptionibus librum, inter omnia eius opuscula longe prestantissimum esse, eoque uno telo cunctas omnium temporum hereses prostratas pessumdari, nemo ierit inficias, cuique tamen nota est ardua, que ab ipso operis occursu suboritur, controuersia, quonam nempe potissimum tempore, an ante, postue Auctoris ad Montanistas discessum, libellus iste uel fuerit editus, uel exaratus.

Porro communis est Catholicorum sententia hoc opus eximium crescere intra hereseos septa nequiuisse: uiros doctissimos, amplissimosque recenseas uelim huic opinioni suffragantes, uidelicet Baronium , Tillemontium , D. Remig. Cellerium , Fleury , I. A. Mehler  cuius utpote recentioris, ac proinde ceterorum plenius sensus referentis uerba hic laudare non pigebit: »Ea est, inquit, huiusce libri mens, eo per integrum contexitur modo, quo pateat catholici auctoris sinceritas. Ubi enim in Montanistarum placita totus semel abierit, palamque ab Ecclesia discesserit, iam non licuisset eo rerum uerborumque pondere et integritate asserere palmare hoc prescriptionis argumentum, quo deinceps a Catholicis ipsemet fuit agitatus uehementer ac perfossus.«

Eosdem insuper ad id sentiendum triplex aliud mouet  argumentum: 1o nichil in hoc libro contineri quod apertam redoleat heresim; 2o imo haud dubiis liquere signis Auctorem fuisse tunc temporis cum Ecclesia romana communione consociatum; 3o nullibi uel minime de quodam Artemone, nequissimo heresiarcha, Christo diuinitatem abiudicante, meminisse: unde inferre licet, ante Artemonis tempora, ac proinde a Tertulliano nondum lapso librum fuisse conscriptum.

Hec et his similia afferre solent, nec tamen commode planeque oppugnant ipsiusmet Tertulliani testimonium post lapsum asseuerantis, in libris aduersus Marcionem, hunc de Prescriptionibus nondum fuisse editum, uti fusius uidere est in dissertatione D. Lumper ad huiusce editionis frontem apposita.

 Detur igitur necesse est, perpensis hinc inde momentis, media inter utramque sententiam semita, qua tuto ceant conueniantque dissentientes, nobisque ita uidentur utrinque impelli, ut iam non ambigatur hoc opus alio fuisse conscriptum tempore, alioque in lucem editum.

Ac primo, Tertullianum arbitramur hunc librum concepisse primisque tabulis exarauisse, cum, Rome uersatus, fide adhuc integer ac ueluti estu nouitio ferox et superbiens, omnes hereses undique Sedem Apostolicam unanimi impetu obsidentes, ad Petram uno traditionis ictu allisas, conspexerit; ac simul cum summis uiris qui in Urbe, eadem tempestate florebant, necessitate coniunctus, nempe cum Caio presbytero, Hippolytoque, illustribus pre cunctis S. Irenei  discipulis, ab ipsis tanti magistri libros acceperit, ab iisdem expeditissimam ad nouatores quoslibet absque acie nec pugna debellandos, tutissimamque traditionum et prescriptionum uiam, indagauerit, tenuerit, expertamque habuerit; indeque penitus in mente hoc infixum reposuerit consilium, nouos nempe ueritatis hostes ad iudicium rapiendi, eosque, nec re perpensa, nec caussa agitata, ui quarumdam duntaxat exceptionum, ab omni lite expellendi, damnatosque remittendi. 

Quo consilio iam pene peracto, uel ad metam properante, subiit, siue ex clericorum romanorum inuidia, siue ex impotenti Septimii ingenio, acerrimoque uiri africani animo, lugenda sane procella, que  eum ab naui Ecclesie et portu fidei catholice in inuios Montanismi scopulos abripuit. Interdum uero remansit Tertullianus ueritatis aliquatenus indefessus assertor, et cum iam ultimam etatis sue partem totam in certamina impenderet, non respuit exantlatos antea labores, ac in lucem emisit preclarum illud Prescriptionis catholice monumentum.

Hinc nobis satius uisum est hoc opus medium inter catholici, montanisteque Tertulliani libros seponere, ratis nimirum hunc ad utramque eius ingenii faciem, ambasque uite ipsius partes respicere ac eodem titulo pertinere.



ARGUMENTUM.

Hunc librum licet in duas scindere partes, quarum  prior preuia quedam quinque perpendet momenta que uiam ad prescriptiones sternunt, posterior uero nouem precipuos aduersus hereses prescribendi modos exponit. Hinc


Partis prioris

    Propositio prima: oportere et hereses esse, et plurimum ualere, multumque in subuertendas animas proficere. I---III.
    Prop. II. Fugiendas esse hereses, utpote dissensionibus et persecutionibus peiores. Iu---u.
    Prop. III. Heresim esse electionem, et in quo fit electio, inde damnationem uI.
    Prop. Iu. Cunctas hereses ab alterutro fonte, siue secularis sapientie siue prurientis curiositatis, dimanare  uII---XII.
    Prop. u. Integram seruandam esse fidei regulam, nec in litem unquam esse discerpendam. XIII---XIu.

Pars posterior
    Hanc PRIMAM exhibet prescriptionem, hereticos  ad disputandum de Scriptura non esse audiendos. Xu---XIX.
    SECUNDAM. Ab ipso Christo Apostolos, ab Apostolis ecclesias sanam disciplinam posteris transferendam accepisse, nec aliunde ullam esse accipiendam. XX---XXuII.
    TERTIAM. Ideo ueram Ecclesie doctrinam, quia unam; falsam uero hereticorum, quod diuersam.
    QUARTAM. Illud uerum et diuinum, quod prius traditum. XXIX---XXXI.
    QUINTAM. Firmum esse uere Ecclesie testimonium continuam ab Apostolis episcoporum successionem XXXII.
    SEXTAM. uera est disciplina nostra, que ab Apostolis utique non damnatur, imo defenditur; falsa uero quelibet alia, utpote Apostolis aliena uel incognita  XXXIII---XXXu.
    SEPTIMAM. Ad inueniendam ueritatem consulendas esse ecclesias apostolicas ac pre omnibus felicem ecclesiam cui totam doctrinam Apostoli cum sanguine suo profuderunt. XXXuI---XXXuII.
    OCTAuAM. Ius nullum in Sacras Scripturas hereticis competere. XXXuIII---XL.
    NONAM. Nullam ueritatem inesse cum peruersa hereticorum conuersatione; ubi uero metum in Deum, ibi grauitatem honestam, et communicationem deliberatam, et promotionem emeritam, et subiectionem religiosam, et apparitionem deuotam, et processionem modestam, et Ecclesiam unitam, et Dei omnia. XLI-XLu.
    Subiiciuntur ultima capita que catalogum hereticorum  continent, de cuius uide sis annotationem his capitibus annexam. EDD.







ARGUMENTUM PER IACOBUM PAMELIUM.

Aduersus hereticos, siue hereses tum temporis grassantes, scripturus Tertullianus, uidens disputationibus siue nichil aut parum profici, certis prescriptionibus, siue doctrinarum retractatu , reuincendos existimauit.



CAPUT PRIMUM.

Priusquam autem ad propositum ueniat, docet non oportere nos admirari super hereses, eo quod prenuntiate fuerint.

Conditio presentium temporum  etiam hanc admonitionem prouocat nostram: non oportere nos  mirari super hereses istas, siue quia sunt, future enim prenuntiabantur, siue quia fidem quorumdam subuertunt, ad hoc enim sunt, ut fides, habendo tentationem, habeat  etiam probationem. uane ergo et inconsiderate plerique hoc ipso scandalizantur,  quod tantum hereses ualeant. Quantum  , si non fuissent  ! Cum quod  sortitum est, ut  omnimodo sit, sicut  caussam accipit ob quam sit, sic  uim consequitur  per quam sit, nec  esse non possit  .



CAPUT II.

Sed abominandas potius et precauendas, tanquam mortem eternam afferentes, nichil uirium habentes, nisi apud eos qui in fide infirmi sunt.

Febrem denique, inter ceteros mortiferos et cruciarios  exitus  erogando  homini deputatam, neque quia est miramur, est enim; neque quia erogat hominem, ad hoc enim est. Proinde hereses, ad languorem et interitum fidei productas, si expauescimus hoc eas posse, prius est, ut expauescamus   hoc eas esse; que, dum sunt, habent posse; et dum possunt, habent esse. Sed enim febrem, ut malum et de caussa et de potentia sua, ut notum est,  abominamur potius quam miramur, et, quantum in nobis est, precauemus, non habentes abolitionem eius in nostra potestate; hereses uero, mortem eternam et maioris ignis ardorem inferentes,  malunt quidam mirari quod hoc possint, quam deuitare ne possint, cum habeant deuitandi potestatem. Ceterum nichil ualebunt, si illas tantum ualere non mirentur. Aut enim  , dum mirantur, in scandalum subministrantur; aut, quia scandalizantur, ideo mirantur, quasi, quod tantum ualeant, ex aliqua ueniat  ueritate. Mirum scilicet, ut malum uires suas habeat; nisi  quod hereses apud eos multum ualeant, qui in fide non  ualent. In pugna pugilum et gladiatorum, plerumque non quia fortis est uincit quis, aut quia non potest uinci, sed quoniam ille, qui uictus est, nullis uiribus fuit; adeo idem ille uictor bene ualenti postea comparatus, etiam superatus recedit. Non aliter hereses de quorumdam infirmitatibus habent quod ualent, nichil ualentes, si in bene ualentem fidem incurrant.



CAPUT III.

Neque scandalizari quemquam oportere si episcopus, si diaconus, si uidua, si uirgo, si doctor, si etiam martyr lapsus a regula fuerit, quia ex personis non probatur fides, sed ex fide persone.

 Solent quidem isti miriones  etiam de quibusdam personis, ab heresi captis, edificari in ruinam: quare ille uel ille, fidelissimi, prudentissimi, et usitatissimi  in Ecclesia, in illam partem transierunt? Quis, hoc dicens, non ipse sibi respondet, neque prudentes, neque fideles, neque usitatos estimandos, quos hereses potuerint demutare? Et hoc mirum  ut probatus aliqui retro, postea excidat? Saul, bonus pre ceteris, liuore postea euertitur. Dauid, uir bonus secundum cor Domini, postea cedis et stupri reus est. Salomon, omni gratia et sapientia donatus a Domino, ad idololatriam a mulieribus inducitur.  Soli enim Dei Filio seruabatur  sine delicto permanere. Quid ergo, si episcopus, si diaconus, si uidua, si uirgo, si doctor, si etiam martyr lapsus a regula  fuerit, ideo hereses ueritatem uidebuntur obtinere? Ex personis probamus fidem, an ex fide personas? Nemo sapiens est, nisi fidelis: nemo maior, nisi christianus: nemo autem christianus, nisi qui ad finem usque perseuerauerit . Tu, ut homo, extrinsecus unumquemque nosti; putas, quod uides; uides autem, quousque oculos habes. Sed oculi, inquit, Domini alti. Homo in faciem, Deus in precordia contemplatur . Et ideo, cognoscit Dominus qui sunt eius ; et plantam quam non plantauit Pater, eradicat : et de primis nouissimos ostendit ; et uentilabrum  in manu  portat ad purgandam aream suam. . Auolent quantum uolent  palee leuis fidei quocumque afflatu tentationum; eo purior massa frumenti in horrea Domini reponetur. Nonne ab ipso Domino quidam discentium scandalizati deuerterunt? Nec tamen propterea ceteri quoque discedendum a uestigiis eius putauerunt; sed, qui scierunt illum uite esse uerbum  et a Deo uenisse, perseuerauerunt in comitatu eius usque ad finem, cum illis, si uellent et ipsi discedere, placide obtulisset. Minus est, si et apostolum eius aliquis Phygellus, et Hermogenes  , et Philetus, et Hymeneus  reliquerunt : ipse traditor Christi de Apostolis fuit. Miramur de Ecclesiis eius, si a quibusdam deseruntur, cum ea nos ostendant  Christianos, que patimur ad exemplum ipsius Christi: Ex nobis, inquit , prodierunt, sed  non fuerunt ex nobis; si fuissent ex nobis, permansissent utique nobiscum.



CAPUT Iu.

Quin potius memores simus tam dominicarum pronuntiationum quam apostolicarum litterarum, que futuras hereses prenuntiarunt, et fugiendas prefinierunt.

Quin potius memores simus tam dominicarum pronuntiationum  , quam apostolicarum litterarum, que nobis et futuras hereses prenuntiarunt, et fugiendas prefinierunt; et sicut esse illas non expauescimus, ita posse id, propter quod fugiende sunt, non miremur.  Instruit Dominus multos esse uenturos, sub pellibus ouium, rapaces lupos. Quenam  iste sunt pelles ouium, nisi nominis christiani extrinsecus superficies? qui lupi rapaces, nisi sensus et spiritus subdoli, ad infestandum gregem Christi extrinsecus delitescentes? qui pseudoprophete sunt, nisi falsi predicatores?  qui pseudapostoli, nisi adulteri euangelizatores? qui  antichristi interim et semper, nisi Christi rebelles? Nunc sunt  hereses, non minus doctrinarum peruersitate Ecclesiam lacessentes, quam tunc Antichristus persecutionum atrocitate persequetur: nisi quod persecutio et martyras facit, heresis apostatas tantum. Et ideo hereses quoque oportebat esse, ut probabiles quique manifestarentur , tam qui in persecutionibus steterint, quam qui ad hereses non exorbitauerint  . Neque enim eos probabiles intelligi iuuat  , qui  in heresim fidem demutant: sicut ex diuerso sibi interpretantur, quia dixit alibi:  Omnia examinate,  quod bonum est tenete . Quasi non liceat, omnibus male examinatis, in electionem  alicuius mali impingere per errorem.



CAPUT u.

Fugiendas hereses prefinitum non modo dissensionum et schismatum, sed etiam ipsarum hereseon nomine.

Porro, si dissensiones et schismata increpat, que sine dubio mala sunt, et incontinenti  hereses subiungit . Quod malis adiungat  , malum utique profitetur, et quidem maius; cum ideo  credidisse se dicat de schismatibus et dissensionibus, quia sciret etiam hereses oportere esse. Ostendit enim, grauioris mali prospectu  , de  leuioribus  se facile credidisse; certe, non ut ideo de malis crediderit, quia hereses bone essent; sed uti de peioris quoque note tentationibus premoneret non esse mirandum, quas diceret tendere  ad probabiles quosque manifestandos, scilicet quos non potuerit deprauare. Denique si totum capitulum ad unitatem continendam, et separationes cercendas sapit  , hereses uero non minus ab unitate diuellunt, quam schismata et dissensiones; sine dubio et hereses in ea conditione reprehensionis constituit, in qua schismata et dissensiones. Ac per hoc, non  eos probabiles facit, qui in hereses diuerterint, cum maxime diuerti ab eiusmodi obiurget, edocens  unum omnes loqui et idipsum sapere ,  quod etiam hereses non sinunt.



CAPUT uI.


Quippe cum, Epistola ad Titum, Apostolus hereticum describens, hereses dictas insinuet greca uoce ex interpretatione electionis, qua quis siue ad instituendas, siue ad suscipiendas eas utitur.

Nec diutius de isto  , si idem est  Paulus, qui et alibi hereses inter carnalia crimina numerat, scribens ad Galatas , et qui Tito suggerit , hominem hereticum post primam correptionem recusandum, quod peruersus sit eiusmodi et delinquat, ut a semetipso damnatus. Sed et in omni pene epistola de adulterinis doctrinis fugiendis inculcans, hereses taxat, quarum opera sunt adultere doctrine, hereses dicte greca uoce  , ex interpretatione  electionis qua quis, siue ad instituendas, siue ad suscipiendas eas utitur.  Ideo et sibi damnatum dixit hereticum, quia et in quo damnatur, sibi elegit. Nobis uero nichil ex nostro arbitrio inducere licet, sed nec eligere  quod aliquis de arbitrio suo induxerit. Apostolos Domini habemus auctores, qui nec ipsi quidquam ex suo arbitrio, quod inducerent  , elegerunt; sed acceptam a Christo disciplinam fideliter nationibus assignauerunt. Itaque etiamsi angelus de celis aliter euangelizaret,  anathema diceretur a nobis . Prouiderat iam tunc Spiritus Sanctus futurum  in uirgine quadam Philumene angelum seductionis, transfigurantem se in angelum lucis, cuius signis et prestigiis Apelles inductus, nouam heresin  induxit.



CAPUT uII.


Ipsas denique hereses cum a philosophia subornentur, eo et curiositatis nomine etiam caueri oportere ab Apostolo prescriptum.

 He sunt doctrine hominum et demoniorum, prurientibus auribus  nate de ingenio sapientie secularis  , quam Dominus stultitiam uocans, stulta mundi in confusionem  etiam philosophie ipsius elegit . Ea est enim materia  sapientie secularis, temeraria interpres diuine nature et  dispositionis. Ipse denique hereses a philosophia subornantur. Inde eones, et forme nescio que, et trinitas hominis  , apud ualentinum: platonicus fuerat  . Inde Marcionis Deus melior  de tranquillitate: a Stoicis uenerat. Et ut anima interire dicatur, ab Epicureis  obseruatur. Et ut  carnis restitutio negetur, de una omnium philosophorum schola sumitur. Et ubi materia cum Deo equatur, Zenonis disciplina est; et ubi aliquid de igneo deo allegatur  , Heraclitus interuenit  : Eadem materia apud hereticos et philosophos uolutatur, iidem  retractatus implicantur. Unde malum, et quare? et unde homo, et quomodo? et, quod proxime ualentinus proposuit, unde Deus? Scilicet  de enthymesi, et ectromate  . Miserum  Aristotelem  ! qui illis dialecticam instituit, artificem struendi et destruendi, uersipellem in sententiis, coactam in coniecturis, duram in argumentis, operariam contentionum  , molestam etiam sibi ipsi, omnia retractantem  , ne quid omnino tractauerit. Hinc ille fabule  et genealogie interminabiles  , et questiones infructuose, et sermones serpentes uelut cancer ; a quibus nos Apostolus refrenans, nominatim philosophiam contestatur  caueri oportere, scribens ad Colossenses : uidete ne quis uos circumueniat  per philosophiam et inanem seductionem, secundum traditionem hominum, preter prouidentiam Spiritus Sancti. Fuerat Athenis, et istam sapientiam  humanam, affectatricem  et interpolatricem ueritatis, de congressibus nouerat, ipsam quoque in suas hereses multipartitam uarietate sectarum inuicem repugnantium. Quid ergo Athenis et Hierosolymis? quid Academie et Ecclesie? Quid hereticis et Christianis? Nostra institutio de Porticu  Salomonis est, qui et ipse tradiderat Dominum in simplicitate cordis esse querendum . uiderint, qui stoicum et platonicum  et dialecticum Christianismum  protulerunt. Nobis curiositate opus non  est, post Christum Iesum; nec inquisitione, post Euangelium. Cum credimus, nichil desideramus ultra credere. Hoc enim prius credimus, non esse quod ultra credere debeamus.



CAPUT uIII.

Nihil autem obstare illud: QUAERITE ET INuENIETIS; id enim dictum ad eos quibus nondum agnitus Christus.

uenio itaque ad illum articulum, quem et nostri pretendunt ad ineundam curiositatem, et heretici inculcant ad importandam scrupulositatem  . Scriptum est : Querite et inuenietis . Quando hanc uocem Dominus emisit, recordemur. Puto in primitiis ipsis doctrine sue, cum adhuc dubitaretur apud omnes, an Christus esset, et cum adhuc nec Petrus illum Dei Filium pronuntiasset;  cum etiam Ioannes de illo certus esse desiisset   . Merito ergo tunc dictum est  , Querite et inuenietis, quando querendus adhuc erat, qui adhuc agnitus non erat  . Et hoc quantum ad Iudeos; ad illos enim pertinet totus sermo suggillationis istius, qui habebant ubi quererent Christum.  Habent, inquit, Moysen et Heliam , id est legem et prophetas Christum predicantes, secundum quod et alibi , Scrutamini, inquit, Scripturas in quibus salutem speratis; ille enim de me loquuntur. Hoc  erit, QUAERITE ET INuENIETIS; nam et sequentia in Iudeos competere manifestum est: Pulsate et aperietur uobis. Iudei retro penes Deum fuerant; dehinc eiecti ob delicta, extra Deum esse ceperunt. Nationes uero nunquam penes Deum, nisi stillicidium de situla, et  puluis ex area, et foris semper . Itaque  qui foris semper, quomodo pulsabit eo ubi nunquam fuit? quam  ianuam nouit, in quam  nec receptus, nec eiectus aliquando? an  qui scit se intus fuisse et foras actum, is potius pulsabit  et ostium nouit  ? Etiam, PETITE ET ACCIPIETIS ei competit, qui sciebat a quo esset petendum  , a quo et erat aliquid repromissum; a Deo scilicet Abraham, Isaac et Iacob, quem nationes non magis nouerant, quam ullam repromissionem eius. Et ideo ad Isrel loquebatur: Non sum, inquit , missus nisi ad oues perditas domus Isrel  . Nondum canibus iactabat panem filiorum, nondum in uiam  nationum ire mandabat ; siquidem in fine precepit, ut uaderent ad docendas et tinguendas nationes, consecuturi mox Spiritum Sanctum  Paracletum, qui illos deducturus esset in omnem ueritatem . Et hoc erga illos  fecit  . Quod si nationibus  destinati doctores, Apostoli ipsi quoque doctorem consecuturi erant Paracletum, multo magis uacabit  erga nos QUAERITE ET INuENIETIS, quibus ultro erat obuentura doctrina per Apostolos, et ipsis Apostolis per Spiritum Sanctum. Omnia quidem dicta Domini omnibus posita sunt, que  per aures Iudeorum ad nos transierunt;  sed pleraque in personas directa, non proprietatem admonitionis nobis constituerunt, sed exemplum.



CAPUT IX.

Nobis autem, qui iam credidimus, aliud non querendum.

Cedo nunc sponte de gradu isto: omnibus dictum sit, QUAERITE ET INuENIETIS; tamen et hic expedit   sensu  certare   cum interpretationis gubernaculo.   Nulla uox diuina ita dissoluta est et diffusa, ut uerba tantum defendantur, et ratio uerborum non constituatur. Sed in primis hoc propono: unum utique  etcertum aliquid  institutum esse a Christo, quod credere omnimodo debeant nationes, et idcirco querere, ut possint, cum inuenerint, credere. Unius porro et certi instituti infinita inquisitio non potest esse, querendum est donec inuenias, et credendum ubi inueneris; et nichil amplius, nisi custodiendum quod credidisti: dum hoc insuper credas, aliud non esse credendum, ideoque nec requirendum, cum id inueneris et credideris quod ab eo institutum est, qui non aliud tibi mandat inquirendum, quam quod instituit. De hoc quidem si quis  dubitat, constabit penes nos  esse id, quod a Christo institutum  est. Interim ex fiducia probationis preuenio,  , admonens quosdam nichil esse querendum ultra quod  crediderunt id esse  , quod querere debuerunt; ne  QUAERITE ET INuENIETIS sine  disciplina rationis interpretentur.



CAPUT X.

Alioqui si semper querimus, nunquam inueniemus, nunquam credemus.

Ratio autem dicti huius in tribus articulis constitit, in re, in tempore, in modo: in re, ut quid sit querendum consideres; in tempore, ut quando; in modo, ut quousque. Igitur querendum est quod Christus  instituit; utique, quando non inuenis  ; utique  donec inuenias. Inuenisti autem, cum credidisti: nam non credidisses, si non inuenisses; sicut nec quesisses, nisi ut inuenires. Ad hoc ergo queris, ut inuenias; et ad hoc inuenis, ut credas. Omnem prolationem  querendi et inueniendi credendo fixisti: hunc tibi modum statuit fructus ipse querendi  ; hanc tibi fossam determinauit ipse, qui te non uult aliud credere, quam quod instituit, ideoque nec querere. Ceterum, si quia et alia tanta ab aliis sunt instituta, propterea in tantum querere debemus in quantum possumus inuenire, semper queremus, et nunquam omnino credemus. Ubi enim erit finis querendi?  ubi statio credendi? ubi expunctio inueniendi? apud Marcionem? Sed et ualentinus  proponit: QUAERITE ET INuENIETIS. Apud ualentinum? Sed et Apelles hac me pronuntiatione pulsabit; et Hebion et Simon, et omnes ordines non habent aliud, quo se mihi insinuantes, me sibi addicant.  Erit itaque  nusquam, dum ubique conuenior  , QUAERITE ET INuENIETIS  , et uelut  si nusquam et quasi qui nunquam apprehenderim illud quod Christus instituit, quod queri oportet, quod credi necesse est.



CAPUT XI.

Nemo enim querit, nisi qui aut non habuit, aut perdidit.

Impune erratur nisi delinquatur : impune, inquam, uagatur, qui nichil deserit. Atenim si quod debui credere credidi, et aliud denuo puto requirendum, spero utique et aliud esse inueniendum; nullo modo speratur istud, nisi quia aut non credideram qui uidebar credidisse, aut desii credidisse. Ita fidem meam deserens,  negator inuenior. Semel dixerim: nemo querit, nisi qui, aut non habuit, aut perdidit. Perdiderat unam ex decem drachmis anus illa , et ideo querebat; ubi tamen inuenit, querere desiit. Panem uicinus non habebat , et ideo pulsabat; ubi tamen apertum est ei, et accepit, pulsare cessauit. uidua a iudice petebat audiri , quia non admittebatur; sed ubi audita est, hactenus institit. Adeo. finis est et querendi, et pulsandi, et petendi. Petenti  enim dabitur, inquit, et pulsanti aperietur, et querenti inuenietur . uiderit, qui querit semper, quia non inuenit: illic enim querit, ubi non inuenietur. uiderit, qui semper pulsat, quia nunquam aperietur: illuc  enim pulsat, ubi nemo est. uiderit qui semper petit, quia nunquam audietur  . Ab eo enim petit, qui non audit.



CAPUT XII.

Si tamen adhuc querendum sit, non apud hereticos, ad quos uetamur accedere, sed a nostris, et de nostro queramus.

Nobis et si querendum esset adhuc et semper, ubi tamen queri oportet? apud hereticos? ubi omnia extranea et aduersaria nostre ueritati, ad quos uetamur accedere? Quis seruus cibaria ab extraneo, ne dicam  ab inimico domini sui sperat? quis miles ab infederatis, ne dicam ab hostibus regibus, donatiuum et stipendium captat, nisi plane desertor, et transfuga, et rebellis? Etiam anus illa intra tectum suum drachmam requirebat; etiam pulsator ille uicini  ianuam tundebat; etiam uidua illa non inimicum, licet durum iudicem interpellabat. Nemo inde instrui  potest, unde destruitur: nemo ab eo illuminatur, a quo contenebratur. Queramus ergo in nostro, et a nostris, et de nostro; idque  duntaxat, quod, salua regula fidei, potest in questionem deuenire.



CAPUT XIII.

Regulam enim  fidei nobis prescriptam, ut iam hinc, quid credamus, profiteamur.

 Regula est autem fidei  , ut iam hinc quid defendamus  profiteamur, illa scilicet qua creditur, unum omnino Deum esse, nec alium preter mundi conditorem; qui uniuersa de nichilo produxerit, per uerbum suum primo omnium emissum  ; id uerbum, Filium  eius appellatum, in nomine Dei uarie uisum a Patriarchis, in Prophetis semper auditum, postremo delatum ex Spiritu Patris Dei et uirtute in uirginem Mariam, carnem factum in utero eius, et ex ea natum  egisse  Iesum Christum; exinde predicasse nouam legem, et nouam promissionem regni celorum; uirtutes fecisse; fixum cruci, tertia die resurrexisse; in celos ereptum  sedisse ad dexteram Patris; misisse uicariam uim Spiritus Sancti, qui credentes agat, uenturum cum claritate, ad sumendos sanctos in uite eterne et promissorum  celestium fructum,  et ad profanos adiudicandos  igni perpetuo, facta  utriusque partis resuscitatione cum carnis restitutione  .



CAPUT XIu.

Hanc regulam a Christo institutam nullas apud nos habere questiones, nisi quas hereses inferunt, et que hereticos faciunt.

Hec regula a Christo, ut probabitur, instituta, nullas habet apud nos questiones, nisi quas hereses inferunt, et que hereticos faciunt. Ceterum, manente forma eius in suo ordine, quantum libet queras et tractes, et omnem libidinem curiositatis effundas; si quid tibi uidetur, uel ambiguitate pendere, uel obscuritate obumbrari, est utique frater aliquis   doctor gratia scientie donatus, est aliquis inter exercitatos conuersatus, aliquis  tecum, curiosius  tamen, querens; nouissime, ignorare melius est, ne quod non debeas noris, quia quod debeas nosti  Fides, inquit, tua te saluum fecit ; non exercitatio Scripturarum. Fides in regula posita est: habes legem, et salutem de obseruatione legis: exercitatio autem in curiositate consistit, habens gloriam solam de peritie studio. Cedat curiositas fidei; cedat gloria saluti. Certe aut non obstrepant, aut quiescant. Aduersus regulam nichil scire, omnia scire est. Ut non inimici essent ueritatis heretici, ut de refugiendis eis non premoneremur, quale est conferre cum hominibus qui et ipsi adhuc se querere profiteantur? Si enim adhuc uere querunt, nichil  adhuc certi repererunt  ; et ideo, quecumque uidentur interim tenere, dubitationem suam ostendunt,  quamdiu querunt. Itaque tu qui perinde queris, spectans ad eos qui et ipsi querunt, dubius a dubiis, incertus ab incertis, cecus a cecis in foueam deducaris necesse est . Sed, cum decipiendi gratia pretendunt se adhuc  querere, ut nobis per sollicitudinis iniectionem tractatus suos insinuent; denique, ubi adierint  ad nos, statim, que dicebant querenda esse, defendunt: iam illos sic debemus refutare  , ut sciant nos  non Christo, sed sibi negatores esse. Cum enim querunt adhuc, nondum tenent; cum autem non  tenent, nondum crediderunt, non sunt christiani. At, cum tenent quidem et credunt, querendum tamen dicunt, ut defendant. Antequam defendant, negant, quod confitentur se nondum credidisse, dum querunt. Qui ergo  nec sibi sunt christiani, quanto magis nobis? Qui per fallaciam ueniunt, qualem fidem disputant? Cui ueritati patrocinantur, qui eam a mendacio inducunt  ?



CAPUT Xu.

Porro ad propositum ueniens Tertullianus, prescribit non admittendos hereticos ad ullam de Scripturis disputationem.

Sed ipsi de Scripturis agunt, et de Scripturis suadent.  Aliunde scilicet loqui  possent de rebus fidei, nisi ex literis fidei?  uenimus igitur ad propositum: huc  enim dirigebamus, et hoc  prestruebamus allocutionis  prefatione  , ut iam hinc de eo congrediamur, de quo aduersarii prouocant. Scripturas obtendunt, et hac sua audacia  statim quosdam mouent; in ipso uero congressu firmos quidem fatigant, infirmos capiunt, medios cum  scrupulo dimittunt.  Hunc igitur potissimum gradum obstruimus, non admittendos  eos ad ullam de Scripturis disputationem.  Si he sunt ille uires  eorum, uti eas habere possint  , dispici debet cui competat possessio Scripturarum, ne is admittatur ad eas, cui nullo modo competit.



CAPUT XuI.

Primum, quod fides nostra obsequium Apostolo debeat, disputationem prohibenti, dum post unam correptionem conuenire hereticum interdixit.

Hoc de consilio diffidentie, aut de studio aliter ineunde constitutionis induxerim  , nisi ratio constiterit, in primis illa,  quod fides nostra obsequium Apostolo debeat, prohibenti questiones inire,  nouis uocibus aures accommodare , hereticum post unam correptionem conuenire , non post disputationem. Adeo interdixit disputationem, correptionem designans caussam heretici conueniendi; et hoc unam  , scilicet, quia non est christianus; ne more christiani, semel et iterum, et sub duobus aut tribus testibus  castigandus uideretur; cum ob hoc sit castigandus, propter quod non sit cum illo disputandum.



CAPUT XuII.

Deinde quod nichil proficiat congressio Scripturarum; cum hereses quasdam non recipiant, et si quas recipiant, adiectionibus et detractionibus interuertant, aut  non recipiant integras, et si aliquatenus integras, diuersas expositiones comminiscantur.

Deinde, quoniam nichil proficiat congressio Scripturarum, nisi plane ut stomachi quis ineat euersionem, aut cerebri. Ista heresis non recipit quasdam Scripturas: et si quas recipit, non recipit  integras: adiectionibus et detractionibus ad dispositionem instituti sui interuertit: et si aliquatenus integras prestat, niholominus diuersas expositiones commentata conuertit. Tantum ueritati  obstrepit adulter sensus, quantum et corruptor stylus. uarie  presumptiones necessario nolunt  agnoscere ea, per que reuincuntur  ; his nituntur que ex falso composuerunt, et que de ambiguitate ceperunt  . Quid promouebis, exercitatissime Scripturarum, cum si quid defenderis, negetur  ex diuerso, si quid negaueris, defendatur? Et tu quidem nichil perdes, nisi uocem in contentione; nichil consequeris, nisi bilem de blasphematione  .



CAPUT XuIII.

Ille etiam, cuius caussa in congressum Scripturarum descendis, incertior discedet, de pari altercatione negandi et defendendi.

Ille uero, si quis est, cuius caussa in congressum descendis Scripturarum, ut eum dubitantem confirmes, ad ueritatem, an magis ad hereses deuerget? Hoc ipso motus, quod te uideat nichil promouisse, equo gradu negandi et defendendi diuersa  parte statuto  , certe pari, altercatione incertior discedet, nesciens quam heresin iudicet.  Hec utique et ipsi  habent in nos retorquere. Necesse est enim et illos dicere a nobis potius adulteria Scripturarum et expositionum  mendacia inferri, qui proinde sibi defendant ueritatem.



CAPUT XIX.

Illud itaque solum disputandum, quibus competat fides, cuius sint Scripture, a quo, per quos, et quibus sit tradita disciplina qua christiani fiunt.

Ergo non ad Scripturas prouocandum est; nec in his constituendum certamen, in quibus aut nulla, aut incerta uictoria est, aut par incerte  . Nam etsi non ita euaderet conlatio Scripturarum, ut utramque partem parem sisteret, ordo rerum desiderabat illud prius proponi, quod nunc solum disputandum est: Quibus competat fides ipsa? Cuius sint Scripture? A  quo, et per quos, et quando, et quibus sit tradita disciplina qua fiunt christiani?  Ubi enim apparuerit esse ueritatem et discipline et fidei christiane, illic erit ueritas Scripturarum, et expositionum, et omnium traditionum christianarum  .



CAPUT XX.

Atqui a Christo unam eiusdem fidei doctrinam Apostolis traditam, qui eam nationibus promulgauerunt, et Ecclesias apud unamquamque ciuitatem condiderunt, a quibus cetere Ecclesie quotidie mutuantur ut Ecclesie fiant; ita ut tot ac tante Ecclesie, una sit illa ab Apostolis prima, ex qua omnes.

Christus iehsu Dominus noster permittat dicere interim, quisquis est, cuiuscumque Dei Filius,  cuiuscumque materie homo et Deus, cuiuscumque fidei preceptor, cuiuscumque mercedis repromissor, quid esset, quid fuisset, quam Patris uoluntatem administraret, quid homini agendum  determinaret, quamdiu in terris agebat, ipse pronuntiabat, siue populo palam, siue discentibus seorsum; ex quibus duodecim precipuos lateri suo adlegerat destinatos nationibus magistros  . Itaque, uno eorum decusso, reliquos undecim, digrediens  ad Patrem post resurrectionem, iussit ire et docere nationes, intinguendas  in Patrem et in Filium et in Spiritum Sanctum. Statim igitur Apostoli , assumpto per sortem duodecimo Matthia in locum Iude, ex auctoritate prophetie que est in psalmo Dauid, consecuti promissam uim Spiritus Sancti ad uirtutes et eloquium primo per Iudeam  contestata fide in Iesum Christum et ecclesiis institutis, dehinc in orbem profecti, eamdem doctrinam eiusdem fidei nationibus promulgauerunt,  et proinde ecclesias apud unamquamque ciuitatem condiderunt,  a quibus traducem fidei et semina doctrine, cetere exinde ecclesie mutuate sunt, et quotidie mutuantur ut ecclesie fiant: ac per hoc et ipse apostolice deputantur  , ut soboles apostolicarum ecclesiarum. Omne genus ad originem suam censeatur necesse est. Itaque tot ac tante ecclesie, una est illa ab Apostolis prima, ex qua omnes. Sic omnes prima  , et apostolice, dum una omnes probant unitatem; dum est illis  communicatio pacis, et appellatio fraternitatis, et  contesseratio hospitalitatis: que iura non alia ratio regit, quam eiusdem sacramenti una traditio  .



CAPUT XXI.

Hanc itaque dirigit alteram prescriptionem: non alios  recipienbdos predicatores, quam quos Christus instituit; et proinde eam doctrinam recipiendam, id sine dubio tenentem, quod Ecclesia ab Apostolis tam uiua uoce quam per Epistolas, Apostoli a Christo, Christus a  Deo suscepit; hoc itaque testimonium ueritatis doctrine nostre quod cum ecclesiis apostolicis communicemus.

Hinc igitur dirigimus prescriptionem: si Dominus iehsu Christus Apostolos misit ad predicandum, alios non esse recipiendos predicatores, quam Christus instituit; quia nec alius Patrem nouit nisi Filius, et cui Filius reuelauit, nec aliis uidetur reuelasse Filius, quam Apostolis quos misit ad predicandum, utique quod illis reuelauit. Quid autem predicauerint, id est, quid illis Christus reuelauerit, et hic prescribam non aliter probari debere, nisi per easdem ecclesias, quas ipsi Apostoli condiderunt, ipsi eis predicando, tam uiua, quod aiunt, uoce, quam per epistolas postea. Si hec ita sunt, constat proinde  omnem doctrinam que cum illis ecclesiis apostolicis, matricibus et originalibus fidei, conspiret, ueritati deputandam, sine dubio tenentem quod Ecclesie ab Apostolis, Apostoli a Christo, Christus a Deo accepit; reliquam uero omnem  doctrinam de mendacio preiudicandam, que sapiat contra ueritatem Ecclesiarum, et Apostolorum, et Christi, et Dei. Superest ergo uti demonstremus, an hec nostra doctrina, cuius regulam supra edidimus, de Apostolorum traditione censeatur, et  hoc ipso, an cetere de mendacio ueniant. Communicamus cum ecclesiis apostolicis, quod nulli  doctrina diuersa: hoc est testimonium ueritatis.



CAPUT XXII.

 Apostolos autem  omnia et scisse et tradidisse; quibus et omnes Scripturas edisserere Christus dignatus est, et Spiritum Sanctum misit, qui eos deduceret in omnem ueritatem.

Sed quoniam tam  expedita probatio est, ut si  statim proferatur, nichil iam sit retractandum;  ac si prolata non sit a nobis, locum interim demus diuerse parti, si quid putant ad infirmandam hanc prescriptionem mouere se posse. Solent dicere, non omnia Apostolos scisse  , eadem agitati dementia qua susum iusum  conuertunt  , omnia quidem Apostolos scisse, sed non omnia omnibus tradidisse; in utroque Christum reprehensioni subiicientes  , qui aut minus instructos, aut parum simplices Apostolos miserit. Quis  igitur integre mentis credere potest aliquid eos ignorasse, quos magistros Dominus dedit, indiuiduos habens  in comitatu, in discipulatu, in conuictu; quibus obscura queque seorsim disserebat, illis dicens datum esse cognoscere arcana, que populo intelligere non liceret? Latuit aliquid  Petrum  , edificande Ecclesie petram dictum , claues regni celorum consecutum, et soluendi et alligandi in celis et in terris potestatem? Latuit et Ioannem  aliquid, dilectissimum Domino, pectori eius incubantem, cui soli Dominus Iudam traditorem premonstrauit, quem loco suo filium Marie demandauit? Quid eos ignorasse uoluit, quibus etiam gloriam suam exhibuit, et Moysen et Heliam, et insuper de celo Patris uocem? non quasi ceteros reprobans, sed quoniam in tribus testibus stabit omne uerbum . Ignorauerunt itaque et illi, quibus post resurrectionem quoque in itinere omnes Scripturas edisserere dignatus est? Dixerat plane aliquando: Multa habeo adhuc uobis loqui, sed non potestis modo ea sustinere : tamen  adiiciens: Cum uenerit ille Spiritus ueritatis, ipse uos deducet in omnem ueritatem, ostendit illos nichil ignorasse, quos omnem ueritatem consecuturos per Spiritum ueritatis repromiserat; et utique impleuit repromissum, probantibus Actis Apostolorum descensum Spiritus Sancti.  Quam Scripturam qui non recipiunt,  nec Spiritus Sancti esse possunt, qui necdum  Spiritum  possint agnoscere discentibus missum, sed nec Ecclesiam defendere, qui, quando et quibus incunabulis institutum est hoc corpus, probare non habent.  Tanti est enim illis non habere probationes eorum que defendunt,  ne pariter admittantur traductiones eorum que mentiuntur.



CAPUT XXIII.

In Petro enim non reprehensam ignorantiam aliquam a Paulo, sed conuersationem.

Proponunt ergo ad suggillandam ignorantiam aliquam Apostolorum, quod Petrus, et qui cum eo, reprehensi sint a Paulo. Adeo, inquiunt, aliquid eis defuit; ut ex hoc etiam illud struant, potuisse postea pleniorem scientiam superuenire, qualis obuenerit  Paulo reprehendendi antecessores. Possumus et hic Acta Apostolorum repudiantibus dicere: prius est uti ostendatis quis iste Paulus, et quid ante Apostolum, et quomodo Apostolus: quatenus et alias ad questiones plurimum eo utuntur. Neque enim, si ipse se apostolum de persecutore profitetur, sufficit unicuique examinate  credenti; quando nec Dominus ipse de se testimonium dixerit.  Sed credant  sine Scripturis, ut credant aduersus Scripturas; tamen doceant, ex eo quod allegant Petrum a Paulo reprehensum, aliam Euangelii formam a Paulo superductam, citra eam quam premiserat Petrus et ceteri. Quin  , demutatus in predicatorem de persecutore, deducitur ad fratres a fratibus, ut unus ex fratribus, et ad illos ab illis qui ab Apostolis fidem  induerant. Dehinc, sicut ipse enarrat, ascendit in Hierosolyma cognoscendi Petri caussa, ex officio et  iure scilicet eiusdem fidei et predicationis. Nam et illi non essent mirati de persecutore factum predicatorem, si aliquid contrarium predicaret; nec Dominum preterea magnificassent, quia aduersarius eius Paulus obuenerat. Itaque et dexteramei dederunt, signum concordie et conuenientie; et inter se distributionem officii ordinauerunt, non separationem Euangelii; nec ut aliud alter, sed ut aliis alter predicarent, Petrus in Circumcisionem, Paulus in Nationes  . Ceterum, si  reprehensus est Petrus, quod cum conuixisset ethnicis, postea se a conuictu eorum se parabat personarum respectu; utique conuersationis fuit uitium, non predicationis. Non enim ex hoc alius Deus, quam Creator; et alius Christus, quam ex Maria, et alia spes quam resurrectio annuntiabatur.



CAPUT XXIu.


Idque reprehensionis usurpatum fuisse pro temporibus, personis, et caussis.

Non mihi tam bene est, imo non mihi tam male est, ut Apostolos committam. Sed quoniam peruersissimi isti illam reprehensionem ad hoc obtendunt, ut suspectam faciant doctrinam superiorem, respondebo quasi pro Petro: ipsum Paulum dixisse, factum se esse omnibus omnia, Iudeis iudeum, non iudeis non iudeum, ut omnes lucrificaret  . Adeo pro temporibus et personis et caussis quedam reprehendebant, in que et ipsi eque pro temporibus et personis et caussis committebant: quemadmodum si et Petrus reprehenderet Paulum, quod prohibens circumcisionem,  circumciderit ipse Timotheum. uiderint qui de Apostolis iudicant.  Bene quod Petrus  Paulo et in martyrio adequatur. Sed etsi  in tertium usque celum ereptus Paulus, et in paradisum delatus audiit quedam illic, non possunt uideri fuisse que illum in aliam doctrinam instructiorem prestarent, cum ita fuerit conditio eorum, ut nulli hominum proderentur. Quod si ad alicuius conscientiam manauit nescio quid illud, et hoc se aliqua heresis sequi affirmat, aut Paulus secreti proditi reus est, aut et alius postea in paradisum ereptus debet ostendi, cui permissum sit eloqui, que Paulo mutire non liquit.



CAPUT XXu.

Neque uero occultum aliquod euangelium predicasse Apostolos.

Sed ut diximus, eadem dementia est, cum confitentur quidem, nichil Apostolos ignorasse, nec diuersa  inter se predicasse; non tamen  omnia uolunt illos omnibus reuelasse: quedam enim  palam, et uniuersis; quedam secreto, et paucis demandasse: quia et hoc uerbo usus est Paulus ad Timotheum: O Timothee, depositum custodi  . Et rursum: Bonum depositum serua. Quod hoc depositum est tacitum  , ut alteri doctrine deputetur? An illius denuntiationis, de qua ait: Hanc denuntiationem commendo apud te, fili  Timothee. Item illius precepti, de quo ait: Denuntio tibi ante Deum,  qui uiuificat  omnia, et Iesum Christum, qui testatus est sub Pontio Pilato bonam confessionem, custodias preceptum  Quod autem preceptum, et  que denuntiatio? Ex supra et infra scriptis intelligetur  non nescio quid subostendi hoc dicto de remotiore doctrina  ,  sed potius inculcari de non admittenda alia preter eam, quam audierat ab ipso, et, puto, palam  . Coram multis, inquit, testibus . Quos multos testes si nolunt  Ecclesiam intelligi, nichil interest, quando nichil tacitum fuerit, quod sub multis testibus proferebatur. Sed nec quia uoluit illum hec fidelibus hominibus demandare, qui idonei sint et alios  docere  id quoque ad  argumentum occulti alicuius Euangelii interpretandum est. Nam cum dicit, hec, de eis dicit, de quibus in presenti scribebat; de occultis autem, ut de absentibus apud conscientiam, non hec, sed illa dixisset.



CAPUT XXuI.

Quanquam non passim, nec inconsiderate omnibus predicauerint Apostoli.

Porro consequens erat, ut cui demandabat Euangelii administrationem, non passim, nec inconsiderate administrandam, adiiceret secundum dominicam uocem, ne margaritam porcis, et sanctum canibus iactaret . Dominus palam edixit, sine ulla significatione alicuius tecti  sacramenti. Ipse preceperat, si quid in tenebris et in abscondito audissent,  in luce et in tectis predicarent . Ipse per similitudinem prefigurauerat,  ne unam mnam, id est unum uerbum eius, sine fructu in abdito  reseruarent. Ipse docebat, lucernam non sub modio  abstrudi  solere, sed in candelabrum constitui, ut luceat omnibus qui in domo sunt . Hec Apostoli, aut neglexerunt, aut minime intellexerunt  , si non adimpleuerunt abscondentes aliquid de lumine, id est, de Dei uerbo et  Christi sacramento. Neminem quod scio uerebantur, non Iudeorum uim, non ethnicorum; quo magis utique in Ecclesia libere predicabant, qui in synagogis et in locis publicis non tacebant. Imo neque Iudeos conuertere, neque ethnicos inducere potuissent, nisi quod credi ab eis uolebant  ordine  exponerent: multo magis iam credentibus Ecclesiis nichil subtraxissent, quod aliis paucis seorsum demandarent. Quanquam, etsi quedam inter domesticos, ut ita dixerim, disserebant, non tamen ea fuisse credendum est, que aliam regulam fidei superducerent, diuersam et contrariam illi, quam Catholice  in medium proferebant; ut alium Deum  in ecclesia dicerent, alium in hospitio; aliam Christi substantiam designarent in aperto, aliam in secreto; aliam spem resurrectionis apud omnes annuntiarent, aliam apud paucos: cum ipsi obsecrarent  in Epistolis suis, ut idipsum et unum loquerentur omnes, et non essent schismata et dissensiones in Ecclesia , quia siue Paulus, siue alii, eadem predicarent. Alioquin meminerant:  Sit sermo uester, est, est; non, non; quod amplius, hoc a malo est ; ne scilicet  Euangelium in diuersitate tractarent.



CAPUT XXuII.

Unam etiam regulam fidei eos instituisse, tam ad ecclesias correptas postea emendatas, quam ad eas quas  commendarunt.

 Si ergo incredibile est, uel ignorasse Apostolos plenitudinem predicationis, uel non omnem ordinem regule omnibus edidisse, uideamus ne forte  Apostoli quidem simpliciter et plene  , Ecclesie autem suo uitio aliter acceperint quam Apostoli proferebant. Omnia ista scrupulositatis incitamenta inuenias pretendi ab hereticis. Tenent correptas ab Apostolo Ecclesias: O insensati Galate, quis uos fascinauit? et: Tam bene  currebatis, quis uos impediit? ipsumque principium: Miror quod sic tam cito transferemini ab eo qui uos  uocauit in gratia, ad  aliud euangelium. Item ad Corinthios scriptum, quod essent adhuc carnales, qui lacte educarentur, nondum idonei ad pabulum; qui putarent se scire aliquid, quando nondum scirent quemadmodum scire oporteret. Cum correptas ecclesias opponunt, credant emendatas. Sed et illas recognoscant,  de quarum fide et scientia et conuersatione Apostolus gaudet, et Deo gratias agit: que tamen hodie cum illis correptis unius institutionis iura miscent.



CAPUT XXuIII.

Quod autem apud multos unum inuenitur, non censeri erratum, sed traditum.

Age nunc, omnes errauerint; deceptus sit Apostolus de testimonio reddendo quibusdam  ; nullam  respexerit Spiritus Sanctus, uti eam in ueritatem deduceret , ad hoc missus a Christo, ad hoc postulatus de Patre, ut esset doctor ueritatis ; neglexerit officium Dei uillicus, Christi uicarius, sinens Ecclesias aliter interim intelligere, aliter credere, quam  ipse per Apostolos predicabat: ecquid uerisimile est, ut tot ac tante in unam fidem errauerint?  Nullus inter multos euentus unus est exitus: uariasse debuerat error  doctrine Ecclesiarum. Ceterum, quod apud multos unum inuenitur, non est erratum, sed traditum  . Audeat ergo aliquis dicere illos errasse qui tradiderunt?



CAPUT XXIX.


Hereses potius errasse, que uera doctrina sunt posteriores.

 Quoquo modo sit erratum; tamdiu utique regnauit  error, quamdiu hereses non erant  . Aliquos Marcionitas et ualentinianos liberanda ueritas expectabat: interea perperam euangelizabatur, perperam credebatur  , tot millia millium perperam tincta, tot opera fidei perperam administrata  , tot uirtutes, tot carismata  perperam operata, tot sacerdotia, tot ministeria  perperam functa, tot denique martyria in uacuum coronata  . Aut si nec perperam, nec in uacuum  , quale est ut ante res Dei currerent  , quam cuius Dei notum esset; ante Christiani, quam Christus inuentus, ante heresis,  quam uera doctrina? Sed enim in omnibus ueritas imaginem antecedit; post rem similitudo succedit. Ceterum satis ineptum, ut prior in doctrina  heresis habeatur; uel quoniam ipsa est que futuras hereses et cauendas prenuntiauit  . Ad eius doctrine Ecclesiam scriptum est, imo ipsa doctrina ad Ecclesiam suam  scribit: Etsi Angelus de celo aliter euangelizauerit citra quam nos, anathema sit .



CAPUT XXX.

Marcionem enim et ualentinum, in catholicam primo doctrinam apud Ecclesiam romanensem sub episcopatu Eleutheri credidisse; donec ob inquietam curiositatem  semel et iterum eiecti, nouissime in perpetuum dissidium relegati, uenena doctrinarum suarum disseminarunt. Atque idem de aliis iudicium, qui uirtutibus et miraculis nouos se apostolos esse probare nequeunt.

Ubi tunc Marcion, ponticus nauclerus, stoice studiosus? Ubi ualentinus platonice sectator? Nam constat illos, neque adeo olim fuisse, Antonini fere principatu, et  in catholice primo  doctrinam credidisse apud Ecclesiam romanensem, sub episcopatu  Eleutherii benedicti  , donec  ob inquietam semper eorum curiositatem, qua fratres quoque uitabant   semel et iterum eiecti  , Marcion quidem cum ducentis sestertiis que Ecclesie intulerat, nouissime in perpetuum discidium  relegati   , uenena doctrinarum suarum disseminauerunt. Postmodum idem Marcion, penitentiam confessus  cum conditioni  date sibi occurrit  , ita pacem recepturus,  si ceteros quos perditioni erudisset, Ecclesie restitueret, morte preuentus est. Oportebat enim hereses esse . Nec tamen ideo bonum hereses, quia eas oportebat, quasi non et malum oportuerit esse. Nam et Dominum tradi oportebat; sed ue traditori ? ne quis  etiam hinc hereses defendat  . Si  et Apellis stemma retractandum est, tam non uetus et ipse quam Marcion institutor et preformator eius: sed lapsus in feminam  desertor  continentie  marcionensis, ab oculis sanctissimi magistri Alexandriam secessit; inde post annos  regressus non melior, nisi tantum qua iam non marcionites, in alteram feminam impegit, illam uirginem Philumenen, quam supra edidimus, postea uero immane prostibulum et ipsam, cuius energemate circumuentus, quas  ab ea didicit phaneroseis scripsit. Adhuc in seculo supersunt qui meminerint eorum, etiam proprii discentes et successores ipsorum, ne se  posteriores negare possint. Quanquam et de operibus suis, ut dixit Dominus, reuincuntur . Si enim Marcion Nouum Testamentum a uetere separauit, posterior est eo quod separauit; quia separare non posset, nisi quod unitum fuit. Unitum ergo ante quam separaretur, postea separatum, posteriorem  ostendit separatorem. Item ualentinus, aliter exponens, et sine dubio emendans, hoc omnino quicquid emendat, ut mendosum retro, anterius fuisse demonstrat  . Hos ut  insigniores et frequentiores adulteros ueritatis nominamus. Ceterum et Nigidius nescio quis  , et Hermogenes, et multi alii qui  adhuc ambulant peruertentes uias Dei  , ostendant mihi ex qua auctoritate prodierunt. Si alium Deum predicant, quomodo eius Dei rebus et litteris et nominibus utuntur aduersus quem predicant? si eumdem, quomodo aliter?  Probent se nouos apostolos esse: dicant Christum iterum descendisse, iterum ipsum docuisse, iterum crucifixum, iterum mortuum, iterum resuscitatum: sic enim Apostolos solet  facere  , dare illis preterea uirtutem eadem signa edendi, que et  ipse.  uolo igitur  et uirtutes eorum proferri; nisi quod agnosco maximam uirtutem eorum, qua Apostolos in peruersum emulantur: illi enim  de mortuis uiuos faciebant  , isti  de uiuis mortuos faciunt.



CAPUT XXXI.


Id itaque esse uerum et dominicum, quod prius sit traditum; falsum, quod posterius.

Sed ab excessu  reuertar ad principalitatem ueritatis  , et posteritatem mendacitatis  disputandam, ex illius quoque parabole patrocinio, que bonum semen frumenti a Domino seminatum in primore constituit  , auenarum autem sterilis feni adulterium  ab inimico diabolo  postea superducit. Proprie  enim doctrinarum distinctionem figurat, quia et alibi uerbum Dei seminis similitudo est. Ita ex ipso ordine manifestatur, id esse dominicum et uerum, quod sit prius traditum; id autem extraneum et falsum, quod sit posterius immissum. Ea sententia manebit aduersus posteriores quasque hereses,  quibus nulla constantia de conscientia competit  ad defendendam sibi ueritatem.



CAPUT XXXII.

Si interim quedam sint hereses etiam inde ab etate apostolica; prescribendum uti euoluant ordinem episcoporum suorum, ita per successiones ab initio decurrentem, ut primus ille episcopus aliquem ex Apostolis aut apostolicis uiris habeat antecessorem, quemadmodum Smyrneorum et Romanorum Ecclesie; quod cum probare non possim, in communicationem non recipiantur.

Ceterum, si que audent interserere se etati apostolice, ut ideo uideantur ab Apostolis tradite, quia sub Apostolis fuerunt, possumus dicere: Edant ergo  origines Ecclesiarum suarum: euoluant ordinem episcoporum suorum, ita  per successiones ab initio decurrentem  , ut primus ille episcopus aliquem ex Apostolis, uel apostolicis uiris, qui tamen cum Apostolis perseuerauerit  , habuerit auctorem et antecessorem.  Hoc enim modo Ecclesie apostolice  census  suos deferunt:  sicut Smyrneorum Ecclesia  Polycarpum ab Ioanne conlocatum refert:  sicut Romanorum,  Clementem a Petro ordinatum edit  ; proinde  utique et cetere exhibent quos ab Apostolis  in episcopatum constitutos apostolici seminis traduces habeant  . Confingant tale aliquid Heretici. Quid enim illis post blasphemiam inlicitum est? Sed etsi confinxerint, nichil promouebunt. Ipsa enim doctrina eorum cum apostolica comparata, ex diuersitate et contrarietate sua pronuntiabit, neque apostoli alicuius auctoris esse, neque apostolici; quia sicut Apostoli non diuersa inter se docuissent, ita et apostolici non contraria Apostolis edidissent, nisi illi qui ab Apostolis didicerunt  aliter predicauerunt. Ad hanc itaque formam  probabuntur  ab illis ecclesiis, que licet nullum ex Apostolis, uel apostolicis, auctorem suum proferant, ut multo posteriores, que denique quotidie instituuntur; tamen in eadem fide conspirantes, non minus apostolice deputantur,  pro consanguinitate doctrine. Ita omnes hereses ad utramque formam nostris Ecclesiis prouocate, probent se quaqua putant apostolicas. Sed adeo nec sunt, nec probare possunt quod non sunt, nec recipiuntur in pacem et communicationem ab Ecclesiis quoquo modo apostolicis, scilicet  ob diuersitatem sacramenti nullo modo apostolice.



CAPUT XXXIII.

Quid quod iam tum ab Apostolis et demonstrate et  eierate fuerint, ex quibus et reliquas hereses omnes sua semina sumpsisse.

Adhibeo super hec ipsarum doctrinarum recognitionem, que tunc sub Apostolis fuerunt, ab iisdem Apostolis et demonstrate et  deierate. Nam et sic facilius traducentur, dum, aut iam tunc fuisse deprehendentur, aut ex illis que iam tunc fuerunt, semina  sumpsisse. Paulus, in prima ad Corinthios , notat negatores et dubitatores resurrectionis. Hec opinio propria  Sadduceorum; partem eius usurpat Marcion, et Apelles, et ualentinus, et si qui alii resurrectionem carnis infringunt. Et ad Galatas scribens , inuehitur in obseruatores et defensores circumcisionis et legis: Hebionis heresis  est. Timotheum instruens , nuptiarum quoque interdictores suggillat: ita instituunt Marcion et Apelles eius secutor. Aeque tangit eos, qui dicerent factam iam resurrectionem : id de se  ualentiniani asseuerant. Sed et cum genealogias indeterminatas nominat , ualentinus agnoscitur; apud quem Aeon ille nescio qui noui, et non unius nominis, generat e sua Charite  Sensum  et ueritatem; et hi eque procreant duos, Sermonem et uitam; dehinc et isti generant Hominem et Ecclesiam: estque hec prima ogdoas  eonum. Exinde decem alii, et duodecim reliqui eones miris nominibus oriuntur, in meram  fabulam triginta eonum. Idem apostolus, cum improbat elementis seruientes, aliquid Hermogenis  ostendit, qui, materiam non natam introducens, Deo non nato eam comparat, et ita matrem elementorum deam faciens, potest ei seruire quam Deo comparat. Ioannes uero, in Apocalypsi, idolothyta edentes et stupra committentes iubet  castigare: sunt et nunc alii nicolaite, Caiana  heresis dicitur. At in epistola eos maxime antichristos uocat, qui Christum negarent in carne uenisse, et qui non putarent Iesum esse Filium Dei: illud Marcion,  hoc Hebion uindicauit. Simoniane autem magie disciplina, angelis seruiens, utique et ipsa inter idololatrias deputabatur, et a Petro Apostolo in ipso Simone damnabatur.



CAPUT XXXIu.

Atque adeo cum habeant cum illis consortium sue predicationis,  habere etiam damnationis consortium, maxime cum ab Apostolis prenuntiate fuerint.

Hec sunt, ut arbitror, genera doctrinarum adulterinarum, que sub Apostolis fuisse ab ipsis Apostolis discimus; et tamen nullam inuenimus institutionem, inter tot diuersitates  peruersitatum, que de Deo creatore uniuersorum controuersiam mouerit.  Nemo alterum Deum ausus est suspicari. Facilius de Filio quam de Patre hesitabatur, donec Marcion preter Creatorem alium Deum solius bonitatis induceret; Apelles creatorem angelorum  nescio quem gloriosum superioris Dei, faceret Deum legis et Isrelis, illum igneum affirmans; ualentinus eonas suos spargeret, et unius eonis uitium in originem  deduceret Dei creatoris. His solis, et his primis reuelata est ueritas Diuinitatis, maiorem scilicet dignationem et pleniorem gratiam a diabolo consecutis, qui Deum sic quoque uoluerit emulari, ut de doctrinis uenenorum, quod Dominus negauit, ipse faceret discipulos super magistrum. Eligant igitur sibi tempora uniuerse hereses, que quando fuerint, dummodo  intersit que quando, dum  de ueritate non sint. Utique que ab Apostolis nominate non  fuerunt, sub Apostolis  fuisse non possunt: si enim fuissent, nominarentur et ipse, ut et ipse cercende. Que uero sub Apostolis fuerunt, in sua nominatione damnantur  . Siue ergo eedem nunc  sunt aliquanto expolitiores, que sub Apostolis rudes, habent suam exinde damnationem; siue alie quidem fuerunt,  alie autem postea oborte  , quidam ex illis  usurpauerunt,  habendo cum eis consortium predicationis, habeant necesse est etiam consortium  damnationis; precedente illo fine  supradicto posteritatis, quo, etsi nichil de damnatitiis participarent  , de etate sola preiudicarentur; tanto magis adultere, quanto nec ab  Apostolis nominate. Unde firmius constat, has esse, que adhuc tunc nuntiabantur future.



CAPUT XXXu.

Nullam autem e contrario dictarum prescriptionum competere aduersus nostram disciplinam.

His definitionibus prouocate a nobis et reuicte hereses omnes, siue que  postere, siue que cetanee Apostolorum, dummodo diuerse; siue generaliter, siue specialiter notate ab eis, dummodo predamnate; audeant respondere et ipse aliquas eiusmodi prescriptiones aduersus nostram disciplinam.  Si enim negant ueritatem eius, debent probare illam quoque heresin esse  , eadem forma reuictam, qua ipse reuincuntur; et ostendere simul ubinam querenda sit ueritas, quam apud illas non esse iam constat. Posterior nostra res non est, imo omnibus prior est: hoc erit testimonium ueritatis, ubique occupantis principatum.  Ab Apostolis utique non damnatur, imo defenditur: hoc erit indicium proprietatis. Quam enim non damnant  , qui  extraneam quamque damnauerunt  , suam ostendunt, ideoque et defendunt.



CAPUT XXXuI.

Percurrenti enim Ecclesias apostolicas, apud quas adhuc ipse cathedre apostolorum suis locis presidentur,  et inter eas Romanam, unde nobis quoque auctoritas presto est  constabit eamdem ab Apostolis suam potasse fidem,  per quam aqua signat, Spiritus Sanctus uestit, Eucaristia pascit.

Age iam, qui uoles curiositatem melius exercere in negotio salutis tue,  percurre Ecclesias apostolicas, apud quas  ipse adhuc cathedre Apostolorum suis locis president  ; apud quas  ipse authentice littere eorum recitantur, sonantes uocem et  representantes faciem uniuscuiusque  . Proxima  est tibi Achaia? habes Corinthum. Si non longe es a Macedonia, habes Philippos, habes Thessalonicenses  . Si potes in Asiam tendere, habes Ephesum. Si autem Italie adiaces  , habes Romam  ,  unde nobis quoque auctoritas presto est  . Ista quam felix  Ecclesia!  cui  totam doctrinam Apostoli cum sanguine suo profuderunt;  ubi Petrus passioni Dominice adequatur; ubi Paulus Ioannis  exitu coronatur; ubi Apostolus Ioannes, posteaquam, in oleum igneum demersus, nichil passus est, in insulam relegatur; uideamus quid didicerit, quid docuerit, cum Africanis quoque Ecclesiis contesserarit  . Unum Deum nouit, creatorem uniuersitatis, et Christum Iesum ex uirgine Maria Filium Dei creatoris, et carnis resurrectionem; Legem et Prophetas cum euangelicis et apostolicis litteris  miscet, et inde potat  fidem; eam   aqua signat,  Sancto Spiritu uestit, eucaristia pascit, ad martyrium  exhortatur, et ita aduersus hanc institutionem neminem recipit. Hec est institutio, non dico iam que futuras hereses prenuntiabat, sed de qua hereses prodierunt. Sed non fuerunt ex illa  , ex quo facte sunt aduersus illam. Etiam de oliue nucleo mitis et optime  et necessarie  asper oleaster oritur;  etiam de papauere ficus gratissime et suauissime uentosa et uana caprificus exsurgit  . Ita et hereses de nostro frutice, non nostro genere; ueritatis grano, sed mendacio syluestres  .



CAPUT XXXuII.

Cum igitur iis ueritas adiudicetur quicumque in ea regula  incedimus, quam Ecclesia ab Apostolis accepit; constare propositum suum non esse admittendos hereticos ad ineundam de Scripturis prouocationem, cum christiani non sint, et proinde exheredati a possessione christianarum litterarum.

Si hec ita se habent, ut ueritas nobis adiudicetur, quicumque in ea regula incedimus quam Ecclesia ab Apostolis, Apostoli a Christo, Christus a Deo tradidit  , constat ratio propositi nostri, definientis non esse  admittendos hereticos ad ineundam  de Scripturis prouocationem, quos sine Scripturis probamus ad Scripturas non pertinere. Si enim heretici sunt, christiani esse non possunt, non a Christo habendo quod de sua electione sectati hereticorum nomine  admittunt. Ita non christiani, nullum ius capiunt christianarum litterarum. Ad quos merito dicendum est: Qui estis? quando, et unde uenistis? quid in meo agitis, non mei? quo denique, Marcion, iure syluam meam cedis? qua licentia, ualentine, fontes meos transuertis? qua potestate, Apelles, limites meos commoues  ? Quid hic ceteri ad uoluntatem uestram seminatis et pascitis? Mea est possessio; olim possideo  : habeo origines firmas, ab ipsis  auctoribus quorum fuit res. Ego sum heres Apostolorum.  Sicut cauerunt testamento suo, sicut fidei commiserunt  , sicut adiurauerunt, ita teneo. uos certe exheredauerunt semper et abdicauerunt, ut extraneos, ut inimicos. Unde autem extranei et inimici Apostolis heretici, nisi ex diuersitate doctrine, quam unusquisque de suo arbitrio aduersus Apostolos, aut protulit, aut recepit?



CAPUT XXXuIII.

Maxime cum illis non possit succedere corruptela doctrine sine corruptela instrumentorum, usurpata in Scripturis detractione, uel adiectione, uel transmutatione, et interpolatione, qua alius manu Scripturas, alius sensus expositione interuertit.

Illic igitur et Scripturarum et expositionum adulteratio  deputanda est, ubi diuersitas doctrine inuenitur. Quibus fuit propositum aliter docendi, eos necessitas cegit  aliter disponendi instrumenta doctrine. Alias enim non potuissent aliter docere, nisi aliter haberent per que docerent  . Sicut illis non potuisset succedere corruptela doctrine sine corruptela instrumentorum  eius; ita et nobis  integritas doctrine non competisset sine integritate eorum, per que  doctrina tractatur. Etenim quid contrarium nobis in nostris? quid de proprio intulimus, ut aliquid contrarium ei quod esset  in Scripturis deprehensum, detractione, uel adiectione, uel transmutatione remediaremus? Quod sumus, hoc sunt  Scripture ab initio suo; ex illis sumus, antequam aliter fuit  , antequam a uobis interpolarentur. Cum autem omnis interpolatio posterior credenda sit, ueniens utique ex caussa emulationis, que neque prior, neque domestica unquam est eius quod emulatur, tam incredibile est sapienti cuique, ut nos adulterum stylum intulisse uideamur Scripturis, qui sumus et primi et ex ipsis  , quam illos non intulisse, qui sunt et posteri et aduersi. Alius manu Scripturas, alius sensus expositione interuertit. Neque enim si ualentinus  integro  instrumento uti uidetur, non callidiore ingenio, quam Marcion, manus intulit ueritati  . Marcion enim exerte et palam  machera, non stylo usus est; quoniam  ad materiam suam cedem Scripturarum confecit. ualentinus autem pepercit; quoniam non ad materiam Scripturas, sed materiam ad Scripturas excogitauit: et tamen plus abstulit, et plus adiecit, auferens proprietates singulorum quoque uerborum, et adiiciens dispositiones non comparentium rerum.



CAPUT XXXIX.

In eo comparandi illis qui uirgiliocentonas et Homerocentonas composuisse leguntur.

 Hec sunt  ingenia de spiritalibus nequitie, cum quibus luctatio est nobis, fratres, merito contemplanda, fidei  necessaria, ut electi manifestentur, ut reprobi detegantur. Et ideo habent uim, et  excogitandis instruendisque erroribus facilitatem  , non adeo mirandam, quasi difficilem et inexplicabilem, cum de secularibus quoque scripturis exemplum presto sit eiusmodi facilitatis. uides hodie   ex uirgilio  fabulam in totum aliam componi  , materia secundum uersus, uersibus secundum materiam concinnatis.  Denique Osidius  Geta Medeam tragediam  ex uirgilio plenissime exsuxit  . Meus quidem propinquus ex eodem peta inter cetera styli sui otia  Pinacem Cebetis explicuit.  Homerocentones etiam uocari solent, qui de carminibus Homeri propria opera more centonario ex multis hinc inde compositis in unum sarciunt corpus. Et utique fecundior diuina litteratura ad facultatem cuiuscumque  materie. Nec periclitor dicere ipsas quoque Scripturas sic esse ex Dei uoluntate dispositas, ut hereticis materias subministrarent, cum legam oportere hereses esse, que sine Scripturis esse non possunt.



CAPUT XL.


Fieri hec autem eodem diaboli instinctu, qui ipsas quoque res sacramentorum diuinorum in idolorum mysteriis emulatur; exempli gratia, qui quosdam tinguit, expiationem delictorum de lauacro repromittit, signat in frontibus, celebrat et panis oblationem.

Sequetur  , a quo intellectus interuertatur  eorum que ad hereses faciant? A diabolo scilicet, cuius sunt partes  interuertendi ueritatem, qui ipsas quoque res sacramentorum diuinorum,  idolorum mysteriis emulatur. Tingit et ipse quosdam, utique credentes et fideles suos;  expositionem  delictorum de lauacro repromittit; et si adhuc  memini  ,  Mithara   signat illic in  frontibus milites suos; celebrat et panis oblationem, et imaginem resurrectionis inducit, et  sub gladio redimit coronam. Quid? quod et summum Pontificem unius nuptiis  statuit, habet et uirgines, habet et continentes.  Ceterum, si Nume Pompilii superstitiones reuoluamus, si sacerdotalia officia, insignia, et priuilegia, si sacrificalia  ministeria, et instrumenta, et uasa ipsorum sacrificiorum, ac piaculorum et uotorum, curiositates consideremus, nonne manifeste diabolus  morositatem illam iudaice legis imitatus est? Qui ergo ipsas res, de quibus sacramenta Christi administrantur, tam emulanter affectauit exprimere in negotiis idololatrie, utique et idem et eodem ingenio gestiit et potuit instrumenta quoque diuinarum rerum  et sanctorum  christianorum, sensum de sensibus, uerba de uerbis, parabolas de parabolis profane et emule fidei attentare  . Et ideo, neque a diabolo immissa esse spiritalia nequitie, ex quibus etiam hereses ueniunt, dubitare quis debet, neque ab idololatria distare hereses, cum et auctoris et operis eiusdem sint, cuius et idololatria. Deum, aut fingunt alium aduersus Creatorem, aut, si unicum Creatorem confitentur, aliter eum disserunt, quam in uero est. Itaque omne mendacium quod de Deo dicunt, quoddammodo genus est idololatrie  .



CAPUT XLI.

Non omittendam denique, qua contra eos prescribamus,  ipsius etiam heretice conuersationis descriptionem; ubi quis catechumenus, quis fidelis, incertum; pariter enim adeunt, pariter audiunt, pariter orant; qui pacem cum omnibus miscent; quorum mulieres audeant exorcismos agere, forsitan et tinguere; quorum ordinationes temerarie, et alius hodie episcopus, cras alius, hodie diaconus, qui cras lector, hodie presbyter qui cras laicus, nam et laicis sacerdotalia munera iniungere.

Non omittam ipsius etiam conuersationis heretice descriptionem, quam futilis, quam terrena, quam humana sit, sine grauitate, sine auctoritate, sine disciplina, ut fidei sue congruens. In primis quis catechumenus, quis fidelis, incertum est; pariter adeunt,  pariter audiunt, pariter orant; etiam ethnici si superuenerint,  sanctum canibus, et porcis margaritas, licet non ueras, iactabunt. Simplicitatem uolunt esse prostrationem discipline, cuius penes nos curam lenocinium uocant. Pacem quoque passim cum omnibus miscent: nichil enim interest illis, licet diuersa tractantibus, dum ad unius ueritatis expugnationem conspirent. Omnes tument, omnes scientiam pollicentur. Ante sunt perfecti catechumeni, quam edocti  . Ipse mulieres heretice, quam procaces! que audeant docere, contendere, exorcismos agere, curationes repromittere, forsitan  et tingere. Ordinationes eorum temerarie, leues,  inconstantes: nunc   neophytos conlocant, nunc  seculo obstrictos, nunc apostatas nostros, ut gloria eos obligent, quia ueritate non possunt. Nusquam facilius proficitur, quam in castris rebellium, ubi ipsum esse illic, promereri est. Itaque alius hodie episcopus, cras alius; hodie diaconus, qui cras lector; hodie presbyter, qui cras laicus: nam et laicis  sacerdotalia munera iniungunt.



CAPUT XLII.

In uerbi quoque administratione negotium illis esse non ethnicos conuertendi, sed nostros euertendi; nec suis presidibus reuerentiam prestent: et hinc apud eos schismata non parere, quantumuis tamen a regulis suis inter se uarient et etiam ab auctoribus suis.

 De uerbi autem administratione quid dicam,  cum hoc sit negotium illis, non ethnicos conuertendi  , sed nostros euertendi? Hanc magis gloriam captant, si stantibus ruinam, non si iacentibus eleuationem operentur; quoniam et ipsum opus eorum non de suo proprio edificio uenit, sed de ueritatis destructione. Nostra suffodiunt, ut sua edificent.  Adime illis legem  Moysi, et Prophetas, et creatorem Deum, accusationem eloqui non habent. Ita fit ut ruinas facilius operentur stantium edificiorum, quam exstructiones iacentium ruinarum. Ad hec solummodo opera humiles, et blandi, et summissi agunt. Ceterum, nec suis presidibus reuerentiam nouerunt. Et hoc est quod schismata apud hereticos fere non  sunt; quia, cum sint, non parent.  Schisma est  unitas ipsis  . Mentior si non etiam a regulis suis uariant inter se, dum unusquisque proinde suo arbitrio modulatur que accepit, quemadmodum de suo arbitrio ea composuit ille qui tradidit. Agnoscit naturam suam, et originis sue morem, profectus rei. Idem licuit ualentinianis quod ualentino, idem Marcionitis quod Marcioni, de arbitrio suo fidem innouare. Denique penitus inspecte hereses omnes in multis cum auctoribus dissentientes deprehenduntur. Plerique nec Ecclesias habent, sine matre, sine sede, orbi fide, extorres, sine lare  uagantur.



CAPUT XLIII.

Notata etiam fuisse eorum commercia cum magis, circulatoribus, astrologis, philosophis; adeo ut doctrine  ipsorum non uere index sit disciplina non bona.

Notata  sunt etiam commercia hereticorum cum magis quampluribus: cum circulatoribus, cum astrologis  , cum philosophis, curiositati scilicet deditis: QUAERITE ET INuENIETIS, ubique meminerunt. Adeo et de genere conuersationis qualitas fidei estimari potest:  doctrine index  disciplina est. Negant Deum timendum; itaque libera sunt illis omnia et soluta. Ubi autem Deus non timetur, nisi ubi non est? Ubi Deus non est, nec ueritas ulla est; ubi ueritas nulla est  , merito et talis disciplina est. At ubi Deus, ibi metus in Deum, qui est initium sapientie. Ubi metus in Deum, ibi grauitas honesta  , et  diligentia attonita, et cura sollicita, et  allectio  explorata,  et  communicatio deliberata, et  promotio emerita,  et  subiectio religiosa, et  apparitio deuota, et  processio modesta  , et Ecclesia unita, et Dei omnia.



CAPUT XLIu.

Postremo si forte prescriptionibus his non moueantur, ad futuri iudicii metum, et hereticos prouocat, et eos qui aures hereticis accommodant.

Proinde hec  pressioris  apud nos testimonia discipline ad probationem ueritatis accedunt; a qua diuertere nemini expedit, qui meminerit futuri iudicii quo omnes nos necesse est apud Christi tribunal astare reddentes rationem in primis ipsius fidei. Quid ergo dicent qui illam stuprauerint adulterio heretico, uirginem traditam a Christo? Credo, allegabunt, nichil unquam sibi ab illo uel ab apostolis eius,  de seris  et peruersis doctrinis futuris prenuntiatum, et  de cauendis abominandisque  preceptum. Agnoscant  suam potius culpam quam illorum, qui nos tanto ante  prestruxerunt. Adiicient preterea multa de auctoritate cuiusque doctoris heretici; illos maxime doctrine sue fidem confirmasse,  mortuos suscitasse, debiles reformasse, futura significasse, uti merito apostoli crederentur  . Quasi nec hoc scriptum sit, uenturos multos qui etiam uirtutes maximas ederent  , ad fallaciam muniendam corrupte predicationis. Itaque ueniam merebuntur? Qui  uero memores dominicarum et apostolicarum denuntiationum in fide integri  steterint, credo de uenia periclitabuntur, respondente Domino: »Prenuntiaueram  plane futuros fallacie magistros in meo nomine et Prophetarum et Apostolorum etiam; et discentibus meis eadem ad uos predicare mandaueram; semel euangelium et eiusdem regule doctrinam apostolis meis delegaueram; sed cum uos non crederetis,  libuit mihi postea aliqua inde mutare  : resurrectionem promiseram etiam carnis; sed recogitaui ne implere non possem: natum me ostenderam ex uirgine; sed postea turpe mihi uisum est: patrem dixeram qui solem et pluuias fecit, sed alius me pater melior adoptauit: prohibueram uos aurem accommodare hereticis, sed erraui . . . ?« Talia  capit opinari eos qui exorbitant, et fidei  ueritatis periculum non cauent.



CAPUT XLu.

 Porro hoc institutum simul aggressus etiam specialiter, initio facto a iudaismo, hereticos omnes ad sua usque tempora recenset, et imprimis Dositheum, Sadduceos, Phariseos.

 Sed nunc quidem generaliter actum est a nobis aduersus hereses omnes, certis et iustis,  et necessariis prescriptionibus repellendas a conlatione Scripturarum. De reliquo, si Dei gratia annuerit, etiam specialiter quibusdam respondebimus  . Hec in fide ueritatis ci . . . . legentibus pax et gratia Domini nostri Iesu Christi in eternum.


 CONTRA HAERETICOS EXPLICIT.





Sequentia non leguntur in uetustissimo codice Agobardi.

 Quorum hereticorum, ut plura preteream, pauca perstringam.  Taceo enim iudaismi hereticos, Dositheum inquam Samaritanum, qui primus ausus est prophetas, quasi non in Spiritu Sancto locutos, repudiare. Taceo Sadduceos, qui ex huius erroris radice surgentes, ausi sunt ad hanc heresim etiam resurrectionem carnis negare. Pretermitto Phariseos, qui additamenta quedam legi adstruendo a Iudeis diuisi sunt: unde etiam hoc accipere ipsum quod habent nomen, digni fuerunt: cum his etiam Herodianos, qui Christum Herodem esse dixerunt.



CAPUT XLuI.

Deinde eos recenset, qui ex Euangelio heretici esse  uoluerunt, Simonem magum, Menandrum, Saturninum, Basilidem, Nicolaum.

 Ad eos me conuerto qui ex Euangelio heretici esse uoluerunt:  ex quibus est primus omnium Simon Magus, qui in Actis Apostolorum condignam meruit ab apostolo Petro iustamque sententiam. Hic ausus est summam se dicere uirtutem, id est, summum Deum, mundum autem ab angelis suis institutum,  a demone se oberrante  , quid esset sapientia, descendisse querendum apud Iudeos, se in phantasmate Dei non passum, sed esse quasi passum. Post hunc Menander discipulus ipsius, similiter magus, eadem dicens que Simon ipse: quicquid se Simon dixerat, hoc se Menander esse dicebat,  negans habere posse quemquam salutem, nisi in nomine suo baptizatus fuisset. Secutus est post hec et Saturninus, et hic similiter dicens, innascibilem   uirtutem id est Deum, in summis et illis  infinitis partibus et in superioribus manere, longe autem distantes ab hoc angelos inferiorem  mundum fecisse: et quia splendor quidam luminis desursum in inferioribus refulsisset, ad similitudinem illam superiorem propter illius luminis  angelos hominem instituere, angelos curasse: hunc super terram iacuisse reptantem: cuius lumen illud et uirtutem misericordiam  , scintillam saluam esse, cetera  hominis perire. Christum in substantia corporis non fuisse, et phantasmate tantum quasi passum fuisse; resurrectionem carnis nullo modo futuram esse. Postea Basilides hereticus erupit: hic esse dicit summum Deum nomine Abraxan, ex quo mentem creatam, quam grece appellat. Inde uerbum. Ex illo prouidentiam,  ex prouidentia uirtutem, et sapientiam: ex ipsis inde principatus, et potestates, et angelos factos, deinde infinitas angelorum editiones et probolas: ab istis angelis trecentos sexaginta quinque celos institutos, et mundum in honore Abraxe, cuius nomen hunc in se habebat numerum computatum. In ultimis quidem angelis, et qui nunc fecerunt mundum, nouissimum ponit Iudeorum Deum, id est, Deum legis et prophetarum; quem Deum negat, sed angelum dicit. Huic sortito obtigisse semen Abrahe, atque ideo hunc de terra Aegypti filios Isrel in terram Chanaam transtulisse.  Hunc turbulentiorem pre ceteris angelis, atque ideo et seditiones frequenter  et bella concutere, sed et humanum sanguinem fundere. Christum autem, non ab hoc qui  fecerit mundum, sed ab illo Abraxa missum uenisse in phantasmate: sine substantia carnis fuisse: hunc passum a Iudeis non esse, sed uice ipsius Simonem  crucifixum esse; unde nec in eum credendum esse qui sit crucifixus, ne quis confiteatur in Simonem credidisse. Martyria negat esse facienda. Carnis resurrectionem grauiter impugnat, negans salutem corporibus repromissam. Alter  hereticus Nicolaus emersit;  hic de septem diaconis, qui in Actis Apostolorum allecti sunt, fuit. Hic dicit tenebras in concupiscentia luminis, et quidem feda et obscena, fuisse: ex hac permixtione pudor est dicere que fetida et immunda sunt.

Aeones enim refert  quosdam turpitudinis natos  , et complexus, et permixtiones execrabiles,  obscenasque coniunctas, et quedam ex ipsis adhuc turpiora: natos preterea demones, et deos, et spiritus septem, et alia satis  sacrilega pariter et feda:  que referre erubescimus, et iam preterimus. Satis  est nobis quod totam istam heresim Nicolaitarum, Apocalypsis Domini grauissima sententie auctoritate damnauit, dicendo:  Quia hoc tenes, odisti doctrinam Nicolaitarum, quam et ego odi.



CAPUT XLuII.

Quibus adiungit Ophitas, Caineos, Sethoitas.

Accesserunt his heretici etiam illi, qui Ophite nuncupantur. Nam serpentem magnificant in tantum, utillum etiam ipsi Christo preferant. Ipse enim, inquiunt, scientie nobis boni et mali originem dedit. Huius animaduertens potentiam et maiestatem Moyses, inquiunt, ereum posuit serpentem: et quicunque ipsum  aspexerunt, sanitatem consecuti sunt. Ipse, aiunt preterea, Christus in Euangelio suo imitatur serpentis ipsius sacram potestatem, dicendo  : Et sicut Moyses exaltauit serpentem in deserto, ita exaltari oportet filium hominis:  ipsum introducunt ad benedicenda Eucaristia sua  . Sed tota istius erroris et scena et doctrina inde fluxit. Dicunt enim de illo summo primario eone complures alios eones extitisse inferiores; omnibus tamen istis eonem antistare,  cuius sit nomen Ialdabaoth. Hunc autem conceptum esse ex altero eone eonibus inferioribus permixto: seque postea, cum in superiora uoluisset eniti, grauitate materie permixta sibi, non potuisse ad superiora  peruenire, in medietate relictum, extendisse  totum, effecisse sic celum.  Ialdabaoth tamen inferius descendisse, et fecisse sibi filios septem: quem occlusisse superiora dilatatione; ut quia angeli que superiora essent, scire non possent, ipsum solum Deum putarent. uirtutes igitur illas et angelos inferiores hominem fecisse: et quia ab infirmioribus et mediocribus uirtutibus institutus esset, quasi uermem iacuisse reptantem. Illum uero eonem ex quo Ialdabaoth processisset, inuidia commotum,  scintillam quamdam iacenti homini immisisse qua excitatus per prudentiam saperet, et intelligere posset superiora. Sic rursum Ialdabaoth istum in indignationem conuersum ex semetipso edidisse uirtutem, et similitudinem serpentis: et hanc fuisse uirtutem  in paradiso, id est, istum fuisse serpentem, cui Eua quasi Filio Dei crediderat. Decerpsit, inquiunt, de fructu arboris, atque ideo generi humano scientiam bonorum et malorum contribuit. Christum autem non in substantia carnis fuisse, salutem carnis sperandam omnino non esse. Necnon etiam erupit alia quoque heresis,  que dicitur Caineorum.  Et ipsi enim magnificant Cain, quasi ex quadam potenti uirtute conceptum, que operata sit in ipso. Nam Abel ex inferiore uirtute conceptum, procreatum,  et ideo inferiorem repertum. Hi qui hoc adserunt, etiam Iudam proditorem defendunt,  admirabilem illum et magnum esse memorantes, propter utilitates quas humano generi contulisse iactatur. Quidam enim ipsorum gratiarum actionem Iude propter hanc caussam  reddendam putant. Animaduertens enim, inquiunt, Iudas, quod Christus uellet ueritatem subuertere, tradidit illum, ne subuerti ueritas posset. Et alii sic contra disputant et dicunt: Quia potestates huius mundi nolebant pati Christum, ne humano generi per mortem ipsius salus pararetur, saluti consulens generis humani, tradidit Christum, ut salus, que impediebatur per uirtutes, que obsistebant ne pateretur Christus, impediri omnino non posset: et ideo per passionem Christi non posset salus humani generis retardari. Sed et illa heresis processit,  que dicitur Sethoitarum  . Huius peruersitatis doctrina hec est: duos homines ab angelis constitutos, Cain et Abel; propter hos magnas inter angelos contentiones et discordias extitisse; ob hanc causam illam   uirtutem que super omnes uirtutes esset, quam matrem pronuntiant, dum Abel interfectum dicerent, uoluisse concipi et nasci hunc Seth loco Abelis, ut euacuarentur angeli illi, qui duos priores illos homines condidissent, dum hoc semen mundum moritur et nascitur. Permixtiones enim dicunt angelorum et hominum iniquas fuisse: ob quam caussam illam uirtutem, quam  pronuntiant matrem, ad uindictam etiam cataclysmum inducere, ut et illud permixtionis semen tolleretur: et hoc solum semen, quod esset purum, integrum custodiretur. Sed enim illos qui seminis illos prioris  instituissent, occulte et latenter, et ignorante illa matre uirtute, cum illis octo animabus in arcam misisse etiam semen Cham  , quo semen malitie non periret, sed cum  ceteris conseruatum, et post cataclysmum terris redditum, exemplo ceterorum excresceret, et effunderetur, et totum orbem et impleret et occuparet. De Christo autem sic sentiunt, ut dicant illum tantummodo Seth, et pro ipso Seth ipsum fuisse  .



CAPUT XLuIII.

Preterea Carpocratem, Cerinthum, Hebionem.

 Corpocrates preterea hanc tulit sectam. Unam esse dicit uirtutem in superioribus principalem, ex hac prolatos angelos, atque uirtutes: quos distantes longe a superioribus uirtutibus  , mundum istum in inferioribus partibus condidisse; Christum non ex uirgine Maria natum, sed ex semine Ioseph, hominem tantummodo genitum,  sane pre ceteris iustitie  cultu, uite  integritate meliorem: hunc apud Iudeos passum: solam animam ipsius celo receptam, eo quod et firmior et robustior ceteris fuerit: ex quo colligeret, tentata  animarum sola salute, nullas corporis resurrectiones. Post hunc Cerinthus hereticus erupit, similia docens. Nam et ipse mundum institutum esse ab illis dicit: Christum ex semine Ioseph natum proponit, hominem illum tantummodo sine diuinitate contendens, ipsam quoque legem ab angelis datam perhibens: Iudeorum Deum non Dominum, sed angelum promens.  Huius successor Hebion fuit, Cerintho non in omni parte consentiens, quod a Deo dicat mundum, non ab angelis factum:  et quia scriptum sit, Nemo discipulus  super magistrum, nec seruus super dominum. Legem etiam  proponit, scilicet ad excludendum Euangelium, et uindicandum Iudaismum.



CAPUT XLIX.

ualentinum deinceps, ac eius sequaces Ptolomeum, Secundum, Heracleonem.

ualentinus autem hereticus multas introducit fabulas,  has ego circumducens  breuiter expediam. Introducit enim Pleroma et Aeones triginta: exponit autem hos per syzygias, id est, coniugationes quasdam. Nam dicit in primis, esse Bython et Silentium; ex his processisse semen  , Mentem et ueritatem: ex quibus erupisse uerbum et uitam: de quibus rursum creatum hominem et Ecclesiam. Sed enim ex his quoque processisse duodecim eonas; de Sermone autem et uita, eonas alios decem: hanc  esse eonum triacontada, que fit  in Pleromate ex ogdoade et decade, ac dyodecade.  Tricesimum autem eonem, Bython illum uidere uoluisse, et ad uidendum illum ausum esse in superiora Pleromatis conscendere. Et quoniam ad magnitudinem  ipsius uidendam capax non fuit, in defectione fuisse, et pene dissolutum esse, nisi quia missus  ad constabiliendum illum, ille quem appellant Horon, confirmasset illum dicto Iao  .  Hoc pronuntiat Io Apelles  . Istum autem Aeonem in defectionem factum Achamoth dicit in passionibus desiderii quibusdam fuisse, et ex passionibus materias edidisse. Expauit enim, inquit, et extimuit, et contristata   est, et ex his passionibus concepit et edidit. Hinc fecit celum et terram et mare, et omnia quecumque sunt in eis, ob quam caussam omnia infirma esse et fragilia, et caduca, et mortalia quecumque sunt ab ipso facta: quoniam quidem ipse fuerit  de aporiatione conceptus atque prolatus: hunc tamen instituisse istum mundum ex his materiis, quas Achamoth, uel pauendo, uel timendo, uel contristando, uel sudando prestiterat. Nam ex pauore, inquit, tenebre facte sunt: ex timore et ignorantia, spiritus nequitie et malignitatis: ex tristitia et lacrymis, humida fontium, fluminum materia, marisque. Christum autem missum ab illo propatore qui est Bythos. Hunc autem in substantia corporis nostri non fuisse, sed spiritale  nescio quod corpus de celo deferentem, quasi aquam  per fistulam, sic per Mariam uirginem transmeasse, nichil inde uel accipientem, uel mutuantem. Resurrectionem huius carnis negat, sed alterius  . Legis et prophetarum quedam probat, quedam improbat: id est, omnia improbat, dum quedam reprobat. Euangelium habet etiam suum, preter hec nostra. Post hunc extiterunt  Ptolomeus et Secundus heretici, qui cum ualentino per omnia consentiunt. In illo solo differunt. Nam cum ualentinus Aeonas tantum triginta finxisset, isti addiderunt alios complures. Quatuor enim primum, deinde alios quatuor aggregauerunt. Et quod dicit ualentinus Aeonem trigesimum  excessisse de pleromate, ut in defectionem, negant isti. Non enim ex illa triacontade fuisse  hunc, qui fuerit in defectionem, propter desiderium uidendi propatoris. Extitit preterea Heracleon alter hereticus, qui cum ualentino paria sentit, sed nouitate quadam pronuntiationis uult uideri alia sentire. Introducit enim in primis  illud fuisse quod pronuntiat, et deinde ex illa monade duo, ac deinde reliquos Aeonas, deinde introducit totum ualentinum.



CAPUT L.


Marcum item et Colarbasum.

Non defuerunt post hos Marcus quidam et Colarbasus, nouam heresin ex Grecorum alphabeto componentes. Negant enim ueritatem sine istis posse litteris inueniri; imo totam plenitudinem et perfectionem ueritatis in istis litteris esse dispositam. Propter hanc enim caussam Christum dixisse: Ego sum et . Denique  Iesum Christum descendisse, id est,  columbam in Iesum uenisse, que greco nomine cum pronuntietur, habeat  secundum numerum, DCCCI.  Percurrunt isti , , , , , , totum usque ad Alpha Beta  , et computant ogdoadas et decadas, ita ut adferre  illorum  omnes uanitates ineptum sit et otiosum, quod tamen non tantum iam uanum, sed etiam periculosum sit. Alterum Deum fingunt preter creatorem. Christum in substantia negant carnis fuisse. Negant carnis resurrectionem futuram.



CAPUT LI.

Post hec Cerdonem, Marcionem, eiusque discipulos Lucanum et Apellem.

Accedit his Cerdon quidam; hic introducit initia duo, id est duos deos, unum bonum, et alterum seuum; bonum superiorem, seuum hunc mundi creatorem. Hic prophetias et legem repudiat, Deo creatori renuntiat, superioris Dei Filium Christum uenisse tractat, hunc in substantia carnis negat, in  phantasmate solo fuisse pronuntiat, nec omnino passum, sed quasi passum: nec ex uirgine natum, sed omnino nec natum. Resurrectionem anime tantummodo probat, corporis negat. Solum Euangelium Luce, nec tamen totum recipit. Apostoli Pauli neque omnes, neque totas Epistolas sumit. Acta Apostolorum et Apocalypsin quasi falsa reiicit.  Post hunc  discipulus ipsius emersit  Marcion quidam nomine, ponticus genere, episcopi filius, propter stuprum cuiusdam uirginis ab Ecclesie communicatione abiectus. Hic ex occasione qua dictum sit, Omnis arbor bona bonos fructus facit, mala autem malos, heresin Cerdonis approbare conatus est, eadem dicere, que ille superior hereticus ante dixerat. Extitit post hunc  Lucanus quidam nomine, Marcionis sectator atque discipulus: et hic per eadem uadens blasphemie genera, eadem docet que Marcion et Cerdon docuerant. Post hos subsequitur Apelles, discipulus Marcionis, qui posteaquam in carnem suam lapsus est, a Marcione segregatus est. Hic introducit unum Deum infinitis superioribus partibus. Hunc potestates multas, angelosque fecisse: propterea et aliam  uirtutem quam dicit, Dominum dicit, sed angelum ponit. Hoc uult uideri mundum institutum ad imitationem mundi superioris, cui mundo permiscuisse penitentiam; quia non illum tam perfecte fecisset, quam ille superior mundus institutus fuisset. Legem et prophetas repudiat. Christum neque in phantasmate dicit fuisse, sicut Marcion, neque in substantia ueri corporis, ut Euangelium docet; sed eo quod e superioribus partibus descenderet, ipso descensu sideream sibi carnem et eream contexuisse: hunc in resurrectione singulis quibusque elementis, que in descensu suo mutuata fuissent, in ascensu reddidisse, et sic dispersis quibusque corporis sui partibus, in celo spiritum tantum reddidisse. Hic carnis resurrectionem negat; solo utitur et Apostolo, sed Marcionis,  id est non toto. Animarum solarum dicit salutem. Habet preterea priuatas, sed extraordinarias lectiones suas, quas appellat phaneroseis Philumenes cuiusdam puelle, quam quasi prophetissam sequitur. Habet preterea suos libros, quos inscripsit Syllogismorum, in quibus probare uult, quod omnia quecumque Moyses de Deo scripserit, uera non sint, sed falsa sint.



CAPUT LII.

Tatianum inde, et eos qui secundum Phrygas dicebantur,  Proclum, ad secundum Aeschinem, Montanistas.

His hereticis omnibus  accedit Tatianus quidam alter hereticus. Hic Iustini martyris discipulus fuit, post hunc diuersa sentire cepit. Totus enim secundum ualentinum sapit, adiiciens illud, Adam nec salutem consequi posse: quasi non, si rami salui fiant, et radix salua sit. Accesserunt alii heretici, qui dicuntur  secundum Phrygas; sed horum non una doctrina est. Sunt enim qui Proclum dicuntur, sunt qui secundum Aeschinem pronuntiantur. Hi habent aliam communem blasphemiam, aliam blasphemiam non communem, sed peculiarem suam: et communem quidem illam, qua in Apostolis quidem dicant Spiritum Sanctum fuisse, Paracletum non fuisse: et qua dicant Paracletum plura in Montano  dixisse, quam Christum in Euangelium protulisse, nec tantum plura, sed etiam meliora atque maiora.



CAPUT LIII.

Denique Blastum, Theodotum utrumque, Praxean et uictorinum.

Priuatam autem blasphemiam illi qui sunt Aeschinem, hanc habent, qua adiiciunt etiam hoc, ut dicant Christum ipsum esse Filium et Patrem. Est preterea his omnibus etiam Blastus accedens, qui latenter iudaismum uult introducere. Pascha enim dicit non aliter custodiendum esse, nisi secundum legem Moysi, XIu. mensis. Quis autem nesciat, quoniam euangelica gratia euacuatur, si ad legem Christum rediget?  Accedit his Theodotus hereticus  byzantius: qui posteaquam Christi pro nomine comprehensus negauit, in Christum blasphemare non destitit. Doctrinam enim introduxit, qua Christum hominem tantummodo diceret, Deum autem illum negaret; ex Spiritu quidem Sancto natum ex uirgine, sed hominem solitarium, atque nudum, nulla alia pre ceteris, nisi sola iustitie auctoritate. Alter post hunc Theodotus hereticus erupit, qui et ipse introduxit alteram sectam, et ipsum hominem Christum tantummodo dicit ex Spiritu Sancto, ex uirgine Maria conceptum pariter et natum; sed hunc inferiorem esse  quam Melchisedech, eo quod dictum sit de Christo: Tu es sacerdos in eternum secundum ordinem Melchisedech . Nam illum Melchisedech precipue gratie celestem esse uirtutem: eo quod agat Christus pro hominibus, deprecator et aduocatus ipsorum factus. Melchisedech facere pro celestibus angelis atque uirtutibus, nam esse illum usque adeo Christo meliorem, ut apator sit, ametor sit, agenealogetus sit,  cuius neque initium, neque finis comprehensus sit aut comprehendi possit. Sed post hos omnes etiam Praxeas quidam heresim introduxit, quam uictorinus corroborare curauit. Hic Deum Patrem omnipotentem Iesum Christum esse dicit; hunc crucifixum passumque contendit et mortuum: preterea seipsum sibi sedere ad dexteram suam, cum prophana et sacrilega temeritate proponit  .



SERIES PRIMA. LIBRI POLEMICI, AB AUCTORE MONTANISTA SCRIPTI. DE CORONA MILITIS. DE FUGA IN PERSECUTIONE. ADuERSUS GNOSTICOS SCORPIACE. ADuERSUS PRAXEAM. ADuERSUS HERMOGENEM. ADuERSUS MARCIONEM, lib. quinque. ADuERSUS uALENTINIANOS. ADuERSUS IUDAEOS. DE ANIMA. DE CARNE CHRISTI. DE RESURRECTIONE CARNIS.





QUINTI SEPTIMII FLORENTIS TERTULLIANI DE CORONA  . 





ARGUMENTUM.


---Inter eos quos in Montanismo exarauit Tertullianus libros, primum locum obtinet liber de Corona, anno Christi CCI editus, quemadmodum, perdoctum secutus Nesseltum, in sua proemiali dissertatione Lumper luculenter demonstrauit. Occasionem scribendi huius tractatus auctori prebuit militis factum infra in exordio eleganter enarratum, quod cum christianorum nonnulli reprehenderent, militique Ecclesiam longa pace fruentem temere periculo exponendam improperarent, de cetero asserentes hanc  coronam gestare, esse ornamentum sua natura nec bonum, nec malum, solus Tertullianus, pro aspero suo ingenio, libro de Corona scripto militis caussam propugnauit; acriterque pastores in pace leones, in prelio ceruos insectatus, quia sic coronari idololatrie signum esset, interrogantibus quonam scripture loco tales coronas gestare prohiberetur, ait sufficere traditionem. In hoc itaque libro traditionem et consuetudinem non mediocriter extollit, pluraque profert de ceremoniis exempla notatu digna, que ex traditione  recepta esse contendit. Quam opima sit in eo libro rerum memorabilium, uetustarumque consuetudinum copia, pateat ex ipsomet totius libri synoptico conspectu.

Cum igitur prefracte sanxit coronam gestare contra morem esse et traditionem christianorum, obiter describit baptismi ceremonias, SS. Eucaristie sacramenta, oblationem pro defunctis, pro natalitiis martyrum, dominicam diem, ieiunium, crucis in fronte signum.

Tum, ad suum scopum rediens, totus in corone usum inuehitur, quem uult uel natura prohiberi, imo originem redolere superstitiosam, saltem insuetum esse patriarchis, prophetis, leuitis, nec non et templo Dei, arce testamenti, tabernaculis martyriis; demum  nulla utendum esse corona, siue militari, siue triumphali, siue castrensi, siue laurea, aureaue magistratibus concessa, siue corona letitie, aut nuptiarum, libertorumue uel agonistice palestre, quippe cum sertum spinarum subiit Christus, Christianisque sit in celis reposita corona. EDD.



CAPUT PRIMUM.


Proxime facta est liberalitas prestantissimorum imperatorum   ; expungebantur  in castris milites laureati. Adhibetur quidam illic magis Dei miles, ceteris constantior fratribus, qui se duobus dominis  seruire posse presumpserant, solus libero eapite, coronamento in manu otioso  . uulgata iam et ista disciplina Christianorum relucebat  . Denique singuli designare, et eludere eminus, infrendere cominus. Murmur tribuno defertur  , et persona iam ex ordine accesserat. Statim tribunus: Cur, inquit, tam diuersus habitu? Negauit ille cum ceteris sibi licere; caussas expostulatus, Christianus sum, respondit. O militem in Deo gloriosum! Suffragia  exinde, et res ampliata,  et reus ad prefectos. Ibidem grauissimas penulas  posuit, releuari auspicatus, speculatoriam morosissimam  de pedibus absoluit, terre sancte insistere incipiens, gladium nec dominice defensioni necessarium  reddidit :  laurea et de manu   corruit  . Et nunc  russatus sanguinis sui spe, calceatus  de Euangelii paratura, succinctus acutiore uerbo Dei, totus de Apostolo armatus  et de martyrii candida melius coronandus, donatiuum Christi in carcere exspectat. Exinde sententie super illo, nescio an Christianorum, non enim alie ethnicorum, ut de abrupto, et precipiti, et mori cupido, qui de habitu interrogatus nomini negotium fecerit: solus scilicet fortis, inter tot fratres commilitones solus Christianus. Plane superest ut etiam martyria recusare meditentur, qui prophetias eiusdem Spiritus sancti respuerunt. Mussitant denique  , tam bonam et longam sibi pacem periclitari. Nec dubito quosdam Scripturas emigrare, sarcinas expedire, fuge  accingi de ciuitate in ciuitatem; nullam enim aliam Euangelii memoriam curant. Noui et pastores  corum, in pace leones, in prelio ceruos. Sed de questionibus confessionum alibi docebimus. At nunc quatenus et illud opponunt: Ubi autem prohibemur coronari? Hanc magis localem substantiam causse presentis aggrediar, ut et qui ex sollicitudine ignorantie querunt, instruantur; et qui in defensionem  delicti contendunt, reuincantur; ipsi uel maxime Christiani laureati, quibus id solum questio est; quasi aut nullum aut incertum saltem haberi possit delictum quod patiatur questionem. Nec nullum autem nec incertum, hinc interim ostendam.



CAPUT II.

 Neminem dico fidelium coronam capite  nosse alias extra tempus tentationis eiusmodi. Omnes ita obseruant, a catechumenis usque ad confessores et martyras, uel negatores. uideris unde auctoritas moris, de qua nunc maxime queritur. Porro cum queritur cur quid obseruetur, obseruari interim constat. Ergo nec nullum nec incertum uideri potest delictum, quod committitur in obseruationem suo iam uindicandam nomine, et satis auctoratam consensus patrocinio;  plane, ut ratio querenda sit; sed salua obseruatione, nec in destructionem eius, sed in edificationem  potius, quo magis obserues, cum fueris etiam de ratione securus. Quale est autem, ut tunc quis in questionem prouocet obseruationem, cum ab ea excidit? et tunc requirat unde habuerit obseruationem, cum ab ea desiit? quando et si ideo uelit uideri ad questionem uocare, ut ostendat se non deliquisse in obseruationis destitutione, nichilominus deliquisse in obseruationis presumptione. Si enim non deliquit hodie suscepta corona, deliquit aliquando recusata. Et ideo non ad eos erit iste tractatus, quibus non competit questio, sed ad illos qui studio discendi, non questionem deferunt, sed consultationem. Nam  et semper queritur de isto, et laudo fidem que ante credidit  obseruandum esse quam didicit . Et facile est statim exigere, ubi scriptum sit, ne coronemur. At enim ubi scriptum est  , ut coronemur? Expostulantes enim Scripture patrocinium in parte diuersa, preiudicant sue quoque parti  Scripture patrocinium adesse debere. Nam si ideo dicetur coronari licere, quia non prohibeat Scriptura, eque retorquebitur ideo coronari non licere, quia Scriptura non iubeat. Quid faciet disciplina? utrumque recipiet, quasi neutrum prohibitum sit? an utrumque reiiciet, quasi neutrum preceptum sit? Sed quod non prohibetur, ultro permissum est. Imo prohibetur quod non ultro est permissum.



CAPUT III.


Et quamdiu per hanc lineam serram reciprocabimus habentes obseruationem inueteratam, que preueniendo statum fecit? Hanc si nulla Scriptura determinauit, certe consuetudo corroborauit, que sine dubio de traditione manauit. Quomodo enim usurpari quid potest, si traditum prius non est? Etiam in traditionis obtentu exigenda est, inquis, auctoritas scripta. Ergo queramus an et traditio, nisi  scripta, non  debeat recipi? Plane negabimus recipiendam, si nulla exempla preiudicent aliarum obseruationum, quas sine ullius scripture instrumento  , solius traditionis titulo, et exinde consuetudinis patrocinio uindicamus. Denique, ut a baptismate ingrediar  , aquam adituri, ibidem, sed et aliquanto prius in Ecclesia sub antistitis manu contestamur  nos renuntiare diabolo, et pompe, et angelis eius: dehinc ter mergitamur  , amplius aliquid respondentes, quam Dominus in Euangelio determinauit. Inde suscepti, lactis et mellis concordiam pregustamus: exque ea die, lauacro quotidiano per totam hebdomadem abstinemus. Eucaristie sacramentum  , et in tempore uictus, et omnibus mandatum  a Domino, etiam antelucanis cetibus, nec de aliorum manu quam presidentium  sumimus: oblationes pro defunctis  , pro natalitiis annua die  facimus: die Dominico ieiunium nefas ducimus, uel de geniculis adorare  . Eadem immunitate  a die Pasche in Pentecosten usque gaudemus. Calicis aut panis etiam nostri  aliquid decuti in terram anxie patimur  . Ad omnem progressum atque promotum, ad omnem aditum et exitum, ad calciatum, ad lauacra, ad mensas, ad lumina, ad cubilia, ad sedilia, quecumque nos conuersatio exercet, frontem crucis  signaculo terimus.



CAPUT Iu.

Harum et aliarum eiusmodi disciplinarum si legem expostules Scripturarum, nullam inuenies: traditio tibi pretendetur auctrix, consuetudo confirmatrix, et fides  obseruatrix. Rationem traditioni  , et consuetudini  , et fidei patrocinaturam aut ipse perspicies, aut ab aliquo qui perspexerit disces; interim nonnullam esse credes, cui debeatur  obsequium. Adiicio unum  adhuc exemplum, quatenus et de ueteribus docere conueniet.  Apud Iudeos tam solemne est feminis eorum uelamen capitis, ut inde noscantur. Quero  legem. Apostolum differo . Si Rebecca conspecto procul sponso uelamen inuasit , priuatus pudor legem facere non potuit, aut causse sue fecerit. Tegantur uirgines sole, et hoc nuptum uenientes, nec antequam cognouerint sponsos. Si et Susanna in iudicio reuelata argumentum uelandi   prestat, possum dicere: Et hic uelamen arbitrii fuit, rea uenerat, erubescens de infamia sua, merito abscondens decorem uel quia timens iam placere. Ceterum  in stadio  mariti, non putem uelatam deambulasse que placuit. Fuerit nunc uelata semper, in ipsa quoque legem habitus  requiro, uel in quacumque alia. Si legem nusquam reperio, sequitur ut traditio consuetudini morem hunc dederit,  habiturum quandoque Apostoli auctoritatem ex interpretatione rationis. His igitur exemplis renuntiatum erit, posse etiam non scriptam traditionem in obseruatione defendi, confirmatam consuetudine, idonea teste probate tunc traditionis, ex perseuerantia obseruationis.  Consuetudo autem etiam in ciuilibus rebus pro lege suscipitur, cum deficit lex: nec differt scriptura an ratione consistat, quando et legem ratio commendet. Porro, si ratione lex constat, lex erit omne iam quod ratione constituerit, a quocumque productum. An non putas omni fideli licere concipere et constituere, dumtaxat quod Deo congruat, quod discipline conducat, quod saluti proficiat, dicente Domino: Cur autem non  et a uobis ipsis quod iustum iudicatis ? et non de iudicio tantum, sed de omni sententia rerum examinandarum. Dicit et Apostolus: Si quid ignoratis, Deus uobis reuelabit : solitus et ipse consilium subministrare, cum preceptum Domini non habebat, et quedam edicere a semetipso,  sed et ipse  spiritum Dei habens deductorem omnis ueritatis. Itaque consilium et edictum  eius diuini  iam precepti instar obtinuit de rationis diuine patrocinio. Hanc nunc expostula, saluo traditionis respectu, quocumque traditore censetur; nec auctorem respicias, sed auctoritatem, et imprimis consuetudinis ipsius: que propterea colenda est, ne non sit rationis interpres, ut, si et hanc Deus dederit, tunc discas an non obseruanda sit tibi consuetudo.



CAPUT u.

Sed  cur maior efficitur  ratio christianarum obseruationum, cum  illas etiam natura defendit  , que prima omnium disciplina est? Ideoque hec prima scribit coronam capiti non conuenire. Puto autem nature dominus Deus noster est, qui figurauit hominem, et fructibus rerum appetendis, iudicandis,  consequendis, certos in eo sensus ordinauit per propria membrorum quodammodo organa. Auditum in auribus fodit, uisum in oculis accendit, gustum in ore conclusit, odoratum in naribus uentilauit, contactum in manibus extimauit   . Per hec exterioris hominis  ministeria, interiori homini ministrantis, fructus munerum diuinorum ad animam deducuntur ab sensibus  . Quis igitur fructus ex floribus? substantia enim propria, certe precipua coronarum, flores agri. Aut odor, inquis, aut color, aut pariter utrumque. Qui erunt sensus coloris et odoris? uisus, opinor, et odoratus. Istos sensus que membra sortita sunt? oculi, nisi fallor, et nares. Utere itaque floribus uisu et  odoratu, quorum sensuum fructus est; utere per oculos et nares, quorum sensuum membra sunt. Substantia tibi a Deo tradita est, habitus a seculo, quanquam nec habitus extraordinarius ordinario usui obstrepit. Hoc sint tibi flores, et inserti, et innexi, et in filo, et in scirpo, quod liberi, quod soluti: spectaculi scilicet et spiraculi res. Coronam si forte fascem existimas florum per seriem comprehensorum,  ut plures simul portes, ut omnibus pariter utaris, iam uero et in sinum conde, si tanta munditia est: in lectulum sparge, si tanta mollitia est: et in poculum crede, si tanta innocentia est, tot modis fruere, quot et sentis. Ceterum in capite quis sapor floris  ? quis corone sensus? nisi uinculi tantum: quo neque color cernitur, neque odor ducitur, nec teneritas commendatur. Tam contra naturam est florem capite sectari, quam sonum nare. Omne autem quod contra naturam est, monstri meretur notam penes omnes  , penes nos uero etiam elogium sacrilegii in Deum  , nature dominum et auctorem.



CAPUT uI.

Queris  igitur Dei legem? habes communem  istam in publico mundi, in naturalibus tabulis, ad quas et Apostolus solet prouocare, ut cum in uelamine femine, Nec natura uos, inquit, docet ? ut cum ad Romanos , natura facere dicens nationes ea que sunt legis, et legem naturalem suggerit, et naturam legalem. Sed et in priore epistola  , naturalem usum conditionis in non naturalem masculos et feminas inter se demutasse affirmans ex retributione erroris in uicem pene, utique naturali usui patrocinatur   . Ipsum Deum secundum naturam prius nouimus, et Deum appellantes deorum, et bonum presumentes, et iudicem inuocantes: queris an conditioni eius fruende natura nobis debeat preire  , ne illa rapiamur qua Dei emulus uniuersam conditionem certis usibus homini  mancipatam, cum ipso homine corrupit, unde eam  et apostulus inuitam ait  uanitati succidisse , uanis primum usibus, tum turpibus, et iniustis, et impiis, subuersam? Sic itaque et circa uoluptates spectaculorum infamata conditio est ab eis qui natura quidem, Dei omnia sentiunt, ex quibus spectacula instruuntur; scientia autem deficiunt illud quoque intelligere  , omnia esse a diabolo mutata. Sed et huic materie  propter suauiludios nostros  greco quoque stylo satisfecimus.



CAPUT uII.

Proinde coronarii isti agnoscant interim  nature anctoritatem, communis sapientie  nomine, qua homines, sed proprie religionis pignora   , qua Deum nature de proximo  colentes: atque ita,  uelut ex abundanti ceteras quoque rationes dispiciant, que nostro priuatim capiti coronamentis, et quidem, omnibus interdicunt. Nam et urgemur a communione naturalis discipline, conuerti ad proprietatem christiane totam iam defendendam, per ceteras quoque species coronarum, que aliis usibus prospecte uidentur, ut  aliis substantiis structe; ne, quia non ex floribus constant, quorum usum natura signauit  non credantur admittere secte interdictionem, quia euaserint nature prescriptionem. uideo igitur et curiosius et planius agendum ab originibus usque ad profectus et excessus rei. Litere ad hoc seculares necessarie; de suis enim instrumentis secularia probari necesse est. Quantulas attigi, credo sufficient. Si fuit aliqua  Pandora, quam primam feminarum memorat Hesiodus,  hoc primum caput coronatum est a Charitibus, cum ab omnibus muneraretur unde Pandora. Nobis uero  Moyses propheticus, non peticus pastor  , principem feminam Euam facilius pudenda foliis, quam tempora floribus, incinctam describit. Nulla ergo Pandora. Sed et de mendacio erubescenda est corone origo. Iam nunc et de ueritatibus suis Certe enim Grecos   fuisse constat auctores rei uel illuminatores. Saturnum Pherecydes ante omnes refert coronatum, Iouem Diodorus  post deuictos Titanas  ; dat et Priapo tenias  idem, et  Ariadne sertum ex auro et Indicis gemmis, uulcani opus, Liberi munus, ac postea sidus. Iunoni uitem Callimachus induxit. Ita et Agis signum eius palmite  redimitum, subiecto pedibus eius corio leonino, insultantem  ostentat  nouercam de exuuiis utriusque priuigni. Hercules nunc populum capite prefert, nunc oleastrum, nuncapium. Habes tragediam Cerberi, habes Pindarum, atque Callimachum, qui et Apollinem memorat, interfecto Delphyne dracone   , lauream induisse  : Liberum, eumdem apud Aegyptios Osirin, Harpocration industria, hederatum argumentatur  , quod hedere natura sit cerebrum ab heluco defensare   . Sed et alias Liberum principem corone plane lauree, in qua ex Indicis triumphauit, etiam uulgus agnoscit, cum dies in illum solemnes magnam appellat coronam. Si et Leonis Aegyptii scripta euoluas  , prima Isis repertas spicas capite circumtulit, rem magis uentris. Plura querentibus omnia exhibebit prestantissimus in hac quoque materia commentator Claudius Saturninus  . Nam est illius de Coronis liber, et origines, et caussas, et species, et solemnitates earum ita edisserens, ut nullam gratiam floris, nullam letitiam frondis, nullum cespitem aut palmitem, non alicuius capiti inuenias consecratum. Quo satis instruamur, quam alienum iudicare debeamus coronati capitis institutionem ab eis prolatam, et in eorum  deinceps honorem dispensatam, quos seculum deos credidit. Si enim mendacium diuinitatis diabolus operatur in hac etiam specie, a primordio mendax, sine dubio et eos ipse prospexerat, in quibus in mendacium diuinitatis ageretur. Quale igitur habendum est apud homines ueri Dei, quod a candidatis diaboli introductum, et ipsis a primordio dicatum est, quodque iam tunc idololatrie initiabatur ab idolis, et idolis adhuc uiuis? non quasi aliquid  sit  idolum, sed quoniam que idolis alii faciunt, ad demones pertinent. Porro, si que alii  idolis faciunt, ad demones pertinent , quanto magis quod ipsa sibi idola fecerunt cum aduiuerent? Ipsi scilicet sibi procurauerunt demones, per eos in quibus esurierunt  ante quod procurauerunt   .



CAPUT uIII.

Tene interim hanc fidem, dum incursum questionis  excutio. Iam enim audio dici: Et alia multa ab eis prolata, quos seculum deos credidit; tamen in nostris hodie usibus, et in pristinorum sanctorum, et in Dei rebus, et in ipso Christo deprehendi, non alias scilicet hominem functo, quam per communia ista instrumenta exhibitionis humane  . Plane ita sit, nec antiquius adhuc in origines disceptabo. Primus  literas Mercurius enarrauerit; necessarias confitebor et commerciis rerum et nostris erga Deum studiis. Sed et si neruos idem in sonum strinxit, non negabo et hoc ingenium cum sanctis fecisse, et Deo ministrasse, audiens Dauid. Primus medelas Aesculapius explorauerit; memini et Isaiam Ezechie languenti aliquid medicinale mandasse . Scit et Paulus stomacho uinum modicum prodesse . Sed et Minerua prima molita sit nauem; uidebo nauigantem Ionam   et apostolos . Plus est , quod et Christus uestietur: habebit etiam penulam Paulus . Si et uniuscuiusque supellectilis  et singulorum uasculorum aliquem ex diis seculi auctorem nominant, agnoscant necesse est et recumbentem in lectulo Christum  , et cum peluim discipulorum pedibus offert , et cum aquam ex urceo ingerit, et cum linteo circumstringitur, propria Osiridis ueste  . Huiusmodi questioni sic ubique respondeo, admittens quidem utensilium communionem, sed prouocans eam ad rationalium et irrationalium distinctionem, quia passiuitas  fallit  , obumbrans corruptelam conditionis, qua subiecta est uanitati . Dicimus enim ea demum et nostris, et superiorum usibus, et Dei rebus, et ipsi Christo competisse, que meras utilitates, et certa subsidia, et honesta solatia necessariis uitehumane   procurant: ut ab ipso Deo inspirata credantur priore prospectore, et instructore, et oblectatore, si forte, hominis sui. Que uero hunc ordinem excesserint, ea non conuenire usibus nostris, presertim que propterea scilicet, nec apud seculum, nec in Dei rebus, nec in conuersationibus Christi recognosci est.



CAPUT IX.

Quis denique patriarches, quis prophetes, quis leuites, aut sacerdos, aut archon, quis uel postea apostolus, aut euangelizator, aut episcopus inuenitur coronatus? Puto nec ipsum Dei templum, nec arca testamenti, nec tabernaculum martyrii  , nec altare, nec candelabrum : quibus utique  et in prima dedicationis solemnitate, et in secunda restitutionis  gratulatione competisset coronari, si dignum Deo esset . Atquin, si figure nostre fuerunt , hoc quoque figurate portendebant, homines Dei coronari non oportere. Imagini ueritas respondere debebit. Si forsitan opponis ipsum Christum coronatum, ad hoc breuiter interim audies: Sic et tu coronare, licitum est. Tamen nec illam impietatis contumeliose coronam populus consciuit  . Romanorum militum commentum fuit, ex usu rei secularis, quem populus Dei nec publice umquam letitie, nec ingenite luxurie nomine admisit; facilius cum tympanis et tibiis et psalteriis reuertens de captiuitate  Babylonie, quam cum coronis : et post cibum et potum exsurgens ad ludendum sine coronis . Nam neque letitie descriptio, neque luxurie denotatio de corone decore aut dedecore tacuisset. Adeo et Isaias : Quoniam, inquit, cum tympanis et tibiis et psalteriis bibunt uinum: dicturus esset etiam cum coronis, si umquam hic usus fuisset in Dei rebus.



CAPUT X.

Ita cum idcirco proponis deorum secularium ornamenta etiam apud Deum deprehendi, ut inter hec coronam quoque capitis communi usui uindices; ipse tibi iam prescribis non habendum in communionem usus  , quod non inueniatur in Dei rebus. Quid enim tam indignum Deo  , quam quod dignum idolo?  quid autem tam dignum idolo, quam quod et mortuo? Nam et mortuorum est ita coronari  : quoniam et ipsi idola statim fiunt et habitu et cultu consecrationis, que apud nos secunda idololatria est. Igitur qui sensu careant, illorum erit perinde uti ea re cuius careant sensu, atque si abuti ea uellent, si sensu non carerent. Nulla uero distantia est abutendi, cum ueritas  cessat utendi, cessante natura sentiendi; qua uult quis abutatur, cum non habeat qua utatur? Nobis autem abuti apud apostolum non licet, facilius non uti docentem, nisi quod nec abutuntur qui nichil sentiunt. Sed uacat totum, et est ipsum quoque opus mortuum, quantum in idolis; uiuum plane quantum in demoniis, ad que pertinet superstitio. Idola nationum, inquit Dauid , argentum et aurum: oculos habent, nec uident, nares, nec odorantur, manus, nec contrectant. Per hec enim floribus frui est. Quod si tales edicit futuros qui idola fabricantur, tales iam sunt qui secundum idolorum ornatum quid utuntur. Omnia munda mundis , ita et immunda omnia immundis: nichil autem immundius idolis. Ceterum substantie munde, ut Dei res, et hac sua conditione  communes usui: sed ipsius usus administratio interest. Nam et ego mihi gallinaceum macto, non minus quam Aesculapio Socrates  : et si me odor alicuius loci offenderit, Arabie aliquid incendo  ; sed non eodem ritu, nec eodem habitu, nec eodem apparatu, quo agitur apud idola. Si enim uerbo nudo  conditio polluitur, ut apostolus docet: Si quis autem dixerit: Hoc idolothytum est, ne contigeris  ; multo magis cum saltitaueris  habitu, et ritu et apparatu idolothytorum, contaminatur. Ita et corona idolothytum efficitur. Hoc enim ritu, et habitu, et apparatu idolo immolatur auctoribus suis: quorum eo uel maxime proprius est usus, ne in communionem possit admitti, quod in Dei rebus non inuenitur. Propterea apostolus inclamat: Fugite idololatriam ;  omnem utique et totam. Recognita siluam, et quante latitant spine. Nihil dandum idolo, sic nec sumendum ab idolo. Si in idolio recumbere alienum est a fide, quid in idoli habitu uideri? que communio Christo et Belie  ? et ideo fugite. Longum enim diuortium mandat ab idololatria; in nullo proxime agendum. Draco etiam terrenus  de longinquo homines spiritu absorbet. Altius  Ioannes: Filioli, inquit, custodite uos ab idolis ; non iam ab idololatria quasi ab officio, sed ab ipsa effigie eorum. Indignum enim ut imago Dei uiui, imago idoli et mortui fias  . Usque adhuc proprietatem istius habitus et ex originis censu, et ex superstitionis usu idolis uindicamus, ex eo preterea quod, dum in rebus Dei non refertur, magis magisque imago illorum deputatur, in quorum et antiquitatibus, et solemnitatibus, et officiis conuenitur. Ipse denique fores, et ipse hostie et are, ipsi ministri et sacerdotes  eorum coronantur . Habes omnium collegiorum sacerdotalium coronas apud Claudium. Sed et illam interstruximus distinctionem differentie rationalium et irrationalium, eis occurrentem  qui communionem in omnibus de quorumdam exemplorum occasione defendunt. Ad hanc itaque partem caussas iam ipsas coronarias inspici superest, ut dum ostendimus extraneas, imo et contrarias discipline, nullam earum rationis patrocinio fultam probemus, quo possit habitus huiusmodi, usus quoque communioni uindicari: etsi sunt quidam quorum exempla nobis obiectantur.



CAPUT XI.

Etenim, ut ipsam caussam corone militaris aggrediar, puto prius conquirendum  an in totum Christianis militia conueniat. Quale est alioquin de accidentibus retractare, cum a precedentibus culpa sit? Credimusne humanum sacramentum  diuino superduci licere, et in alium dominum respondere  post Christum? et eierare  patrem ac matrem, et omnem proximum, quos et lex honorari et post  Deum diligi  precipit  , quos et Euangelium  solo Christo pluris non faciens, sic quoque honorauit  ? Licebit in gladio conuersari, Domino pronuntiante, gladio periturum qui gladio fuerit usus? Et prelio operabitur filius pacis, cui nec litigare conueniet  ? Et uincula et carcerem et tormenta et supplicia administrabit, nec suarum ultor iniuriarum? Iam stationes, aut alii magis faciet quam Christo? aut et Dominico die, quando nec Christo? et excubabit pro templis, quibus renuntiauit? et cenabit illic ubi apostolo non placet? et quos interdiu exorcismis fugauit, noctibus defensabit, incumbens et  requiescens super pilum  quo perfossum  est latus Christi ? uexillum quoque portabit emulum Christi? et signum postulabit a principe, qui iam a Deo accepit? mortuus etiam tuba inquietabitur eneatoris, qui excitari a tuba angeli exspectat? et cremabitur ex disciplina castrensi Christianus, cui cremare non licuit  , cui Christus merita ignis indulsit? Quanta alia in delictis circumspici possunt castrensium munium, transgression interpretanda? Ipsum de castris lucis in castra tenebrarum nomen deferre, transgressio est  . Plane, si quos militia preuentos fides posterior inuenit, alia conditio est, ut illorum quos Ioannes admittebat ad lauacrum , ut centurionum fidelissimorum, quem Christus probat , et quem Petrus catechizat : dum tamen, suscepta fide  atque signata, aut deserendum statim sit  , ut a multis actum, aut omnibus modis cauillandum, ne  quid aduersus Deum committatur, que nec ex militia permittuntur  ; aut nouissime perpetiendum pro Deo, quod eque fides pagana condixit  . Nec enim delictorum impunitatem, aut martyriorum immunitatem militia promittet. Nusquam Christianus aliud est. Unum Euangelium, et idem iehsu, negaturus omnem negatorem, et confessurus omnem confessorem Dei, et saluam facturus animam pro nomine eius amissam, perditurus autem de contrario aduersus nomen eius lucri habitam . Apud hunc tam miles est paganus fidelis, quam paganus est miles infidelis. Non admittit status fidei necessitates  . Nulla est necessitas delinquendi, quibus una est necessitas non delinquendi. Nam et ad sacrificandum et directo negandum necessitate quis  premitur tormentorum siue penarum: tamen nec illi necessitati disciplina conniuet, quia potior est necessitas timende negationis et obeundi martyrii, quam euadende passionis et implendi officii. Ceterum subuertit totam substantiam sacramenti causatio eiusmodi, ut etiam uoluntariis delictis fibulam laxet. Nam et uoluntas poterit  necessitas contendi, habens scilicet unde cogatur. uel ipsam prestruxerim et ad ceteras officialium coronarum caussas, quibus familiarissima est aduocatio necessitatis: cum idcirco aut officia fugienda sint, ne in delictis incidamus; aut et martyria toleranda sint, ut officia rumpamus. De prima specie questionis etiam militie ipsius illicite, plura non faciam  , ut secunda reddatur, ne  si omni ope expulero militiam, frustra iam de corona militari prouocarim.



CAPUT XII.


Puta denique licere militiam usque ad caussam corone. Sed et de corona prius dicamus. Laurea ista Apollini uel Libero sacra est: illi, ut deo telorum  ; huic, ut deo triumphorum. Sic docet Claudius cum et myrto  ait milites redimiri solere. ueneris enim myrtum, matris Aenee, non laurum, etiam amicule Martis, per Iliam et Romulos Romani. Sed ego uenerem non credo ex hac parte cum Marte Romanam  , qua pellicis dolor est. Quum et olea militia coronatur, ad Mineruam  est idololatria, armorum eque deam, sed et  paci cum Neptuno inite ex hac arbore coronatam  . In his erit serti militaris superstitio polluta et polluens, omniaque iam polluentur  et caussis. Ecce annua uotorum nuncupatio quid uidetur? prima in principiis, secunda in capitoliis. Accipe post loca et uerba: TUNC TIBI, IUPITER, BOuE CORNIBUS AURO DECORATIS uOuIMUS ESSE FUTURUM  . Cuius sententie uox est? utique negationis. Etiamsi tacet illic Christianus ore, coronatus capite respondit. Eadem laurea in donatiui dispensatione denuntiatur plane non gratuita idololatria, aliquibus aureis uenditans Christum, ut argenteis Iudas . Hoc erit, Non potestis Deo seruire et mammone : mammone manum tradere,  et a Deo absistere? Hoc erit, Reddite que sunt Cesaris Cesari, et que Dei Deo : nec hominem Deo reddere  , et denarium Cesari auferre? Triumphi laurea foliis struitur, an cadaueribus?  lamnis ornatur  , an bustis? unguentis delibuitur   an lacrymis coniugum et matrum? Fortasse quorumdam et Christianorum:  et apud barbaros enim Christus.  Qui hanc portauerit in capite caussam, nonne et ipse oppugnauit? Est et alia militia regiarum familiarum. Nam et castrenses appellantur munificie  , et ipse solemnium Cesareanorum. Sed et tu proinde miles ac seruus alterius es: et si duorum, Dei et Cesaris, certe tunc non Cesaris, cum te Deo debes, etiam in communibus, credo, potiori.



CAPUT XIII.

Coronant et publicos ordines laureis publice causse, magistratus uero insuper aureis  .  Superferuntur  etiam illis Hetrusce. Hoc uocabulum est coronarum, quas gemmis et foliis ex auro quercinis ob Iouem insignis  ad deducendas thensas cum palmatis togis sumunt. Sunt et prouinciales auree, imaginum iam, non uirorum, capita maiora querentes. Sed tui ordines et tui magistratus, et ipsum curie nomen Ecclesia est Christi. Illius es  conscriptus in libris uite . Illic purpure tue sanguis Domini et clauus latus in cruce ipsius ; illic securis ad caudicem  arboris posita ,  illic  uirge ex Iesse. uiderint et publici equi cum coronis suis. Dominus tuus, ubi secundum Scripturam  Ierusalem ingredi uoluit, nec asinum habuit priuatum. Isti in curribus et isti in equis, nos autem  in nomine Domini Dei nostri inuocabimus .  Ab ipso incolatu Babylonis illius in Apocalypsi Ioannis submouemur , nedum a suggestu  . Coronatur et uulgus nunc ex principalium prosperitatum exultatione, nunc ex municipalium solemnitatum proprietate: et est omnis publice letitie luxuria captatrix. Sed tu peregrinus mundi huius, ciuis superne Ierusalem. Noster, inquit , municipatus in celis. Habes tuos sensus  , tuos fastos: nichil tibi cum gaudiis seculi; imo contrarium debes: Seculum enim gaudebit, uos uero lugebitis . Et puto, felices ait lugentes , non coronatos.  Coronant et nuptie sponsos, ideo non nubamus ethnicis, ne nos ad idolatriam usque deducant, a qua apud illos nuptie incipiunt:  habes legem a Patriarchis quidem , habes apostolum in Domino nubere iubentem . Coronat et libertas secularis. Sed tu iam redemptus es a Christo, et quidem magno. Seruum alienum quomodo seculum manumittet? Etsi libertas uidetur  , sed et seruitus uidebatur. Omnia imaginaria in seculo, et nichil ueri. Nam et tunc liber hominis eras redemptus a Christo: et nunc seruus es Christi, licet manumissus ab homine. Si ueram putes seculi libertatem, ut et corona  consignes, rediisti in seruitutem hominis, quam putes libertatem; amisisti libertatem Christi, quam putas seruitutem.  Numquid et agonistice causse disputabuntur, quas statim tituli sui damnant? et sacras et funebres scilicet, hoc enim superest ut  Olympius Iupiter, et Nemeus Hercules,  et misellus  Archemorus, et Antinous infelix  in Christiano coronentur, ut ipse spectaculum fiat, quod spectare debet  . Uniuersas, ut arbitror, caussas enumerauimus. Nec ulla nobiscum est: omnes aliene, profane, illicite, semel iam in sacramenti testatione eierate. Hec enim erant pompe diaboli et angelorum eius officia, seculi honores, solemnitates, popularitates, falsa uota, humana seruitia, laudes uane, glorie turpes: et in omnibus istis idololatria, in solo quoque sensu coronarum quibus omnia ista redimita sunt. Prefabitur quidem Claudius etiam celum sideribus apud Homeri carmina coronatum; certe a Deo, certe homini, igitur et homo ipse a Deo coronandus est. Ceterum a seculo coronantur et lupanaria  , et latrine, et pistrina, et carcer, et ludus, et ipsa  amphitheatra, et ipsa spoliaria, ipseque libitine. Quam sacer sanctus, quamque honestus  ac mundus sit habitus iste, noli de uno petico celo, sed de totius mundi commerciis estimare. At enim Christianus nec ianuam suam laureis infamabit, si norit quantos deos etiam ostiis diabolus affinxerit, Ianum a ianua, Limentinum a limine, Forculum  et Cardam a foribus et cardinibus et apud Grecos Thyreum Apollinem et Antelios demonas.



CAPUT XIu.

Tanto abest ut capiti suo munus inferat idololatrie,  imo iam dixerim Christo, siquidem caput uiri Christus est , tam liberum quam et Christus: ne uelamento quidem obnoxium, nedum obligamento. Porro et quod obnoxium est uelamento, caput femine, hoc ipso iam occupatum, non uacat etiam obligamento; habet humilitatis sue sarcinam. Si nudo capite uideri non debet propter angelos, multo magis coronatos  fortasse tunc illos coronatos scandalizauerit . Quid enim est incapite femine corona, quam forme lena, quam summa lasciuie nota, extrema negatio uerecundie, conflatio illecebre? Propterea nec ornabitur operosius mulier ex Apostoli prospectu, ut nec crinium artificio coronetur. Qui tamen et uiri caput est, et femine facies , uir Ecclesie Christus iehsu, quale oro te, sertum pro utroque sexu subiit ? Ex spinis opinor et tribulis, in figuram delictorum que nobis protulit terra carnis, abstulit autem uirtus crucis, omnem aculeum mortis in Dominici capitis tolerantia obtundens . Certe preter figuram, contumelia in promptu est, et turpitudo et dedecoratio, et his implexa seuitia, que tunc Domini tempora et fedauerunt et lancinauerunt; uti tu nunc laurea, et myrtho, et olea, et illustri aliqua fronde, et quod magis usui est  , centenariis quoque rosis de horto Mide lectis, et   utrisque liliis, et omnibus uiolis coroneris, etiam gemmis forsitan et auro, ut et illam Christi coronam  emuleris, que postea ei obuenit, quia et fauos post fella gustauit ; nec ante rex glorie a  celestibus salutatus est, quam rex Iudeorum proscriptus cruci; minoratus primo a patre modicum quid citra angelos, et ita gloria et honore coronatus . Si ob hec caput ei tuum debes, tale si potes ei repende, quale suum pro tuo obtulit: aut nec floribus coroneris, si spinis non potes, quia non floribus potes.



CAPUT Xu.

Serua Deo rem suam intaminatam. Ille eam, si uolet, coronabit; imo et uult; denique inuitat: Qui uicerit, inquit, dabo ei coronam uite. Esto et tu fidelis ad mortem . Decerta et tu bonum agonem, cuius coronam et Apostolus repositam sibi merito confidit . Accipit et angelus uictorie coronam procedens in candido equo, ut uinceret . Et alius iridis ambitu ornatur , celesti prato  . Sedent et presbyteri coronati : eodemque auro et ipse Filius hominis supra nubem micat . Si tales imagines in uisione, quales ueritates in representatione? illas aspice, illas odora. Quid caput strophiolo aut dracontario   damnas, diademati destinatum? Nam et reges nos Deo et Patri suo fecit  Christus iehsu . Quid tibi cum flore morituro? Habes florem ex uirga Iesse, super quem tota diuini spiritus gratia requieuit , florem incorruptum, immarcescibilem, sempiternum: quem et bonus miles  eligendo, in celesti ordinatione, dignatione profecit. Erubescite, commilitones eius, iam non ab ipso iudicandi, sed ab aliquo Mithre milite, qui cum initiatur in speleo, in castris uere tenebrarum, coronam interposito gladio sibi oblatam, quasi mimum martyrii, dehinc capiti suo accommodatam, monetur obuia manu a capite pellere, et in humerum, si forte, transferre, dicens Mithram esse coronam suam, atque exinde numquam coronatur, idque in signum habet ad probationem sui,  sicubi tentatus fuerit de sacramento: statimque creditur Mithre miles, si deiecerit coronam, si eam in Deo suo esse dixerit. Agnoscamus ingenia diaboli, idcirco quedam de diuinis affectantis, ut nos de suorum fide confundat et iudicet.





QUINTI SEPTIMII FLORENTIS TERTULLIANI LIBER DE FUGA IN PERSECUTIONE. 





ARGUMENTUM.


---Liber de Fuga in persecutione, hac iam feruente anno 202 scriptus, Tertulliani ingenii  ualde prefracti etiamnum signum est, in quo Paracletum Montani palam adstruit: nondum tamen in Catholicos uelut Psychicos insultat. Non inepte recentiores critici arbitrantur hunc tractatum eumdem esse quem in lib. de Corona, cap. 1, se editurum promisit de Questionibus Confessionum, utique contra pastores tempore persecutionum gregem suum deserentes. Orta inter Christianos contentione an persecutionis tempore fugere, aut auro argentoue uexationem redimere sit licitum, Tertullianus, cum de hac questione ore tenus non nichil dissereret, interrogatus a Fabio quodam familiari, demum hunc tractatum exarauit, in quo late contra orthodoxos probare conatur, ministris Dei in persecutione nec fugiendum esse, nec persecutionem  numerata pecunia redimendam, inter cetera ita disserens: Si constat a quo persecutio eueniat,  possumus iam consultationem tuam inducere, et determinare ex hoc ipso pertractatu fugiendum in persecutione non esse. Si enim persecutio a Deo euenit. Sicut duplex ratio offendit, quia neque debeat deuitari neque euadi possit, quod a Deo euenit. Non debet deuitari, quia bonus; necesse est enim bonum esse omne quod Deo uisum est.---Cetera, que in sue sententie confirmationem addit pluribus persequi piget; quisque enim facile intelligit, insanire ibidem Tertullianum tam inepta argumentatione, cui Christi exemplum, atque Euangelium quo persecutionis tempore fuga precipitur et sanctorum uirorum auctoritas apertissime aduersantur. LUMP.



CAPUT PRIMUM.


Quesisti proxime, Fabi frater  , fugiendum necne sit in persecutione, quod nescio quid annuntiaretur. Ibidem ego oblocutus aliquid pro loco ac tempore, et quarumdam personarum importunitate, semitractatam materiam abstuli mecum, plenius eam de stylo nunc renuntiaturus, utpote quam mihi  et tua consultatio commendarat, et conditio temporum suo iam nomine iniunxerat. Quanto enim frequentiores imminent persecutiones, tanto examinatio procuranda est, quomodo eas excipere fides debeat. Procuranda autem examinatio penes uos, qui  , si forte, Paracletum non recipiendo deductorem omnis ueritatis, merito adhuc etiam aliis questionibus obnoxii estis. Igitur  consultationi tue ordinem quoque induimus, animaduertentes ante determinari oportere de statu ipsius persecutionis, utrum a Deo obueniat  , an a diabolo, quo facilius de obitu eius constare possit. Omnis enim rei inspectio, auctore cognito, planior. Satis est quidem prescribere  nichil fieri sine Dei uoluntate. Sed non statim hac sententia ceteris retractatibus  locum dabimus, ne a presenti articulo auocemur, si quis responderit: Ergo et malum a Deo, et delictum a Deo; nichil iam in diabolo, nichil etiam in nobis ipsis. De persecutione nunc queritur. Circa hanc interim dixerim nichil fieri sine Dei uoluntate, respiciens eam in primis dignam Deo esse, et, ut ita dixerim, necessariam, ad probationem scilicet seruorum eius siue reprobationem. Quis est enim exitus  persecutionis, quis effectus alius, nisi probatio et reprobatio fidei, qua suos utique Dominus examinauit? Hoc omne  iudicium est persecutio per quam quis aut probatus aut reprobatus iudicatur. Porro iudicium soli Deo competit. Hec pala illa  , que et nunc Dominicam aream purgat, Ecclesiam scilicet, confusum aceruum fidelium euentilans, frumentum martyrum  et paleas negatorum. Hec enim  , scale quas somniat Iacob, aliis ascensum in superiora, aliis descensum ad inferiora demonstrantes. Sic et agonem intelligi capit persecutionem. A quo certamen edicitur, nisi a quo corona et premia proponuntur? Legis edictum agonis istius in Apocalypsi, quibus premiis ad uictoriam inuitet, uel maxime illos  qui proprie uicerint in persecutione, uincendo luctati,  reuera non aduersus carnem et sanguinem, sed aduersus spiritalia  nequitie. Ita agnosces ad eumdem agonothetam pertinere certaminis arbitrium, qui inuitat ad premium. Totum quod agitur in persecutione, gloria Dei est probantis et reprobantis, imponentis et deponentis. Quod autem ad gloriam Dei pertinet, utique ex uoluntate illius eueniet. Sed quando Deus magis creditur, nisi cum magis timetur, nisi  in tempore persecutionis? Tunc Ecclesia in attonito est; tunc et fides in expeditione sollicitior et disciplinatior in ieiuniis et stationibus, et orationibus, et humilitate, in alterutra diligentia et dilectione  , in sanctitate et sobrietate. Non enim uacatur nisi timori et spei. Adeo et ex hoc ipso ostenditur nobis non posse diabolo  deputari eam, que meliores efficit Dei seruos.



CAPUT II.

Si quod  iniquitas a Deo non est, sed a diabolo, persecutio autem ex iniquitate consistit (quid enim iniquius quam ueri Dei antistites, omnis [, ideo uidetur persecutio a diabolo euenire, a quo iniquitas agitur, ex qua constat persecutio: seire debemus, quatenus nec persecutio est sine iniquitate diaboli, nec probatio fidei sine persecutione, propter probationem fidei necessariam iniquitatem, non patrocinium prestare persecutioni, sed ministerium; precedere enim Dei uoluntatem circa fidei probationem, que est ratio persecutionis, sequi autem  diaboli iniquitatem ad instrumentum persecutionis, que ratio est probationis. Nam et alias, in quantum iustitie iniquitas emula est, in tantum materia est ad testimonia eius, cuius est emula; ut sic iustitia in iniquitate perficiatur, quomodo uirtus in infirmitate perficitur . Nam infirma mundi electa sunt a Deo, ut confundantur fortia; et stulta eius, ut confundantur sapientia . Ita et iniquitas adhibetur ut iustitia probetur, confundens iniquitatem. Igitur quod ministerium non est arbitrii, sed seruitii (arbitrium enim Domini, persecutio, propter fidei probationem, ministerium [; ita eam per diabolum, si forte, non a diabolo euenire credimus.  Nihil Satane in seruos Dei uiui licebit, nisi permiserit  Dominus, ut aut ipsum destruat per fidem electorum in tentatione uictricem  :  aut homines eius fuisse traducat, qui defecerint ad illum. Habes exemplum Iob, cui diabolus nullam potuit incutere tentationem, nisi a Deo accepisset potestatem, nec in substantiam quidem eius, nisi Dominus, Ecce, dixisset, omnia que sunt ei, in manu tua do, in ipsum autem ne extenderis manum . Denique nec extendit, nisi posteaquam et hoc postulanti Dominus, Ecce, dixisset, trado tibi illum, tantum animam eius custodi . Sic et in Apostolos facultatem tentationis postulauit, non habens eam nisi ex permissu. Siquidem Dominus in Euangelio ad Petrum: Ecce, inquit,  postulauit Satanas uti cerneret uos uelut frumentum: uerum ego rogaui pro te, ne  deficeret fides tua : id est, ne tantum diabolo permitteretur, ut fides periclitaretur. Quo ostenditur, utrumque apud Deum esse, et concussionem fidei, et protectionem, cum utrumque ab eo petitur, concussio a diabolo, protectio a Filio. Et utique cum Filius Dei protectionem fidei habet in sua potestate quam a Patre postulat, a quo omnem accipit potestatem in celis et in terris , quale est ut concussionem fidei diabolus in manu sua habeat?  Sed in legitima Oratione cum dicimus ad Patrem: Ne nos inducas in tentationem  ; ab eo illam profitemur accidere, a quo ueniam eius deprecamur: hoc est enim quod sequitur: Sed erue nos a maligno ; id est, ne nos induxeris in tentationem,  permittendo nos maligno. Tunc enim eruimur diaboli manibus, cum illi non tradimur in tentationem. Nec in porcorum gregem diaboli legio habuit potestatem, nisi eam de Deo impetrasset, tantum abest ut in oues Dei habeat. Possum dicere, porcorum quoque setas tunc numeratas apud Deum fuisse; nedum capillos sanctorum. Habere uidetur diabolus propriam iam potestatem, si forte in eos qui ad Deum non pertinent, semel in stillam situte , et in puluerem aree  , et in saliuam nationibus deputatis a Deo, ac per hoc diabolo expositis in uacuam quodammodo possessionem. Ceterum, in domesticos Dei nichil illi licet ex propria potestate; quia quando liceat, id est, ex quibus caussis, exempla in Scripturis signata demonstrant. Aut enim ex caussa probationis  conceditur ei ius tentationis prouocato uel prouocanti, ut in superioribus: aut ex caussa reprobationis  traditur ei peccator quasi carnifici in penam, ut Saul: Et abscessit, inquit, spiritus Domini a Saule, et concutiebat eum spiritus nequam a Domino, et suffocabat . Aut ex caussa cohibitionis  , ut Apostolus refert   datum sibi sudem angelum Satane ut colaphizetur: nec hanc speciem permitti diabolo in sanctos humiliandos per carnis uexationem, nisi simul ut et uirtus tolerantie scilicet in infirmitate perfici possit; nam et ipse Apostolus Phigellum et Hermogenem tradidit Satane, uti emendentur, ne blasphement . uides iam et a seruis Dei facilius diabolum accipere potestatem, tanto abest ut eam ex proprietate possideat.



CAPUT III.

Cum ergo et hec exempla magis in persecutionibus  eueniant, siquidem magis tunc probamur uel reprobamur, et magis tunc humiliamur uel emendamur, ab eo permittatur uel imperetur necesse est catholice fieri hec, a quo et ex parte, scilicet ab illo qui dicit: Ego sum qui facio pacem, et condo mala , id est bellum. Hoc est enim contrarium paci. Nostre autem paci quid  est bellum, quam persecutio? Si persecutionis uel maxime exitus aut uitam afferunt aut mortem, aut plagam aut sanationem, habes auctorem eiusdem: Ego percutiam, et sanabo; ego uiuificabo, et mortificabo . Uram, inquit, illos, sicut uritur argentum  ; et probabo, inpuid, illos, sicut probatur aurum . Cum enim exurimur persecutionis ardore, tunc probamur de fidei tenore. Hec erunt ignea iacula   diaboli, per que fidei ustio et conflatio administratur; ex Dei tamen uoluntate. De isto quis dubitare possit ignoro, nisi plane friuola et frigida fides, deprehendens eos qui timide conueniunt in Ecclesiam. Dicitis enim  , Quoniam incondite conuenimus,  simul conuenimus, et complures concurrimus in Ecclesiam, querimur a nationibus, et timemus ne turbentur nationes. Annon  scitis quod Deus omnium sit Dominus? Et si uelit Deus, tunc persecutionem patieris; si uero noluerit, silebunt nationes. Credas utique; si tamen in eum Deum credis, sine cuius uoluntate nec passer unius assis cadit in terram . Nos autem, puto, multis passeribus antistamus.



CAPUT Iu.


Igitur si constat a quo persecutio eueniat, possumus  iam  consultationem tuam inducere, et determinare ex hoc ipso pretractatu, fugiendum in persecutione non esse. Si enim persecutio a Deo euenit, nullo modo fugiendum erit quod a Deo euenit. Sicut duplex ratio defendit  , quia neque debeat deuitari, neque euadi possit quod a Deo euenit. Non debet deuitari, quia bonum. Necesse est enim bonum esse omne quod Deo uisum est. Et numquid ideo in Genesi sic positum est: Et uidit Deus quia bonum est ; non quod ignoraret bonum esse, nisi uidisset; sed ut hoc sono portenderet bonum esse, quod Deo uisum est? Multa quidem sunt, que a Deo eueniant, et alicuius malo eueniant. Imo bonum est ideo, quia a Deo euenit, ut diuinum et rationale. Quid enim diuinum non rationale, non bonum?  Quid bonum non diuinum? Si autem sensui cuiusque uidetur, non sensus hominis preiudicat  statui, sed status sensui. Status enim uniuscuiusque  certum quid est, et dat  sensui legem, ita sentiendi statum, sicuti est. Si autem statu quidem bonum quod a Deo uenit , sensui uero malum uidetur, erit status in tuto  , sensus in uitio. Statu optima res pudicitia, et ueritas, et iustitia, que a multorum sensu displicent. Nunquid ideo status sensui addicitur? Ita et persecutio statu bona est, quia diuina et rationalis dispositio; sensui eorum uero quorum malo uenit, displicet. uides etiam illud malum rationem  apud Deum habere, cum quis in persecutione euertitur de salute, sicut et illud bonum  ratione contingere, cum quis ex persecutione proficit in salute? Nisi si irrationaliter quis aut perit apud Dominum, aut saluus est: is non poterit persecutionem malum dicere, que etiam in mali  parte bonum est  , dum ratione administratur. Ita si bonum persecutio quoquo modo, quia de statu constat, merito definimus, quod bonum est, uitari non oportere: quia delictum sit, quod bonum est recusare; eo amplius, quod Deo uisum est: iam uero nec posse uitari, quia a Deo euenit, cuius uoluntas non poterit euadi.  Igitur qui putant fugiendum, aut malum exprobrant Deo, si persecutionem uti malum fugiant; bonum enim nemo deuitat; aut fortiores se Deo existimant, qui putant se euadere posse, si Deus tale aliquid uoluerit euenire.



CAPUT u.


Sed, Quod meum est, inquit, fugio, ne peream si negauero; illius est, si uoluerit, etiam fugientem me reducere in medium. Hoc mihi prius responde: Certus es te negaturum si non fugeris, an incertus? Si enim certus, iam negasti; quia presumendo  te negaturum, id despopondisti, de quo presumpsisti; et uane iam fugis ne neges, qui si negaturus es, iam negasti. Si uero incertus es, cur non ex equalitate incerti metus inter utrumque euentum, etiam confiteri te posse presumis, et saluum magis fieri quominus fugias, sicut  negaturum te presumis, ut fugias? Iam nunc aut in nobis est utrumque, aut totum in Deo. Si in nobis est confiteri aut negare, cur non id presumimus quod est melius, id est, confessuros  nos? nisi, si uis confiteri, pati non uis. Nolle autem confiteri, negare est. Si uero in Deo totum est, cur non totum relinquimus arbitrio eius? agnoscentes uirtutem et potestatem, quod possit nos sicut fugientes reducere  in medium; ita et non fugientes, imo et in medio populo conuersantes obumbrare. Quale est, ut ad fugiendum Deo honorem reddas, qui possit te etiam fugientem producere in medium, ad contestandum  autem inhonores illum, desperans potentiam protectionis ab illo? Quare  non magis, ex hac parte constantie et fiducie in Deum, dicis: Ego, quod meum est, facio, non discedo: Deus si uoluerit, ipse me proteget: hoc potius nostrum est, stare sub Dei arbitrio, quam fugere sub nostro?  Rutilius sanctissimus martyr,  cum totiens fugisset persecutionem de loco in locum, etiam periculum  nummis redemisset, post totam securitatem quam sibi prospexerat, ex inopinato apprehensus, et presidi oblatus, tormentis dissipatus, credo pro fuge castigatione, dehinc ignibus datus, passionem, quam uitarat, misericordie  Dei retulit. Quid aliud uoluit Dominus nobis demonstrare hoc documento, quam fugiendum non esse, quia nichil fuga prosit si Deus nolit?



CAPUT uI.

Imo, inquit, quia preceptum adimpleuit, fugiens de ciuitate in ciuitatem. Sic enim uoluit quidam, sed et ipse fugitiuus, argumentari, et qui proinde nolunt intelligere sensum Domini illius pronuntiationis, ut eam  ad uelamentum timiditatis sue utantur, cum  et personas suas habuerit et tempora et caussas: Cum ceperint, inquit, persequi uos, fugite de ciuitate in ciuitatem . Hoc in personas  proprie Apostolorum, et in tempora, et in caussas eorum pertinere defendimus, sicut (precedentes [ subsequentes sensus probabunt, qui nonnisi in Apostolos competunt: In uiam nationum ne ieritis, et in ciuitatem Samaritanorum ne introieritis; sed ite potius ad oues perditas domus Isrelis . Nobis autem et uia nationum patet, in qua et inuenti sumus, et usque in finem incedimus; et nulla ciuitas excepta est, qua per totum orbem predicamus; sed nec cura nobis Isrelis iniuncta est extra ordinem, nisi qua et omnibus gentibus predicare debemus. Etiamsi apprehendamur, non in concilia eorum perducemur, nec in  synagogis illorum flagellabimur, sed Romanis utique potestatibus et tribunalibus obiiciemur. Sic  igitur et fuge preceptum Apostolorum conditio desiderabat, quoniam primo predicandum erat ad oues perditas domus Isrelis. Ut ergo perficeretur predicatio, apud quos  priores perfici oportebat, uti panem ante filii quam canes sumerent, ideo illis fugere tunc ad tempus precipit: non propter eludendum  periculum proprio  nomine persecutionis ; sed propter profectum annuntiationis, ne, statim  oppressis, Euangelii quoque disseminatio perimeretur. Neque enim quasi tacite in aliquam ciuitatem transfugiendum erat, sed quasi ubique annuntiaturis, et ex hoc ubique persecutiones subituris,  donec replerent doctrina sua  . Denique : Non consummabitis, inquit, ciuitates Isrelis. Adeo intra terminos Iudee preceptum fuge continebatur. Nobis autem nulla Iudee prefinitio competit predicationis, in omnem iam carnem effuso Spiritu Sancto. Itaque Paulus, et Apostoli ipsi, memores precepti dominici, contestantur illud apud Isrel, quem iam doctrina sua impleuerant: uobis oportuit imprimis sermonem Dei tradi. Sed quoniam repulistis eum, nec dignos uos eterna uita existimastis, ecce conuertimus nos ad nationes . Atque exinde conuersi et ipsi, sicut antecessores instituerant, in uiam nationum abierunt, et in ciuitates Samaritanorum introierunt; ut in totam scilicet terram exiret sonus eorum, et in terminos orbis uoces  eorum . Si ergo cessauit exceptio uie nationum, et introitus in ciuitates Samaritanorum, cur non cessauerit et fuge preceptum pariter emissum? Denique ex quo saturato Isrele Apostoli in nationes transierunt, nec fugerunt de ciuitate in ciuitatem, nec pati dubitauerunt. Atquin et Paulus, qui se per murum concesserat expediri de persecutione, qua ad hoc tempus erat precepti; idem iam in clausula officii, et in consummatione precepti,  discipulis magnopere deprecantibus, ne se Hierosolyma committeret, passurus illic que Agabus prophetauerat, sollicitudini eorum non subscripsit; sed e contrario: Quid, inquit, facitis lacrymantes et conturbantes cor meum? Ego enim non modo uincula pati optauerim, sed etiam mori Hierosolymis pro nomine Domini mei Iesu Christi. Atque ita omnes aierunt: Fiat uoluntas Domini . Que erat uoluntas Domini? utique non fugiendi iam persecutionem. Ceterum, poterant et priorem Domini uoluntatem proposuisse qua fugere mandauerat, qui illum persecutionem uitasse maluerant. Igitur, cum etiam sub Apostolis ipsis temporale fuit fuge preceptum, sicut et reliquorum prescriptorum, non potest apud nos perseuerare quod apud doctores nostros  concessauit, etsi non proprie ad illos fuisset emissum: aut si perseuerare illud Dominus uoluit, deliquerunt  Apostoli qui non usque in finem fugere curauerunt.



CAPUT uII.

uideamus nunc an et cetera Domini edicta congruant perpetuo fuge precepto. Primo quidem, si a Deo persecutio est, quale est ut idem fugiendam eam mandet, qui et infert? quam si euadi uellet, melius non immitteret, ne uoluntate preuaricari uideretur. Aut pati enim nos uoluit persecutionem, aut fugere. Si fugere, quomodo pati? si pati, quomodo fugere? Iam uero quanta inequalitas sententiarum iubentis fugere, et inuitantis ad passionem, contrariam fuge? Qui confessus fuerit in me, et ego confitebor in illo coram  Patre meo . Quomodo confitebitur fugiens? quomodo fugiet confitens? Qui me confusus fuerit, et ego confundar eum coram Patre. . Si deuito passionem, confundo confessionem. Felices qui persecutionem passi fuerint caussa nominis mei . Infelices ergo qui fugiendo ex precepto non erunt passi. Qui sustinuerit in finem, iste saluabitur . Quid ergo, me iubens fugere, uis in finem sustinere? Tanta diuersitas sententiarum si non congruit diuine grauitati, apparet ex his quoque preceptum fuge suam tunc habuisse rationem quam ostendimus. Sed infirmitatem, inquit, quorumdam prospiciens Dominus, pro sua humanitate nichilominus et portum fuge demonstrauit: non enim idoneus erat etiam sine fuga tam  turpi et indigno, et seruili presidio saluos facere in persecutione, quos sciret infirmos. Atquin non fouet, sed recusat semper infirmos; primum docens non fugiendos esse persecutores, sed potius non timendos. Nolite timere eos qui corpus occidere possunt, anime autem nichil ualent facere. Sed timete eum qui et corpus et animam perdere potest in gehennam . Atque exinde que timidis prefinit? Qui pluris fecerit animam suam quam me, non est me dignus; et: Qui  non tollit crucem suam et sequitur me, non potest esse meus discipulus . Postremo, in Apocalypsi non fugam timidis offert, sed inter ceteros reprobos particulam in stagno sulphuris et ignis, quod est mors secunda .



CAPUT uIII.

 Refugit et ipse uim interdum, sed eadem ratione qua Apostolis fugere preceperat; donec scilicet doctrinam suam impleret; qua consummata, non dico stetit, sed nec auxilium a Patre angelorum exercituum desiderauit, increpito etiam Petri gladio, professus quidem et ipse est animam anxiam usque ad mortem et carnem infirmam; ut tibi ostenderet, primo, in se utramque substantiam humanam fuisse, ex proprietate anxietatis anime, et imbecillitatis carnis;  ne aliam  aut carnem aut animam Christi interpretareris; dehinc, ut demonstratis conditionibus earum, scires illas nichil ualere per semetipsas sine spiritu. Et ideo preponit, Spiritus promptus , ut utramque conditionem substantie utriusque respiciens, intelligas in te esse etiam fortitudinem spiritus, quomodo et infirmitatem carnis; ac iam hinc scias quid unde facias, et quid cui subiicias; infirmum scilicet forti: ne, ut nunc facis, de carnis quidem infirmitate causeris, de spiritus autem firmitate dissimules. Postulauit et ipse a Patre: Si fieri posset, transiret ab illo calix passionis. Postula et tu, sed stans ut ille, sed postulans tantum, sed subiungens et reliqua: uerum non quod ego uolo, sed quod tu .  Fugiens autem quomodo hoc postulabis, ipse tibi prestans calicis translationem, nec quod Pater uult faciens, sed quod tu?



CAPUT IX.

Omnia Apostoli secundum Deum utique docuerunt, omnia euangelizare  uoluerunt. Ubi illos ostendis preceptum fugiendi de ciuitate in ciuitatem restaurasse? quia nec potuissent tale quid constituere tam contrarium exemplis suis, ut fugam mandarent; qui cum maxime de uinculis uel insulis, quibus ob confessionem, non ob fugam nominis, continebantur, ad Ecclesias scribebant. Infirmos sustinere iubet Paulus; utique enim non fugientes . An patientia dicit sustinendos, sicubi per infirmitatem fidei sue offenderint? Sic et  pusillanimes consolari, non tamen in fugam mitti. Sed cum admonet: Ne locum malo demus , non fuge suggerit consilium, sed iracundie docet temperamentum. Et si redimendum tempus dicit , quia dies nequam sunt; non per fugam, sed per sapientiam conuersationis,  lucrari nos uult commeatum. Ceterum, qui lucere nos iubet  uelut filios lucis, non iubet fuga abscondi ut filios tenebrarum. Stare immobiles precipit, utique nec fuga mobiles, et accinctos, in fugam an in occursum Euangelii? Arma quoque demonstrat, que fugituris non essent necessaria, inter que et clypeum, quo possitis tela diaboli extinguere , resistentes sine dubio, et excipientes omnem uim illius. Proinde et Ioannes pro fratribus quoque animas ponendas docet , nedum pro Domino. Hoc a fugientibus non potest adimpleri. Denique memor Apocalypsis sue, in qua timidorum exitum audierat, de sensu admonet et ipse timorem reiiciendum. Timor, inquit, non est in dilectione. Sedenim perfecta dilectio foras mittit timorem; quia timor suppliciamentum habet, utique ignem stagni. Qui autem  timet, non est perfectus, in dilectione Dei scilicet. Porro, quis fugiet persecutionem, nisi qui timebit? Quis timebit, nisi qui non amauit? Spiritum uero si consulas, quid magis sermone illo Spiritus probat? Namque omnes pene ad martyrium exhortatur, non ad fugam, ut et illius commemoremur: Publicaris, inquit, bonum tibi est. Qui enim non publicatur in hominibus, publicatur in Domino. Ne confundaris, iustitia te producit in medium. Quid confunderis, laudem serens? Potestas fit, cum conspiceris ab hominibus. Sic et alibi: Nolite in lectulis, nec in aborsibus et febribus mollibus optare exire, sed in martyriis; ut glorificetur qui est passus pro uobis.



CAPUT X.

Sed omissis quidam diuinis exhortationibus, illum  magis Grecum uersiculum secularis sententie sibi adhibent: Qui fugiebat, rursus preliabitur  ; ut et rursus forsitan fugiat. Et quando uincet, qui, cum fugerit, uictus est? Bonum militem Christo imperatori suo prestat, qui tam plene ab Apostolo armatus, tuba persecutionis audita, diem deserit persecutionis? Respondebo et ego de seculo aliquid:

Usque adeone mori miserum est? 
Moriatur quoquo modo, aut uictus, aut uictor. Nam etsi negando ceciderit, cum tormentis tamen preliatus. Malo miserandum quam erubescendum. Pulchrior est miles in prelio amissus, quam in fuga saluus. Times hominem, christiane, quem timeri oportet ab angelis, siquidem angelos iudicaturus es; quem timeri oportet a demoniis, siquidem et in demonas  accepisti potestatem; quem timeri oportet ab uniuerso mundo, siquidem et in te mundus iudicatur. Christum indutus es, siquidem in Christum tinctus es. Qui fugis diabolum, depreciasti Christum, qui in te est. Fugitiuum cum diabolo te reddidisti. Sed Dominum fugiens, exprobras omnibus fugitiuis sui uanitatem consilii. Fugerat et quidam animosus prophetes  Dominum, traiecerat ab Ioppe Tarsum, quasi a Deo transfretaret; sed illum non dico in mari et in terra, uerum in utero etiam bestie inuenio, in quo nec mori per triduum potuit, nec uel sic Deum euadere. Quanto melius Dei seruus? qui siue inimicus Dei imminet, non fugit eum; sed potius contemnit, confidens scilicet de tutela Domini; siue Deum reformidat, quanto magis sub oculis eius astitit, dicens: Dominus est, potens est: omnia illius sunt: ubi ubi fuero, in manu eius sum; faciat quod uult, non discedo; et si perire me uolet, ipse me perdat, dum me ego seruo illi. Malo inuidiam ei facere per uoluntatem ipsius pereundo, quam bilem, per meam euadendo.



CAPUT XI.

Hoc sentire et facere omnem seruum Dei oportet, etiam minoris loci, ut  maioris fieri possit,  si quem gradum ex persecutionis tolerantia ascenderit.  Sed cum ipsi auctores, id est,  ipsi diaconi, presbyteri et episcopi fugiunt, quomodo laicus intelligere poterit, qua ratione dictum , Fugite de ciuitate in ciuitatem? Itaque  cum duces fugiunt, quis de gregario numero sustinebit ad gradum in acie figendum suadentes  ? Certe quidem bonus pastor animam pro pecoribus ponit; ut Moyses, non Domino adhuc Christo reuelato, etiam in se figurato, ait : Si perdis hunc populum, inquit, et me pariter cum eo disperde. Ceterum, Christo confirmante figuras suas, malus pastor est, qui uiso lupo fugit, et pecora diripienda derelinquit : proiicietur de uilla pastor huiusmodi:  detinebuntur illi missionis   sue mercedes  in compensationem  ; imo et de priore peculio eius exigetur detrimenti dominici restitutio. Etenim qui habet, dabitur ei; ab eo autem qui non habet, etiam quod uidetur habere auferetur . Sic Zacarias  comminatur: Exsurge romphea in pastores, et euellite oues, superducam manum meam in pastores. In quos et Ezechiel  et Hieremias iisdem minis perorant, quod non tantum de pecoribus improbe uescantur, pascentes potius semetipsos, uerum quod   dispersum gregem faciant in predam esse omnibus bestiis agri, dum non est pastor illis. Quod nunquam magis fit, quam cum in persecutione destituitur Ecclesia a Clero. Si et Spiritum quis agnouerit, audiet et fugitiuos denotantem. Porro, si eos qui gregi presunt, fugere, cum lupi irruunt, nec decet, imo nec licet , ideo prepositos Ecclesie in persecutione fugere non oportebit. Ceterum, si grex fugere deberet, non deberet prepositus gregis stare, sine caussa staturus  ad tutelam gregis, quam grex non desideraret, ex licentia fuge scilicet.



CAPUT XII.

 Quod pertineat, frater, ad tuum problema, habes sententie nostre responsionem et exhortationem. Porro, qui querit, an persecutio fugienda sit, sequentem quoque questionem iam prospiciat necesse est, an, si fugienda non est, redimenda certe sit. Ultro igitur et de hoc tibi suggeram, definiens persecutionem, quam constat non esse fugiendam, proinde nec redimendam. Pretium interest. Ceterum, sicut fuga redemptio gratuita est, ita redemptio nummaria fuga est. Certe et huius timiditatis  consilium est. Quod times, redimis; ergo fugis.  Pedibus stetisti, cucurristi nummis. Hoc ipsum quod stetisti ex redemptione, fugisti. Ut autem redimas hominem tuum nummis, quem sanguine suo redemit Christus, quam indignum Deo et dispositione eius, qui Filio suo non  pepercit pro te, ut fieret maledictum pro nobis; quia maledictus qui pependerit in ligno; qui tanquam ouis ad uictimam ductus est, et tanquam agnus ante tondentem, sic non aperuit os; sed posuit dorsum suum in flagella, maxillas autem in palmas, et faciem non auertit a sputaminibus, et inter iniquos deputatus est , et traditus est in mortem, mortem autem crucis: totum hoc, ut nos a peccatis lucraretur!  Sol cessit diem emptionis nostre. Apud inferos emancipatio nostra est, et stipulatio nostra in celis. Subleuate sunt  porte sempiterne, ut introiret rex glorie, Dominus uirtutum , hominem de terris, imo ab inferis, mercatus in celos. Quis est nunc qui aduersus illum reluctatur,  imo dopretiat  , et mercedem eius tam magno comparatam, pretiosissimo scilicet sanguine, commaculat? Iam ergo melius fugere quam fieri uiliorem, si non tanto sibi constabit homo, quanti constitit Domino. Et Dominus quidem illum redemit, ab angelis munditenentibus potestatibus, a spiritalibus nequitie, a tenebris huius eui, a iudicio eterno, a morte perpetua. Tu autem pro eo pacisceris cum delatore, uel milite, uel furunculo aliquo preside, sub tunica et sinu  ut furtiuo, quem coram toto mundo Christus emit, imo et manu misit! Hunc ergo liberum pretio estimabis, et pretio  possidebis, nisi eodem, quanto  Domino constitit, sanguine suo scilicet?  Ut quid ergo de homine Christum redimis in homine, in quo Christus est? Non aliter et Simon facere tentauit, cum pecuniam Apostolis obtulit pro spiritu Christi. Audiet ergo et iste, qui se redimens, Christi spiritum redemit: Pecunia tua tecum sit in interitum, quoniam gratiam Dei pretio consequendam putasti . Quis talem abnegatorem spernat  ? Quid enim dicit ille concussor? Da mihi pecuniam. Certe ne eum tradat; siquidem non aliud uenditat, quam quod prestaturus est premio tuo. Cum das, utique ne tradaris uoluisti. Non traditus autem  , traduci habebas. Ergo dum nolendo tradi non uis traduci, nolendo negasti, quod te esse traduci noluisti. Imo, inquis, dum nolo traduci  quod sum, sum confessus id esse quod nolo traduci, id est, christianum. Potes itaque te martyrem uindicare? constanter ostendisse Christum? Redimens, non ostendisti. Apud unum si forte confessus es, ergo et apud plures nolendo confiteri, negasti. Ipsa salus iudicabit hominem excidisse, dum euadit. Excidit ergo qui maluit euasisse. Negatio est etiam martyrii recusatio. Christianus pecunia saluus est; et in hoc nummos habet ne patiatur, dum aduersus Deum erit diues. Atenim Christus sanguine fuit diues pro illo: Felices itaque pauperes, quia illorum est, inquit  , regnum celorum, qui  animam solam in confiscato habent. Si non possumus Deo seruire et mammone, possumus a Deo redimi et a mammona? Quis enim magis seruiet mammone, quam quem mammonas redemit? Postremo, quo exemplo uteris in redemptionem traditionis? Apostoli  persecutionibus agitati  , quando se pecunia tractantes  liberauerunt? que illis utique non deerat, ex prediorum pretiis ad pedes eorum depositis; certe multis locupletibus credentibus uiris ac feminis, qui his etiam refrigeria subministrabant. Quando Onesiphorus, aut Aquila, aut Stephanus, hoc modo eis in persecutione succurrerunt? Paulus quidem, cum Felix preses pecunias accepturum se pro eo a discipulis sperasset, de quo  et ipse in secreto tractauit cum ipso, neque ipse pro se, neque discipuli pro eo numerarunt. Illi utique discipuli, qui flentes quod  Hierosolymam tendere perseueraret, et persecutiones predicatas illic non precaueret, postremo inquiunt:  Fiat uoluntas Dei . Que ista uoluntas? Utique ut pateretur pro nomine Domini, non ut redimeretur. Oportet enim, quomodo Christus animam suam posuit pro nobis , ita fieri pro eo et a nobis; nec tantum pro ipso, imo etiam pro fratribus propter ipsum. Quod Ioannes docens, non et fratribus numerandum, sed moriendum potius pronuntiauit. Nihil interest, si quem christianum redimere non debeas, aut emere. Et adeo uoluntas Dei sic est. Aspice  regnorum et imperiorum utique a Deo  dispositum statum  , in cuius manu cor regis : tanta quotidie erario augendo prospiciuntur remedia censuum, uectigalium, collationum, stipendiorum:  nec unquam usque adhuc ex Christianis tale aliquid prospectum est, sub aliquam redemptionem  capitis et secte redigendis, cum tante multitudinis nemini ignote fructus ingens meti posset. Sanguine empti, sanguine munerati  , nullum nummum pro capite debemus; quia caput nostrum Christus est. Non decet Christum pecunia constare. Quomodo et martyria fieri possent in gloriam  Domini, si tributo licentiam secte compensaremus? Itaque qui eam premio paciscitur, dispositioni diuine aduersatur. Cum igitur nichil nobis Cesar indixerit in hunc modum stipendiarie secte, sed nec indici unquam tale quid possit,  Antichristo iam instante, et in sanguinem, non in pecunias hiante Christianorum, quomodo mihi proponere potest  Scripturam esse: Reddite que sunt Cesaris Cesari? Miles me, uel delator, uel inimicus concutit, nichil Cesari exigens, imo contra faciens, cum christianum, legibus humanis reum, mercede dimittit. Alius est denarius, quem Cesari debeo, qui ad eum pertinet, de quo tunc agebatur, tributarius; a tributariis scilicet, non a liberis debitus. Aut quomodo reddam que sunt Dei Deo? Utique proinde  imaginem et monetam  ipsius, inscriptam nomine eius, id est, hominem christianum. Quid autem Deo debeo, sicut denarium Cesari, nisi sanguinem, quem pro me Filius fudit ipsius? Quod si Deo quidem hominem, et sanguinem meum debeo; nunc  uero in eo sum tempore, ut quod Deo debeo expostuler; utique fraudem Deo facio, id agens, ne quod debeo soluam. Bene obseruaui preceptum, Cesari reddens que sunt Cesaris, Deo uero que sunt Dei abnegans?



CAPUT XIII.

Sed et omni petenti me dabo . In caussa eleemosyne, non in concussure, Petenti, inquit. Porro, qui concutit  , non petit. Qui comminatur, si non acceperit, non postulat, sed extorquet. Non eleemosynam exspectat, qui non miserandus,  sed timendus uenit. Dabo igitur misericordie  , non timiditatis mee nomine; ubi qui accepit, Deum honorat, et benedictionem mihi reddit; non ubi amplius se benefactum prestitisse credit, et  predam suam aspiciens dicit: »De reatu est.«  Pascam  et inimicum  . Sed inimicitie alios habent titulos. Non tamen dixit traditorem, aut persecutorem, aut concussorem. Nam huic quanto magis carbones aceruabo super caput, si non me redemero? Proinde, inquit, qui tibi tunicam sustulerit, uel etiam pallium concede, ad eum pertinet, qui rem, non qui fidem meam eripere quesierit. Concedam et pallium non minanti traditionem. Si minatus fuerit, etiam tunicam reposcam, Omnium iam nunc dominicarum pronuntiationum  sui  sunt et causse et regule termini, non in infinitum, nec ad omnia spectant. Atque adeo qui omni petenti dari iubet, ipse signum petentibus non dat. Alioquin si omnibus passim petentibus dandum putas, tu mihi uideris, non dico uinum febricitanti, sed etiam uenenum, aut gladium mortem desideranti  daturus. Facite autem uobis amicos de mammona , quomodo intelligendum sit, parabola premissa doceat, ad populum iudaicum dicta, qui commissam sibi rationem Domini cum male administrasset, deberet de mammone hominibus, quod nos eramus, amicos sibi potius prospicere, quam inimicos; et reuelare nos a debitis peccatorum, quibus Deo detinebamur, si nobis de dominica ratione conferrent; ut cum cepisset ab huius deficere gratia, ad nostram fidem refugientes, reciperentur in tabernacula eterna. Quamuis nunc puta aliam interpretationem parabole et sententie istius, dum scias uerisimile non esse ut concussores nostri in amicitiam redacti per mammonam, recipiant tunc nos in tabernacula eterna. Sed quid non timiditas persuadebit?  quasi et fugere Scriptura permittat, et redimere precipiat. Parum denique est, si unus aut alius ita eruitur.  Massaliter tote ecclesie tributum sibi irrogauerunt. Nescio dolendum an erubescendum sit, cum in matricibus  beneficiariorum et curiosorum,   inter tabernarios, et lanios, et  fures balnearum, et aleones, et lenones, Christiani quoque uectigales continentur. Hanc episcopatui formam Apostoli prouidentius condiderunt  ut regno suo securi frui possent sub obtentu procurandi  . Scilicet enim  talem pacem Christus ad Patrem regrediens, mandauit a militibus per saturnalitia redimendam.



CAPUT XIu.

 Sed quomodo colligemus, inquis, quomodo dominica solemnia celebrabimus? Utique quomodo et Apostoli; fide, non pecunia tuti; que fides si montem transferre potest, multo magis militem. Esto sapientia, non premio cautus.  Neque enim statim et a populo eris tutus, si officia militaria redemeris. Una ergo tibi et fide, et sapientia,  ad tutelam opus est: quibus non adhibitis, et redemptionem tuam potes perdere; adhibitis, haud redemptionem desiderare. Postremo si colligere interdiu non potes,  habes noctem, luce Christi luminosa   aduersus eam. Non potes discurrere per singulos: sit tibi et in tribus Ecclesia.  Melius est turbas tuas aliquando non uideas, quam addicas. Serua Christo uirginem sponsam. Nemo questum de ea faciat. Hec tibi, frater, dura forsitan et intolerabilia uidentur. Sed recita Deum dixisse: Qui capit, capiat ; id est, qui non capit, discedat. Non potest qui pati timet, eius esse qui passus est. At qui pati non timet, iste perfectus erit in dilectione, utique Dei. Perfecta enim dilectio foras mittit timorem . Et ideo multi uocati, pauci electi . Non queritur qui latam uiam sequi paratus sit, sed qui angustam . Et ideo Paracletus necessarius deductor omnium ueritatum, exhortator omnium tolerantiarum: quem qui  receperunt, neque fugere persecutionem, neque redimere nouerunt, habentes ipsum qui pro nobis erit, sicut locuturus in interrogatione, ita iuuaturus in passione.





QUINTI SEPTIMII FLORENTIS TERTULLIANI ADuERSUS GNOSTICOS SCORPIACE  . 





ARGUMENTUM.


Gnosticos adoritur, qui martyrium tollebant: illius utilitatem necessitatemque probat. Scorpiace siue Scorpiacum liber hic uocatur, quoniam Scorpiorum in morem latenter simplicioribus imponerent, dicebantque Deum sanguinem Christianorum non sitire, nec Christum de morte nostra salutem exspectare. EDIT. uENET.



CAPUT PRIMUM.

Magnum de modico malum  scorpios  terra suppurat: tot uenena, quot genera  ; tot pernicies, quot et species; tot dolores, quot et colores  , Nicander scribit et pingit: et tamen  unus omnium uiolentie gestus nocere de cauda; que cauda erit, quodcumque de postumo corporis propagatur, et uerberat. Proinde  scorpii series illa  nodorum, uenenata intrinsecus uenula subtilis, arcuato  impetu surgens  , hamatile spiculum in summo tormenti ratione  stringit; unde et bellicam machinam, retractu tela uegetantem  , de scorpio nominant. Id spiculum  , et fistula est, patula tenuitate in  uulnus et uirus, qua figit effundit  . Familiare periculi tempus estas  ; Austro et Africo seuitia uelificat  . In remediis naturalia plurima  ; aliquid et magia circumligat, medicina cum ferro et poculo occurrit. Nam et  prebibunt quidam  , festinando tutelam; sed concubitus exhaurit  , et denuo sitiunt. Nobis fides presidium, si non et ipsa percutitur diffidentia signandi statim et adiurandi  , et urgendi   bestie calcem: hoc denique modo  etiam ethnicis sepe subuenimus; donati a Deo ea potestate  , quam Apostolus dedicauit , cum  morsum uipere spreuit. Quid ergo promittit stylus  iste, si fides de suo tuta est? Ut et  alias de suo tuta sit,  cum suos scorpios  patitur. Acerba mediocritas et istis  , et genus uarium, et uno modo armantur,  et certo tempore subornantur, nec alio quam ardoris. Hoc apud Christianos persecutio est. Cum igitur fides estuat, et Ecclesia exuritur de figura rubi, tunc Gnostici erumpunt, tunc ualentiniani proserpunt, tunc  omnes martyriorum refragatores ebulliunt,  calentes  et ipsi offendere, figere, occidere. Nam quod sciant multos simplices ac rudes, tum infirmos,  plerosque uero in uentum, et  si placuerit, christianos, nunquam magis adeundos sapiunt  , quam cum aditus anime formido laxauit; presertim cum aliqua atrocitas fidem martyrum coronauit. Itaque primo   trahentes adhuc caudam de affectibus applicant  , aut quasi in uacuum flagellant.  Heccine pati homines innocentes? ut putes  fratrem, aut de melioribus ethnicum? Siccine tractari sectam nemini molestam? Dehinc adigunt, perire homines sine caussa. Perire enim, et sine caussa  , prima fixura. Exinde iam cedunt. Sed nesciunt simplices anime, quid, quomodo scriptum sit, ubi, et quando, et coram quibus confitendum, nisi quod nec simplicitas  ista, sed uanitas, imo dementia, pro Deo mori. Et: Quis me saluum faciat  , si is occidet, qui  saluum facere debebit? Semel Christus pro nobis obiit, semel occisus est ne occideremur. Si uicem repetit, nunc et ille salutem de mea nece exspectat? An Deus hominum mundi sanguinem flagitat, maxime si taurorum et hircorum  recusat? Certe peccatoris penitentiam mauult quam mortem . Et quomodo non peccatorum  desiderat mortem? Hec, et si qua alia  admenta  hereticorum uenenorum, quem non uel in scrupulum figant, si non in exitium  ? uel in bilem, si non in mortem? At tu, fides si uigilat, ibidem scorpio pro solea anathema illidito, et relinquito in suo sopore  morientem. Ceterum,  si plagam  satiauerit, intimat uirus, et properat in uiscera; statim omnes pristini sensus retorpescunt, sanguis animi gelascit,  carne  spiritus exolescit, nausea nominis  inaccrescit  . Iam et ipsa mens sibi quo uomat querit. Atque ita semel infirmitas que percussa est  , sauciatam fidem uel in heresim  , uel in seculum exspirat. Et nunc presentia rerum est medius ardor ipsa canicula persecutionis:  ab ipso scilicet cynocephalo. Alios ignis, alios gladius, alios  bestie Christianos probauerunt. Alii fustibus interim et ungulis insuper  degustata martyria in carcere esuriunt  . Nos ipsi ut  lepores, destinata uenatio, de longinquo obsidemur, et heretici ex more grassantur. Itaque tempus admonuit aduersus nostrates bestiolas   mederi theriacam  stylo temperare; qui legeris, biberis. Non amarum potio  . Si eloquia Domini dulcia super mella et fauos , inde pigmenta sunt; si lacte et melle promissio Dei manat, hoc sapiunt que illuc faciunt. ue autem qui dulce in amarum, et lumen in tenebras conuertunt . Perinde enim et qui martyriis refragantur, salutem perditionem interpretantes, tam dulce in amarum, quam lucem in tenebras reformant, atque ita miserrimam hanc uitam  illi beatissime preuertendo, tam amarum pro dulci, quam tenebras pro luce supponunt.



CAPUT II.

Sed nondum de bono Martyrii, nisi debito  primum; nec ante de utilitate eius, quam de necessitate discendum  . Auctoritas diuina precedit, an tale quid uoluerit atque mandauerit Deus,  ut qui negant bonum, non suadeantur accommodum  , nisi cum subacti fuerint.  Ad officium  hereticos compelli, non illici dignum est. Duritia uincenda est, non suadenda. Et utique satis optimum preiudicabitur, quod probabitur a Deo constitutum atque preceptum. Sustineant Euangelia paulisper, dum radicem eorum ex primo Legem; dum inde  elicio Dei uoluntatem, unde et ipsum recognosco. Ego sum, inquit , Deus tuus  qui te eduxi de terra Aegypti. Non erunt tibi dii  alii preter me. Non facies tibi simulacrum eorum que in celo, et que in terra deorsum, et que in mari infra terram. Non adorabis ea, neque famulaberis eis. Ego enim sum  Dominus Deus tuus. Item in eadem Exodo: Ipsi uidistis quod de celo locutus ad uos sim. Non facietis uobis  deos argenteos, et deos aureos non facietis uobis. Secundum hec  et in Deuteronomio : Audi, Isrel, Dominus Deus tuus  unus est, et: Diliges Dominum Deum tuum ex toto corde tuo, et ex tota anima tua, et ex totis uiribus tuis; et rursus: Ne obliuiscaris Domini Dei tui, qui te eduxit de terra Aegypti et  domo seruitutis. Dominum  Deum tuum timebis, et illi famulaberis soli, et illi adglutinaberis; et in nomine eius deierabis. Non ibitis post deos alienos ex diis  nationum que circum uos, quia emulatur Deus  tuus in te: ne  iratus indignetur, et exterminet te a facie terre. Sed et proponens benedictiones et maledictiones: Benedictiones,  inquit , si audieritis precepta Domini Dei uestri, quecumque ego precipio uobis hodie,  et non  erraueritis de uia, quam mandaui uobis, ut abeuntes seruiatis diis  aliis, quos non scitis. De quibus omnifariam extirpandis: Perditione perdetis, inquit, omnia loca, in quibus seruierunt nationes diis suis,  quas uos possidebitis hereditate: subter  montes et colles, et sub arbores  densas quasque  effodietis aras earum, euertetis et comminuetis staticula earum, et excidetis lucos earum, et scalptilia ipsorum deorum  concremabitis igni, et disperdetis nomen eorum de loco illo. Adhuc ingerit cum introissent terram promissionis, et exterminassent nationes eius: Caue tibi ne sequaris eas posteaquam exterminate fuerint a facie tua, ne requisieris deos illarum, dicens: quemadmodum faciunt nationes deis suis,  et ego ita faciam. Sed et id  : Si prophetes, inquit , exsurrexerit in te, aut somnium somnians, et dederit tibi signum uel ostentum, et euenerit  , et dixerit: eamus, et seruiamus deis aliis, quos non scitis: ne audiatis sermonem prophete, aut somniatoris illius; quia tentat uos Dominus Deus uester, an  ex toto corde uestro, et ex tota anima  uestra timeatis  eum. Post Dominum Deum uestrum  abibitis, et hunc timebitis, et precepta eius custodietis, et uocem eius audietis, et illi seruietis, et illi adiiciemini. Prophetes autem et somniator ille morietur: locutus est enim ad seducendum te a Domino Deo tuo.  Sed et alio capitulo  : Si autem rogauerit te frater tuus ex patre uel matre, aut filius tuus, aut filia tua, aut mulier, que in gremio tuo est, aut amicus qui anime tue pars est, clam dicens: eamus, et seruiamus deis aliis, quos non scis, nec patres tui, ex deis nationum que circum te proxime sunt, aut longe; ne uelis ire cum illo, et ne audieris eum. Non parcet  oculus tuus super eum,  nec misereberis, nec celabis  eum: annuntians annuntiabis de eo; manus tue erunt in eum in primis ad occidendum, et manus omnis populi   in nouissimis, et lapidabitis illum, et morietur, quoniam quesiuit auertere te a Domino Deo tuo. Subiicit etiam de ciuitatibus, si quam ex his constitisset suasu iniquorum hominum transiisse ad deos alios. ut interficerentur omnes incolentes eam, et deuotamenta fierent uniuersa eius, et colligerentur omnia spolia eius in omnes exitus eius, et igni cremarentur cum omnibus uasis suis, et cum omni populo in conspectu Domini Dei. Et non erit habitabilis, inquit, in eternum, non reedificabitur amplius, nec adherebit quidquam manibus tuis ex deuotamento eius, uti auertatur Dominus ab indignatione ire sue. Maledictionum  quoque ordinem ab idolorum exsecratione commisit: Maledictus homo qui fecerit sculptile aut fusile, aspernamentum Domino, opus  manuum artificis, et collocauerit illud in abscondito . In Leuitico uero : Non sequemini  , inquit, idola, et deos fusiles non facietis uobis. Ego Dominus Deus uester. Et alibi: Filii Isrel famuli pueri mei; hi sunt quos eduxi de terra Aegypti. Ego Dominus Deus uester. Non facietis uobis manu facta, nec scalptile  staticulum statuetis uobis, nec lapidem scopum ponetis in terra uestra. Ego Dominus Deus uester. Et hec quidem prima per Moysen dicta  sunt a Domino, utique pertinentia quoscumque Dominus Deus Isrelis perinde de Aegypto superstitiosissimi seculi, et de domo humane seruitutis eduxerit. Sed et deinceps  omne os Prophetarum eiusdem Dei uocibus sonat, eamdem legem suam eorumdem preceptorum instauratione cumulantis, nec aliud primum tam principaliter denuntiantis, quam ab omni factura atque cultura idolorum cauere; ut per Dauid: Dei nationum argentum et aurum; oculos habent, nec  uident; aures habent, nec audiunt; nares habent, nec odorantur; os, nec loquuntur; manus, nec contrectant; pedes, nec ingrediuntur. Similes erunt illis qui faciunt ea  , et qui fidunt in illis.



CAPUT III.

Nec putem disceptandum, an digne Deus prohibeat nomen et honorem suum mendacio addici, an digne quos ab errore superstitionis auulserit, rursus in Aegyptum regredi nolit; an digne a se non patitur  absistere quos sibi allegit. Itaque  nec illud exspectabit  retractari a nobis, an obseruari uoluerit disciplinam quam uoluit instituere, et an merito ulciscatur desertam, quam uoluit obseruatam: quando frustra instituisset, si obseruari eam noluisset; et frustra obseruari uoluisset, si uindicare noluisset. Sequitur enim ut has definitiones Dei aduersus superstitiones,  tam euictas  quam etiam uindicatas probem, quoniam ex his tota martyriorum ratio constabit. Aberat apud Deum in monte Moyses, cum populus tam necessariam absentiam eius impatiens, deos sibi producere querit, quos potius  ipse perdiderit.  Urgetur Aaron, et iubet inaures feminarum suarum in ignem conferri. Amissuri enim erant in iudicium sibi uera ornamenta aurium, Dei uoces. Sapiens ignis effigiem uituli defundit illis  , suggillans illic cor habentes, ubi et thesaurum, apud Aegyptum scilicet inter cetera animalia bouis etiam cuiusdam consecratricem; itaque tria millia hominum a parentibus  proximis cesa, quia tam proximum parentem Deum offenderant, transgressionis et primordia et merita dedicauerunt.  In Arithmis , cum diuertisset Isrel apud Sethim, abeunt libidinatum ad filias Moab, inuitantur ad idola, ut et spiritu fornicarentur; edunt denique de pollutis eorum: dehinc et adorant deos gentis, et Beelphegor initiantur. Ob hanc quoque idololatriam, mechie sororem,  uiginti tria millia domesticis obtruncata gladiis diuine ire litauerunt. Defuncto Iesu Naue , derelinquunt Deum patrum suorum, et seruiunt  idolis Baalim et Astartis; et iratus Dominus tradidit eos in manibus diripientium; et diripiebantur ab illis, et uenundabantur inimicis, nec poterant omnino subsistere a facie inimicorum suorum; quocumque processerant, manus erat super illos in mala, et compressati sunt ualde. Post que  instituit super illos Deus Critas, quos censores intelligimus, sed nec istis obaudire perseuerarunt: ut quis Critarum obierat, illi ad delinquendum supra quam patres eorum, abeundo post deos alienorum et seruiendo et adorando eos  . Itaque Dominus iratus: Quoniam quidem, ait,  transgressa est  gens ista pactum meum, quod disposui  patribus eorum, et non audierunt  uocem meam, et ego non aduertam ad auferendum uirum a facie eorum ex nationibus quas relinquit decedens Iesu. Atque ita per omnes pene annales critarum et deinceps regum, reseruatis gentium circumcolarum uiribus, bello et captiuitate et iugo allophylorum iram dispensauit Isrel, quotienscumque ab illo maxime in idololatriam  exorbitauerunt.



CAPUT Iu.

Hanc igitur  si a primordio constat et prohibitam de tot tantisque preceptis, et nunquam impune  commissam, de tot tantisque documentis, nec ullum tam superbum crimen apud Deum deputari, quam huiusmodi transgressionem, ultro intelligere debemus diuinarum et denuntiationum et executionum intentionem, iam tunc martyriis patrocinatam, non modo non dubitandis, uerum etiam sustinendis, quibus scilicet locum fecerat prohibendo idololatriam: aliter enim martyria non euenirent; et utique auctoritatem suam prestruxerat, uolens ea euenire quibus locum fecerat. Nunc enim de Dei uoluntate compungimur, et  ingeminat scorpius plagam, hanc negans, hanc accusans uoluntatem, ut aut alium Deum insinuet, cuius hec non sit uoluntas; aut nostrum nichilominus destruat, cuius talis sit uoluntas; aut omnino neget uoluntatem Dei, si ipsum negare  non poterit. Nos autem de Deo alibi dimicantes, et de reliquo corpore heretice cuiusque doctrine, nunc in unam speciem congressionis certas preducimus lineas, non alterius Dei, quam Isrelis, eam defendentes uoluntatem, que martyriis locum fecerit, tam ex preceptis prohibite semper, quam ex iudiciis punite idololatrie. Si enim preceptum obseruatum  uim patitur, hoc erit quodammodo obseruandi preceptum, ut id patiar per quod potero obseruare preceptum: uim scilicet quecumque mihi imminet cauenti ab idololatria. Et utique qui imponit preceptum, extorquet obsequium. Non potuit ergo noluisse ea euenire, per que constabit obsequium. Prescribitur mihi ne quem alium Deum dicam; ne, uel dicendo, non minus lingua quam manu Deum  fingam; ne quem alium adorem, aut quoque modo  uenerer, preter unicum illum qui ita mandat; quem et iubeor timere, ne ab eo deserar; et de omni substantia diligere, ut pro eo moriar. Huic sacramento militans ab hostibus prouocor, par sum illis si  manus dedero; hoc defendendo depugno in acie, uulneror, concidor, occidor. Quis hunc militi suo exitum uoluit, nisi qui tali eum sacramento consignauit?



CAPUT u.

Habes igitur Dei mei uoluntatem: occursum est  huic plage. In  alium ictum consideremus, de uoluntatis qualitate. Longum est ut Deum meum bonum ostendam, quod iam a nobis didicerunt Marcionite. Deum interim sufficit dici, ut necesse sit bonum credi. Malum enim Deum qui  presumpserit, constare in utroque non poterit: aut Deum negare debebit, quem malum existimarit; aut bonum dicere, quem Deum pronuntiarit. Bona igitur erit et uoluntas eius, qui nisi bonus, non erit Deus. Probabit hoc etiam ipsius rei bonitas, quam Deus uoluit; martyrii dico: quia bonum nonnisi bonus uoluit  . Bonum contendo martyrium apud eumdem Deum, a quo et  prohibetur et punitur idololatria. Obnititur enim et aduersatur idololatrie martyrium. Malo autem obniti et aduersari  nisi bonum non potest.  Non quasi negemus esse emulationem, tam malorum inter se, quam et bonorum. Sed alia conditio est huius tituli.  Martyrium enim non de communi aliqua malitia  certat cum idololatria, sed de  sua gratia; liberat enim ab idololatria. Quod a malo liberat, quis non bonum pronuntiabit? quid aliud est aduersatio  idololatrie atque martyrii, quam mortis et uite? In tantum uita martyrio deputabitur, quantum  mors  idololatrie  . uitam qui malum dixerit, habet mortem quam bonum dicat. Est et hec peruersitas hominum, salutaria excutere, exitiosa suscipere, periculosa querere  , medica male uitare; mori denique citius, quam curari desiderare. Nam et medicine presidium plures  refugiunt: plures enim  stulti, plures timidi, et male uerecundi.  Et est plane quasi seuitia medicine  , de scalpello, deque cauterio,  de sinapis incendio; non tamen secari, et  inuri, et extendi  , idcirco  malum, quia dolores utiles affert: nec quia tantummodo contristat, recusabitur; sed quia necessario contristat, adhibebitur. Horrorem operis fructus excusat. Ululans denique ille, et gemens, et mugiens inter manus medici, postmodum easdem mercede cumulabit, artifices optimas predicabit, et seuas iam negabit. Sic et  martyria deseuiunt, sed in salutem; licebit et Deo in uitam eternam per ignes et gladios et acerba queque curare. Sed medicum quidem  miraberis etiam in illo, quod ferme pares adhibet qualitates medelarum aduersus qualitates querelarum: cum quasi de peruerso auxiliatur, per ea subueniens per que laboratur. Nam et calores caloribus amplius onerando compescit, et ardores siti potius macerando restinguit  , et  fellis excessus amaris quibusque potiunculis  colligit  , et sanguinis fluxus defusa insuper uenula reuocat. Deum uero, et quidem zelotem, culpandum existimabis, si uoluit certasse cum caussa, et iniurie emulando prodesse, mortem morte dissoluere, occisionem occisione dispargere, tormentis tormenta discutere, supplicia suppliciis euaporare, uitam auferendo conferre, carnem ledendo iuuare, animam eripiendo seruare. Peruersitas quam putas, ratio est; quod seuitiam existimas, gratia est: ita  Deo de momentaneis eterna medicante  . Magnifica bono tuo Deum tetrum: incidisti in manus eius, sed feliciter incidisti; incidit et ille in egritudines tuas. Homo semper medico prior negotium facit: denique sibimetipse periculum mortis attraxit.  Acceperat a Domino suo, ut a medico, satis utilem disciplinam secundum legem uiuendi, ut omnia quidem ederet, ab una solummodo arbuscula temperaret,  quam ipse medicus importunam interim nouerat: audiit ille quem maluit, et abstinentiam rupit, edit illicitum, et transgressione saturatus,  in mortem cruditauit  , dignissimus bona fide in totum perire  , qui uoluit. Sed Dominus sustentata feruura  delicti, donec tempore medicina temperaretur  , paulatim remedia composuit, omnes fidei disciplinas, et ipsas emulas uitio, uerbum mortis uerbo uite rescindentes, auditum transgressionis auditu deuotionis limantes, ita et cum mori precipit medicus ille, ueternum mortis excludit. Quid grauatur pati nunc homo ex remedio, quod non est tunc grauatus pati ex uitio? displicet occidi in salutem, cui non displicuit occidi in perditionem? nauseabit ad antidotum, qui hiauit ad uenenum?



CAPUT uI.


Sed si  certaminis nomine Deus nobis martyria proposuisset  , per que cum aduersario experiremur, ut a quo libenter homo elisus est, eum iam constanter elidat, hic quoque liberalitas magis, quam acerbitas Dei preest. Euulsum enim hominem  de diaboli gula per fidem, iam et inculcatorem eius uoluit efficere per uirtutem; ne solummodo euasisset, uerum etiam euicisset  inimicum. Amauit, qui  uocauerat in salutem, inuitare et ad gloriam; ut gaudeamus  liberati, exultemus etiam coronati. Agonas istos, contentiosa solemnia et superstitiosa certamina grecarum et religionum et uoluptatum, quanta gratia seculum celebret, etiam Africe liquit  .  Adhuc Carthaginem singule  ciuitates gratulando inquietant, donatam pythico agone post stadii senectutem. Ita ab euo dignissimum creditum est stadiorum  experimentum, committere artes, corporum et uocum prestantiam  exprimere  , premio indice, spectaculo iudice, sententia uoluptate:  qua nulla sunt prelia, non nulla  uulnera  , pugni quassant,  calces arietant, cestus dilaniant, flagella dilacerant: nemo tamen agonis presidem suggillauerit, quod homines uiolentie obiectat, iniuriarum actiones extra stadium, sed quantum liuores  illi et cruores et uibices negotiantur intendet  : coronas scilicet, et gloriam, et dotem, priuilegia publica, stipendia ciuica  , imagines, statuas, et qualem potest prestare seculum de fama eternitatem, de memoria resurrectionem. Pyctes ipse non queritur dolere se, nam  uult, corona premit uulnera, palma sanguinem obscurat;  plus uictoria tumet quam iniuria  . Hunc tu lesum existimabis, quem uides letum? Sed  nec uictus ipse de agonotheta casum suum exprobrabit. Deum dedecebit artes et disciplinas suas educere in medium, in hoc seculi spatium, in spectaculum hominibus et angelis et uniuersis potestatibus? carnem atque animam probare de constantia atque tolerantia? dare huic palmam, huic honorem, illi ciuitatem, illi stipendia? etiam quosdam reprobare, et castigatos cum ignominia summouere? Nimirum prescribes Deo, quibus temporibus, aut modis, aut locis de familia sua iudicet, quasi non et preiudicare iudici congruat. Quid nunc, si non  certaminis nomine in martyria fidem exposuisset, sed et  proprii profectus; nonne oportebat illam habere aliquem spei cumulum, cui studium suum cogeret, uotumque suspenderet, quo eniteretur ascendere,  cum  terrena quoque officia in gradus estuent? aut quomodo multe mansiones apud Patrem, si non pro uarietate meritorum? quomodo et stella a stella distabit in gloria , nisi pro  diuersitate radiorum? Porro, et si fidei propterea congruebat sublimitatis et claritatis  aliqua prolatio, tale quid esse oportuerat illud emolumenti, quod magno constaret  labore, cruciatu, tormento, morte. Sed respice compensationem: cum caro et anima dependitur, quibus in homine carius nichil est; alterum manus Dei, alterum flatus  ; ipsa dependi in profectu  , quorum est profectus; ipsa erogari, que lucrifiant  ; eadem pretia, que et merces. Prospexerat et has Deus imbecillitates conditionis humane, aduersarii insidias, rerum fallacias, seculi retia, etiam post lauacrum periclitaturam fidem, perituros plerosque rursum post salutem, qui uestitum obsoletassent  nuptialem, qui faculis oleum non preparassent, qui requirendi per  montes et saltus, et humeris essent reportandi. Posuit igitur secunda solatia, extrema presidia, dimicationem martyrii, et lauacrum sanguinis exinde securum. De cuius felicitate Dauid: Beati quorum dimissa sunt delicta, et quorum operte sunt iniquitates . Beatus uir cui non imputauerit Deus delictum.  Proprie enim martyribus nichil iam reputari potest, quibus in lauacro ipsa uita deponitur. Sic dilectio operit multitudinem delictorum , que Deum scilicet diligens ex totis uiribus suis, quibus in martyrio decertat, ex tota anima sua , quam pro Deo ponit, hominem martyrem excudit. Hec tu remedia, consilia, iudicia, spectacula  etiam Dei atrocitatem iudicabis  ? sanguinem hominis Deus concupiscit? Et tamen ausim  dicere, si et homo regnum Dei, si homo certam salutem, si et  homo secundam regenerationem. Nulli  compensatio inuidiosa est, in qua aut gratie, aut iniurie communis est ratio.



CAPUT uII.

Incutiat adhuc scorpius, homicidam Deum uentilans: horrebo plane spurcum blasphemie statum de heretico ore fetentem; sed et talem Deum de fiducia rationis amplectar, qua ratione etiam ipse se plus quam homicidam pronuntiauit ex Sophie sue persona, uoce Salomonis: Sophia, inquit , iugulauit filios suos. Sophia, sapientia est. Sapienter utique iugulauit, dum in uitam; et rationaliter, dum in gloriam. O parricidii ingenium! o sceleris artificium! o argumentum crudelitatis, que idcirco occidit, ne moriatur quem occiderit! Et ideo  quid sequitur? Sophia in exitibus cantatur  hymnis, ; cantatur enim et exitus martyrum. Sophia in plateis de constantia  agit, bene enim filios suos iugulat. Super summos autem muros confisa dicit, cum quidem secundum Isaiam hic exclamat: Ego Dei sum; et hic uociferatur: In nomine Iacob; et alius scribit  , In nomine Isrelis . O bonam matrem! Opto et ipse in filios eius redigi, ut ab ea occidar. Opto occidi, ut filius fiam. Solum autem iugulat filios suos; an et torquet? Audio enim et alibi dicentem Deum: Uram illos sicuti uritur argentum  , et probabo illos sicuti probatur aurum  . Utique per tormenta ignium et suppliciorum, per martyria fidei examinatoria. Scit et Apostolus qualem Deum adscripserit, cum scribit:  Si Deus Filio suo non pepercit, sed pro nobis tradidit illum, quomodo non et cum illo omnia condonauit nobis? uides quomodo etiam proprium suum Filium primogenitum et unigenitum Sophia diuina iugulauerit; utique uicturum, imo et ceteros in uitam redacturum. Possum dicere cum Sophia Dei: Christus est qui se tradidit pro delictis nostris. Iam et semetipsam Sophia trucidauit. uerba  non sono solo sapiunt, sed et sensu: nec auribus tantummodo audienda sunt, sed et mentibus. Crudelem Deum, qui non intelligit, credit. Quamquam et non intelligenti posita sententia est, que temeritatem cohibeat aliter intelligendi. Quis enim, inquit , cognouit sensum Dei? aut quis illi consiliarius fuit, qui eum instruat? aut uiam intelligentie quis demonstrauit illi? Sed enim Scytharum Dianam,  aut Gallorum Mercurium, aut Afrorum Saturnum, hominum uictima placari apud seculum licuit  . Et Latio ad  hodiernum Ioui media in urbe humanus sanguis ingustatur; nec quisquam retractat, aut non rationem presumit aliquam, aut inestimabilem Dei sui uoluntatem. Si noster quoque Deus proprie hostie nomine martyria sibi depostulasset, quis illi exprobrasset funestam religionem, et lugubres ritus, et aram rogum, et pollinctorem sacerdotem? et non beatum amplius reputasset, quem Deus comedisset?



CAPUT uIII.

Unum igitur gradum insistimus, et in hoc solum prouocamus, an precepta sint a Deo martyria, ut credas ratione  precepta, si precepta cognoueris, quia nichil Deus non ratione preceperit. Siquidem honorata est apud illum mors religiosorum ipsius, ut canit  Dauid ; non opinor ista communis et omnium debitum:  atqui iusta, etiam ignominiosa est ex elogio  transgressionis et merito damnationis; sed illa que in ipso aditur  ex testimonio religionis, et prelio confessionis, pro iustitia et sacramento; sicut Esaia : uidete  , inquit, quomodo perit iustus, et nemo excipit corde; et uiri iusti auferuntur, et nemo animaduertit: a facie enim iniustitie perit iustus, et erit honor sepultura  eius. Habes hic quoque et predicationem et remunerationem martyriorum. A primordio enim iustitia uim patitur. Statim ut coli Deus cepit, inuidiam religio sortita est: qui Deo placuerat, occiditur, et quidem a fratre; quo procliuius impietas alienum sanguinem sectaretur  , a suo  auspicata est. Denique, non modo iustorum; uerum  etiam et prophetarum. Dauid exagitatur, Elias fugatur, Ieremias lapidatur, Esaias secatur, Zacarias inter altare et edem trucidatur, perennes cruoris sui maculas silicibus adsignans. Ipse clausula Legis et Prophetarum; nec prophetes, sed angelus dictus, contumeliosa cede truncatur  in puelle psaltice  lucar. Et utique qui spiritu Dei agebantur, ab ipso in martyria dirigebantur, ut et iam  patiendo que et predicassent. Proinde et trina fraternitas, cum dedicatio imaginis regie urbem  urgeret officio, non ignorauerunt quid fides, que sola in illis captiua non fuerat, exigeret; moriendum scilicet aduersus idololatriam.  Meminerant enim et Ieremie scribentis ad eos , quibus illa captiuitas imminebat: Et nunc uidebitis deos Babyloniorum aureos et argenteos et ligneos portari super humeros,  ostentantes nationibus timorem. Cauete igitur ne et uos consimiles sitis Allophylis, et timore capiamini, dum aspicitis turbas adorantes retro eos et ante; sed dicite in animo uestro: Te, Domine, adorare debemus. Itaque dixerunt a Deo concepta fiducia, quando uigore animi conditionales minas regis excutiunt : Non habemus necessitatem respondendi huic tuo imperio.  Est enim Deus noster quem colimus, potens eruere nos de fornace ignis, et ex manibus tuis; et tunc manifestum fiet tibi, quod neque idolo tuo famulabimur, nec imaginem tuam auream, quam stauisti, adorabimus. O martyrium et sine passione perfectum! Satis passi, satis exusti sunt, quos propterea Deus texit, ne potestatem eius mentiri uiderentur. Nam et  Danielem nullius preter Dei supplicem, et idcirco a Chaldeis delatum ac depostulatum, statim utique conclusa et usitata feritas leonum deuorasset, si Darii digna presumptio de Deo falli debuisset. Ceterum, pati oportebat omnem Dei predicatorem atque cultorem qui ad idololatriam prouocatus negasset obsequium, secundum illius quoque rationis statum, qua  et presentibus tunc et posteris deinceps commendari  ueritatem oportebat, pro qua fidem diceret passio ipsorum defensorum eius; quia nemo uoluisset occidi, nisi compos ueritatis. Talia a primordio et precepta et exempla debitricem martyrii fidem ostendunt.



CAPUT IX.

Superest,  ne antiquitas  suum quoque habuerit sacramentum, nouitatem christianam recensere, quasi et de Deo aliam, ac proinde disciplina quoque emulam, cuius sophia filios suos iugulare non norit. Plane alia in Christo et  diuinitas et uoluntas et schola,  martyria aut nulla in totum, aut aliter intelligenda mandarit, qui neminem ad huiusmodi discrimen hortetur, qui pro eo passis nichil repromittat, quia pati eos nolit. Et ideo preceptorum principia deducens: Beati, inquit ,  qui persecutionem patiuntur ob iustitiam, quoniam illorum est regnum celorum. Hoc quidem absolute ad omnes, dehinc proprie ad Apostolos ipsos: Beati eritis cum uos dedecorauerint, et persecuti fuerint, et dixerint aduersus uos omnia mala propter me; gaudete et exultate, quoniam merces uestra plurima in celo: sic enim faciebant et prophetis patres eorum . Ut  etiam prophetaret quod et ipsi occidi haberent ad exemplum prophetarum. Quanquam et si omnem hanc persecutionem conditionalem in solos tunc Apostolos destinasset, utique per illos cum toto sacramento, cum propagine nominis, cum traduce Spiritus Sancti in nos quoque spectasset etiam persecutionis obeunde disciplina, ut in hereditarios discipulos, et apostolici seminis frutices. Nam et rursus ad Apostolos dirigit : Ecce ego mitto uos tanquam oues in medio luporum; et : Cauete ab hominibus; tradent enim uos in consessus, et in synagogis suis flagellabunt uos, et ad presides et reges perducemini, mei caussa, in testimonium illis et nationibus, etc. Cum autem subiicit : Tradet autem frater fratrem, et pater filium in mortem, et insurgent filii in  parentes, et mortificabunt eos; manifeste iniquitatem istam in ceteros pronuntiauit, quam in Apostolis non inuenimus. Nemo enim eorum aut fratrem aut patrem passus est traditorem, quod plerique iam nostri. Dehinc ad Apostolos reuocat , Et eritis odio omnibus propter nomen meum. Quanto magis nos, quos a parentibus quoque tradi oportet? Ita, ipsa hac permistione nunc ad Apostolos, nunc ad omnes disponendo, eumdem in uniuersos nominis exitum effudit, in quibus consederit nomen cum odii sui lege. Qui autem sustinuerit usque in finem, iste saluus fiet . Quid sustinendo, nisi persecutionem, nisi traditionem, nisi occisionem? Nec enim aliud est sustinere in finem, quam pati finem. Et ideo: Non est discipulus super magistrum . Statim sequitur: Nec seruus  super dominum suum; quia cum magister et dominus ipse perpessus sit persecutionem et traditionem et occisionem, multo magis serui et discipuli eamdem expendere debebunt, ne quasi superiores exempti de iniquitate uideantur; quando hoc ipsum sufficere eis ad gloriam debeat, equari passionibus Domini et Magistri; ad quarum tolerantiam edificans monet , non eos timendos, qui solum corpus occidant, animam autem interficere non ualeant: sed illi potius metum consecrandum, qui et corpus et animam occidere et perdere possit in gehenna. Quinam hi solius corporis interemptores, nisi presides et reges supradicti? homines opinor. Quis etiam anime dominator, nisi Deus solus? Quis iste ignium comminator, nisi is, sine cuius uoluntate nec passerum alter  in terram cadit; id est, nec altera ex duabus substantiis hominis, caro aut anima? Quia et capillorum apud eum regestus est numerus . Nolite  ergo metuere cum super dicit, multis passeribus antistatis; non frustra, id est, non sine emolumento casuros in terram repromittit; si magis ab hominibus quam a Deo occidi eligamus. Omnis igitur qui in me confessus fuerit coram hominibus, et ego confitebor in illo coram Patre meo qui in celis est. Et omnis qui negauerit me coram hominibus, et ego negabo illum coram Patre meo qui in celis est . Manifesta, ut opinor, definitio et ratio est  tam confessionis quam negationis, etsi dispositio diuersa est. Qui se christianum confitetur, Christi esse testatur. Qui Christi est, in Christo sit necesse est. Si in Christo est, in Christo utique confitetur, cum se christianum confitetur. Hoc enim non potest esse, nisi sit in Christo. Porro, in Christo confitendo, Christum quoque  confitetur qui sit in Christo, dum et ipse in illo est, utpote christianus. Nam et si  diem dixeris, lucis rem ostendis  que diem prestat, licet non dixeris lucem, ita, etsi non directo pronuntiauit, »qui me confessus fuerit«; non est diuersus actus quotidiane confessionis, a sensu Dominice pronuntiationis. Quod enim est qui  se confitetur, id est christianum, etiam id per quod est confitetur, id est Christum. Proinde qui se negauit christianum, in Christo negauit, negando se in Christo esse, dum negat se christianum, et Christum autem in se negando, dum se in Christo negat, Christum quoque negabit. Ita et qui in Christo negauerit, Christum negabit. Et qui in Christo confessus fuerit, Christum confitebitur. Suffecisset igitur et si de confitendo  tantummodo Dominus pronuntiasset. Ex forma enim confessionis, contrario quoque eius preiudicaretur, id est negationi; perinde negationi  negationem rependi a Domino, quemadmodum confessioni  confessionem. Et ideo cum in forma confessionis, etiam negationis conditio intelligatur, apparet ad alium modum negationis pertinere, quod de ea aliter Dominus pronuntiauit, quam de confessione, dicendo: Qui me negauerit; non, »Qui in me«. Prospexerat enim et hanc uim plerumque in expugnatione nominis subsecuturam;  ut qui se christianum negasset, ipsum quoque Christum compelleretur blasphemando negare.  Sicut non olim pro . . . spice  cum  tota fide quorumdam colluctatum hoc modo horruimus.  Itaque frustra erit dicere, »Etsi me negauero christianum, non negabor a Christo; non enim ipsum negaui.« Ex illa enim negatione tantumdem tenebitur,  qua se christianum negando, Christum in se negans, etiam ipsum negauit. Plus est autem, quod et confusioni confusionem comminatur: Qui me confusus fuerit coram hominibus, et ego confundar eum coram Patre meo qui in celis est. Sciebat enim a confusione uel maxime formari negationem: mentis statum in fronte consistere; priorem esse pudoris, quam corporis plagam.



CAPUT X.

Qui uero non hic, id est, non intra hunc ambitum terre, nec per hunc commeatum uite, nec apud homines huius nature communis confessionem putant constitutam, quanta presumptio est aduersus omnem ordinem rerum in terris istis, et in uita ista, et sub humanis potestatibus experiundarum?  Nimirum cum anime de corporibus excesserint, et per singula tabulata celorum  de precepto  dispici ceperint, et interrogari arcana illa hereticorum sacramenta, tunc confitendum apud ueras potestates et  ueros homines, Theletos scilicet et Abascantos et Acinetos  ualentini. Nostrates enim, inquiunt, nec ipse Demiurgus constanter homines probabat ueros esse  , quos stillicidium situle et puluerem aree et sputamen et locustas deputauit; etiam irrationalibus iumentis adequauit. Plane ita scriptum. Non tamen idcirco aliud hominis genus intelligendum preter nos: quos  quia constat esse, et comparatione   potuit induere, salua et proprietate generis, et singularitate. Neque enim si uita uitiata est, ut despectui iudicata despectis compararetur, statim natura  sublata est, ut alia in nomine eius deputaretur. Atquin seruatur natura, etsi suffunditur uita, nec alios nouit Christus homines, quam de quibus dicit: Quem me aiunt esse homines? et: Quomodo uultis ut faciant uobis homines, et ita uos facite illis. uide an seruauerit genus, a quibus et testimonium sui exspectet, et in quos iustitie uicem mandat. Illos autem celestes homines si expostulem mihi ostendi, facilius   Aratus Persea, et Cephea, et Erigonam, et Ariadnam inter sidera deliniabit. Quis autem prohibuit Dominum illic etiam confessionem hominum faciendam manifeste  determinare, ubi suam futuram aperte pronuntiauit? ut ita  esset positum: »Qui in me confessus fuerit coram hominibus in celis, et ego in illo confitebor coram Patre meo qui in celis est?« Eripere me debuit ex isto terrene confessionis errore, quam suscipi noluit  , si celestem precepisset, quia nullos alios homines noueram preter incolas terre; ne ipso quidem adhuc tunc in celis homine conspecto. Que porro fides rerum, ut post excessum ad superna subleuatus  , illic probarer  , quo non nisi iam probatus imponerer?  illic de precepto  examinarer,  quo nisi admittendus peruenire non possem? Christiano celum ante patet quam uia; quia nulla uia in celum, nisi cui patet celum; quod qui attigerit, intrabit. Quas mihi potestates ianitrices affirmas iuxta romanam superstitionem  Ianum quemdam  et Forculum et Limentinum? quas a cancellis ordinas potestates? Si unquam legisti apud Dauid , auferte portas principes uestras  , et subleuentur porte eterne, et intrabit rex glorie. Si item audisti apud Amos : Qui assensum illum suum edificat in celos, et profusionem suam fundat in terras; scito et ascensum illum exinde complanatum uestigiis Domini, et introitum exinde reseratum uiribus Christi, nec ullam moram aut questionem in limine Christianis occursuram,  qui non dignosci habeant illic, sed agnosci; nec interrogari, sed admitti. Nam et si adhuc clausum putas celum, memento claues eius hic Dominum Petro, et per eum, Ecclesie reliquisse, quas hic unusquisque interrogatus atque confessus feret secum. Sed asseuerat diabolus illic confitendum, ut suadeat hic negandum.  Pulchra uidelicet documenta premittam,  bonas mecum claues feram, timorem  eorum, qui solum corpus occidunt,  anime autem nichil faciunt: commendatus ero huius precepti desertione; honeste in celestibus stabo,  qui in terrenis stare non potui; sustinebo maiores potestates, qui minoribus cessi; merebor denique admitti, iam exclusus. Suppetit adhuc dicere: si in celestibus confitendum, et hic  negandum est; nam  ubi alterum, ibi  utrumque; emula enim queque concurrunt. Etiam persecutionem in celis agitari oportebit, que confessionis negationisue materia est. Quid itaque cessas, audacissime heretice, totum ordinem christiane concussionis in superna transferre, et in primis, ipsum nominis odium illic collocare, ubi ad Patris dexteram presidet Christus? Illic constitues  et synagogas Iudeorum, fontes persecutionum,  apud quas Apostoli flagella perpessi sunt, et populos nationum cum suo quidem circo, ubi facile conclamant,  »Usquequo genus tertium?« Sed et fratres nostros et patres et filios et socrus et nurus et domesticos nostros ibidem exhibere debebis  , per quos traditio disposita est: item reges et presides et armatas potestates, apud quos caussa purganda  est. Erit certe etiam carcer in celo, carens sole, aut ingratis luminosus, et uincula fortasse de zonis, et equuleus axis ipse qui torquet: tum si lapidandus christianus, grandines aderunt; si urendus, fulmina pre manu sunt; si trucidandus, Orionis armati manus  operabitur; si  bestiis finiendus,  ursas septemtrio emittet, zodiacus tauros et leones. Hec qui sustinuerit in finem, iste erit saluus. Ergone et finis  in celis, et passio, et occisio, et prima confessio? Et ubi caro, omnibus istis necessaria? ubi corpus? quod solum ab hominibus habet occidi. Hec nobis etiam ludicrum in modum certa ratio mandauit, nec ullus obicem prescriptionis istius extrudet, ut non omnem ordinem persecutionis, omnem eius causse firmam paraturam illuc transferre cogatur, ubi confessioni forum dederit. Siquidem confessio a persecutione deducitur, et persecutio in confessione finitur. Nec  possunt non una sequi, que et aditum et exitum  , id est, initium finemque disponunt. Porro et odium nominis hic erit, et persecutio hic erumpit, et traditio hic producit, et interrogatio hic compellit, et carnificina hic deseuit, et totum hunc ordinem in terris confessio uel negatio expungit. Igitur si cetera hic, nec confessio alibi; si confessio alibi, nec cetera hic. Enimuero non alibi cetera; itaque nec confessio in celo. Aut si aliam uolunt esse rationem interrogationis et confessionis celestis, utique et ordinem suum illi struere debebunt alium longe, et ab ista dispositione diuersum, que Scripturis notatur, et possumus  dicere, uiderint, dum hic ordo terrene interrogationis et confessionis, ex materia decurrens persecutionis et discordie publice in nomen, saluus sit sue fidei; ut  ita credendum sit sicut et scribitur  , ita intelligendum sit sicuti auditur. Hic omnem ordinem sustineo, ipso Domino non aliam regionem mundi destinante. Quid enim post confessionis et negationis terminum subiungit? Ne putaueritis  uenisse me uti pacem mittam in terram; non ueni, sed ut macheram, certe in terram. ueni enim diuidere hominem aduersus patrem suum, et filiam aduersus matrem suam, et socrum aduersus nurum suam: et inimici homini domestici sui. Sic enim efficitur, ut tradat frater fratrem in mortem, et pater filium, et insurgant filii in parentes, et mori eos faciant. Et qui sustinuerit in finem, hic saluus erit . Adeo totus hic ordo dominice machere, non in celum misse, sed in terram, illic constituit etiam confessionem, que in finem sustinendo  passura est mortem.



CAPUT XI.

Eadem igitur forma, cetera quoque ad martyrii pertinere defendimus. Qui pluris, inquit , fecerit etiam animam suam quam me, non est me dignus; id est, qui maluerit uiuere me negando, quam mori confitendo. Qui animam suam inuenerit, perdet illam; qui uero perdiderit mei caussa, inueniet illam. Proinde enim inuenit  eam  , qui negarit lucrifaciendo  uitam; sed  perdet in gehennam, qui se putat negando lucrifacere  eam. Perdet autem eam ad presens, qui confessus occiditur; sed inuenturus eam in uitam eternam. Ipsi denique presides, cum hortantur  negationi,  serua animam tuam, dicunt, et noli animam tuam perdere. Quo modo  loqueretur Christus, nisi quo modo  tractaretur  christianus? Sed cum prohibet meditari responsionem ad tribunal, famulos suos instruit, Spiritum Sanctum responsurum repromittit ; et cum in carcere fratrem uult uisitari , confessoris imperat curam; et cum Deum uindictam facturum electorum suorum affirmat , passiones consolatur illorum: etiam  in parabola seminis  post cespitem arefacti, persecutionum   figurat ardorem. Hec si non ita accipiuntur quemadmodum pronuntiantur, sine dubio preterquam sonant sapiunt; et aliud in uocibus erit, aliud in sensibus; ut allegorie, ut parabole, ut enigmata. Quemcumque igitur conceperint uentum  argumentationis scorpii isti, quocumque se acumine impegerint, una iam linea est: ad ipsas res prouocabuntur, an secundum Scripturas transigantur. Siquidem tunc aliud significabitur in Scripturis, si non idipsum reperiatur in rebus. Quod enim scriptum est, hoc euenire oportebit. Porro, tunc eueniet quod est  scriptum, si non aliud  eueniet. Ecce autem et odio habemur ab omnibus hominibus,  nominis caussa, quomodo et scriptum est; et tradimur etiam a proximis, quomodo et scriptum est; et perducimur ad potestates, et interrogamur,  et torquemur, et confitemur, et trucidamur, quomodo et scriptum est . Sic Dominus edixit. Si aliter edixit hec, cur non aliter eueniunt, quam  edixit, id est, quemadmodum edixit? Atquin non aliter eueniunt quam edixit: ergo sicut eueniunt, ita  edixit, ita eueniunt. Nam nec licuisset aliter euenire, quam edixit; nec ipse aliter edixisset, quam euenire uoluisset. Ita, non aliud significabunt Scripture  , quam in rebus recognoscimus. Aut  si nondum aguntur illa que predicantur, quomodo  hec aguntur  que predicata non sunt? Non sunt enim hec predicata que aguntur, si alia sunt que predicantur, et non hec que aguntur. At nunc, quia  ipsa sunt in rebus, que  in uocibus, aliter dicta creduntur; quid fieret si aliter facta  inuenirentur? Sed hec est  peruersitas fidei, probata non credere, non probata presumere. Cui peruersitati illud quoque opponam, ut si hec que sic aguntur quemadmodum scripta sunt, non erunt ipsa que predicantur, illa que non debeant sic agi quemadmodum scripta sunt, ne et ipsa horum exemplo periclitentur, excludi siquidem aliud in uocibus, aliud in rebus est; et  relinquitur nec predicata uideri cum euenerint, si aliter predicantur quam euenire habent. Et quomodo credentur que non erunt predicata,  quia non ita erunt predicata quomodo eueniunt? Ita heretici que predicantur non ut probata sunt credendo, ea que nec predicata sunt, credunt.



CAPUT XII.

Quis nunc medullas Scripturarum magis nosset, quam ipsa Christi schola? quos et sibi discipulos Dominus adoptauit, omnia utique edocendos; et nobis magistros adornauit, omnia utique docturos.  Cui potius figuram uocis sue declarasset, quam cui effigiem glorie sue reuelauit, Petro, Iacobo, Ioanni, et postea Paulo, quem  paradisi quoque compotem fecit ante martyrium? An et illi aliter quam sentiunt scribunt, fallacie magistri, non ueritatis? Petrus quidem ad Ponticos: Quanta enim, inquit , gloria, si non ut delinquentes puniamini, sustinetis! Hec enim  gratia est, in hoc et uocati estis, quoniam et Christus passus est pro nobis, relinquens uobis exemplum semetipsum, ut assequamini uestigia ipsius. Et rursus : Dilecti, ne expauescatis ustionem, que agitur in uobis in tentationem, quasi nouum accidat uobis: etenim secundum quod communicatis passionibus Christi, gaudete, uti et in reuelatione glorie eius gaudeatis exultantes. Si dedecoramini in  nomine Christi, beati estis, quoniam gloria et Dei spiritus requiescit  in uobis, dum ne quis uestrum patiatur, ut homicida, aut fur,  aut maleficus, aut  alieni speculator. Si autem ut christianus, ne erubescat; glorificet autem Dominum in nomine isto. Ioannes uero, ut etiam pro fratribus nostris animas ponamus, hortatur, negans timorem esse in dilectione : Perfecta enim dilectio foras abiicit timorem: quoniam timor penam habet; et qui timet, non est perfectus in dilectione. Quem timorem intelligi prestat, nisi negationis auctorem? Quam dilectionem perfectam affirmat, nisi fugatricem timoris, et animatricem confessionis? Quam penam timore puniat, nisi quam negator relaturus est, cum corpore et anima occidendus in gehenna  ? Quod si pro fratribus, quanto magis pro Domino moriendum docet, satis de Apocalypsi quoque sua instructus hec suadere! Mandauerat etenim spiritus ad angelum ecclesie  Smyrneorum : Ecce diabolus ex numero tuo coniiciet  in carcerem, ut tentemini diebus decem. Esto fidelis ad mortem usque, et dabo tibi uite coronam. Item ad Pergamenorum de Antipa fidelissimo martyre interfecto in habitatione Satane. Item ad Philadelphenorum, quod a tentatione ultima liberaretur, qui Domini nomen non negarat  . Exinde uictori cuique promittit nunc arborem uite, et mortis ueniam secunde: nunc latens manna cum calculo candido, et nomine ignoto: nunc ferree uirge potestatem, et stelle matutine claritatem: nunc albam uestiri, nec deleri de libro uite, et columnam fieri in Dei templo, in nomine Dei et Domini, et Ierusalem celestis inscripta, nunc residere cum Domino in throno eius, quod aliquando Zebedei filiis  negabatur. Quinam isti tam beati uictores, nisi proprie martyres? Illorum etenim uictorie, quorum et pugne; eorum uero pugne, quorum et sanguis. Sed et interim  sub altari martyrum anime placidum quiescunt,  et fiducia ultionis patientiam pascunt, et indute stolis, candidam  claritatis usurpant, donec et alii consortium illarum glorie impleant. Nam et rursus innumera multitudo albati et palmis uictorie insignes reuelantur; scilicet de Antichristo triumphantes  , sicut unus ex presbyteris; Hi sunt, ait , qui ueniunt ex illa pressura magna, et lauerunt uestimentum suum, et candidauerunt ipsum in sanguine agni: uestitus enim anime, caro. Sordes quidem baptismate abluuntur, macule uero martyrio  candidantur. Quia et Esaias  ex russeo  et coccino niueum et laneum repromittit. Magna etiam Babylon cum describitur ebria sanctorum cruore, sine dubio ebrietas eius martyriorum poculis ministratur, quorum formido quid relatura sit, eque ostenditur. Inter omnes enim reprobos; imo ante omnes. Timidis autem, inquit, dehinc ceteris, particula in stagno ignis et sulphuris. Sic timor eius in Epistola eius , quem dilectio foras abiicit, habet penam.



CAPUT XIII.

Paulus uero Apostolus de persecutore , qui primus Ecclesie sanguinem fudit, postea gladium stylo mutans, et conuertens macheram in aratrum; lupus rapax Beniamin, dehinc ipse afferens  escam  secundum Iacob, qualiter martyria, iam et sibi optabilia, commendat! cum de  Thessalonicensibus gaudens: Uti, inquit , gloriemur in uobis in Ecclesiis Dei pro tolerantia uestra et fide, in omnibus persecutionibus et pressuris, quibus  sustinetis ostentamen iusti iudicii Dei, ut digni habeamini regno eius, pro quo et patimini. Sicut et ad Romanos : Non solum autem, uerum etiam exultantes in pressuris; certi  quod pressura tolerantiam perficit, tolerantia uero probationem, probatio autem spem, spes uero non confundit. Et rursus : Quod si filii, et heredes; heredes quidem Dei, coheredes uero Christi: siquidem compatimur  , uti et cum illo glorificemur. Reputo enim passiones huius temporis non esse dignas ad gloriam, que in nobis reuelabitur   . Et ideo postmodum: Quis, inquit , separabit nos a dilectione Christi? pressura, an angustia, an fames, an nuditas, an periculum, an machera, secundum quod scriptum est: tui  caussa mortificamur tota die, deputati sumus ut pecora iugulationis; sed in omnibus istis superuincimus pro eo qui nos dilexit. Persuasum enim habemus, quod neque mors, neque uita, neque uirtus, neque sublimitas, neque profundum, neque alia conditio poterit nos a dilectione Dei separare, que est in Christo Iesu Domino nostro. Sed et Corinthiis passiones suas enumerans , patiendum utique prefiniuit: In laboribus abundantius, in carceribus plurimum, in mortibus sepius; a Iudeis quinquies quadragenas citra  unam accepi, ter uirgis cesus, semel lapidatus, et reliqua. Que si magis incommoda quam martyria uidebuntur, tamen rursus: Propter quod, inquit , boni duco in infirmitatibus, in iniuriis, in necessitatibus, in persecutionibus, in angustiis pro Christo. Etiam in superioribus : Qui in omnibus tribulemur, sed non coangustemur; et indigeamus, sed non perindigeamus; quoniam  persecutionibus agitemur, sed non derelinquamur; qui deiiciamur, sed non pereamus: semper mortificationem Christi Iesu in corpore nostro circumferentes. Sed etsi, inquit, exterior homo noster uitiatur, caro scilicet, ui persecutionum; sed interior renouatur die et die; anima scilicet spe promissionum. Nam quod ad presens, temporale et leue pressure nostre per supergressum in supergressum   eternum pondus glorie perficit  nobis, non intuentibus que uidentur, sed que non uidentur. Que enim uidentur, temporalia, de incommodis dicens; que uero non uidentur, eterna, de premiis  spondens. Thessalonicensibus  uero de uinculis scribens  , utique beatos affirmauit, , quibus donatum esset non tantum credere in Christum, sed etiam pro ipso pati: Eumdem, inquit, agonem habentes quem in me uidistis, et nunc audistis  . Nam et si libor super sacrificium, gaudeo et congaudeo omnibus uobis, perinde et uos gaudete et congaudete mihi . uides quam martyrii definiat felicitatem, cui de gaudio mutuo acquirit solemnitatem. Ut proximus denique uoti sui factus est, qualiter de prospectu eius exsultans Timotheo scribit  ? Ego enim iam libor, et  tempus diiunctionis instat  . Agonem bonum decertaui, cursum consummaui, fidem custodiui; superest corona, quam mihi Dominus illa die reddet, scilicet passionis. Satis et ipse supra allocutus : Fidelis sermo: si enim commortui sumus Christo, et conuiuemus; si sufferimus, et conregnabimus;  si negauerimus, et ille nos negabit; si non credimus, ille fidelis est, negare se non potest. Ne ergo confundaris martyrio Domini nostri, neque me uinctum eius; quia predixerat: Non enim dedit nobis Deus spiritum timoris, sed uirtutis et dilectionis et sane mentis. uirtute enim patimur ex dilectione in Deum, et sana mente, cum ob innocentiam patimur. Sed et sicubi tolerantiam precipit, quibus magis eam quam passionibus prospicit? sicubi ab idololatria diuellit,  quid ei magis quam martyria preuellit?



CAPUT XIu.

Plane monet Romanos  omnibus potestatibus subiici, quia non sit potestas nisi a Deo, quia non sine caussa gladium gestet, et quia ministerium  sit Dei; sed et ultrix, inquit, in iram ei qui  malum fecerit. Nam et premiserat: Principes enim non sunt timori bono operi, sed malo. uis autem non timere potestatem? fac bonum, et laudem ab ea referes.  Dei ergo ministra est tibi in bonum. Si uero malum facias, time. Ita, non in occasione frustrandi martyrii iubet te subiici potestatibus, sed in prouocatione bene uiuendi, etiam sub illarum respectu, quasi adiutricum iustitie, quasi ministrarum diuini iudicii, hic etiam de nocentibus preiudicantis. Dehinc et exequitur quomodo uelit te subiici potestatibus, reddere iubens, cui tributum, tributum; cui uectigal, uectigal; id est  que sunt Cesaris, Cesari, et que Dei, Deo; solius  autem Dei homo.  Condixerat scilicet Petrus, regem quidem honorandum; ut tamen tunc rex honoretur, cum suis rebus insistit,  cum a diuinis honoribus longe est; quia et pater et mater diligentur  , cum Deo non comparabuntur. Ceterum, super Deum diligi nec animam licebit.



CAPUT Xu.

Num ergo et  Apostolorum littere mobiles  ?   et nos usquequaque simplices anime,  et solummodo columbe,  libenter errantes? credo uiuendi cupiditate. Ita uero sit, ut recedant a litteris suis sensus. Que tamen passos Apostolos scimus, manifesta doctrina est; hanc intelligo solam Acta decurrens; nichil quero; carceres illic, et uincula, et flagella, et saxa, et gladii, et impetus Iudeorum, et cetus nationum, et tribunorum elogia  , et regum auditoria, et proconsulum tribunalia, et Cesaris nomen interpretem non habent. Quod  Petrus ceditur  , quod  Stephanus opprimitur, quod  Iacobus immolatur, quod  Paulus distrahitur  , ipsorum sanguine scripta sunt.  Et si fidem Commentarii  uoluerit hereticus, instrumenta imperii loquentur, ut lapides Ierusalem. uitas Cesarum legimus;  orientem fidem Rome primus Nero cruentauit. Tunc Petrus ab altero cingitur, cum cruci adstringitur. Tunc Paulus ciuitatis romane consequitur natiuitatem, cum illic martyrii renascitur generositate. Hec ubicumque iam legero, pati disco; nec mea interest quos sequar martyrii magistros, sensusne an  exitus Apostolorum; nisi quod et sensus in exitibus recognosco. Nihil enim passi fuissent, quod non prius patiendum esse sensissent.  Cum uincula Paulo Agabus gestu quoque prophetasset, discipuli flentes et orantes ne se Ierosolyma committeret, frustra orauerunt. Ille enim, quod semper docuerat animatus: Quid fletis, inquit, et contristatis cor meum? At ego non modo uincula Ierosolymis pati optauerim, uerum etiam mori pro nomine Domini mei Iesu Christi. Atque ita cesserunt, dicendo: Fiat uoluntas Domini ; fidentes scilicet, passiones ad uoluntatem Dei pertinere. Non enim dehortationis consilio, sed dilectionis retinere tantauerant  , ut Apostolum desiderantes, non ut martyrium dissuadentes. Quod si iam tunc Prodicus aut ualentinus  assisteret, suggerens,  non in terris esse confitendum  apud homines; minus uero, ne  Deus humanum sanguinem sitiat, nec Christus uicem passionis, quasi et ipse de ea salutem consecuturus exposcat; statim audisset a seruo Dei,  quod audierat a Domino diabolus: Recede, Satana, scandalum  mihi es;  scriptum est: Dominum Deum tuum adorabis, et illi soli seruies . Sed et nunc audire debebit, quatenus multo post, uenena  ista  suffudit;  nulli infirmorum facile nisi  nocitura, si qui non hanc nostram ex  fide prebiberit, uel etiam superbiberit potionem.





QUINTI SEPTIMII FLORENTIS TERTULLIANI LIBER ADuERSUS PRAXEAM. 





ARGUMENTUM.


---Praxeas Phryx ex Asia oriundus, fidei caussa in carcerem coniectus olim, ob cuius erumnas, non admodum memorandas, animo multum intumuerat; de Ecclesia tamen egregie meritus erat; cum enim Pontifex  Montanistas, qui in transmissa fidei professione catholicos se ferebant, iamiam communionis litteris donare uellet, Praxeas ex Asia tum aduentans uulgatos ea in prouincia Montanistarum errores aperuit, effecitque, ne homines illi pontifici optimo illuderent, suus demum fastus  miserum perdidit: dum enim martyris titulis nunquam non gloriatur, communem eum superbis omnibus sortitus est exitum, noue secte infelix conditor; unum enim Deum ita agnouit, ut omnem personarum, distinctionem tolleret, asseuerare ausus, ipsum Patrem carnem sumpsisse, in crucem actum, et ad suam hodie dexteram considere. Sectatores illius Patropassiani aut Monarchici dicti, quod unam duntaxat sanctissime Trinitatis personam statuerent.

Prestantissimum, quod certe post lapsum suum scripsit, est illud contra Praxeam, quo fidem Trinitatis suscipit defendendam, de hac etenim Montaniste  ab Ecclesia catholica non dissidebant. uocabulo Trinitatis hoc in opere Septimius expresse utitur, et fraudem patefacit hereticorum monarchie nomen usurpantium ut unicum omnipotentem mundi creatorem se uindicare rudioribus suadeant, dum interim de unico heresin faciunt. Ut Patris et Filii personarum distinctionem euincat, oportet, inquit, totum de Filio examinari, an sit, et qui sit, et quomodo sit . . . Ante omnia Deus erat solus . . . . quia nichil aliud extrinsecus preter illum. Ceterum ne tunc quidem solus; habebat enim secum rationem suam, uerbum, sapientiam; quam postea ad extra emisit, et factus est sermo exterior. Sermonem appellandum  censet uerbum Dei Tertullianus, solum post extrinsecam eius prolationem, seu manifestationem in uniuersi creatione factam iuxta antiquissimorum theologorum loquendi phrasin et modum; fatetur tamen Sermonem in primordio apud Deum fuisse. Nam etsi Deus nondum Sermonem suum miserat, proinde eum cum ipsa et in ipsa ratione intra semetipsum habebat, tacite cogitando et disponendo secum, que Sermonem mox erat dicturus. Ex quo patescit quo in sensu alibi dixerit: Fuit autem tempus, cum et delictum et Filius non fuit, uidelicet quantum ad  externam per creationem rerum manifestationem, presertim cum dixit: Fiat lux: nam quantum ad generationem ad intra semper fuit cum Deo Patre Filius eius uerbum et sapientia. Ostendit insuper Tertullianus, Filium ex Patris esse substantia et Spiritum Sanctum a Patre per Filium procedere; uerbum, quod ab omni eternitate erat apud Deum, quodque quasi ex eo ad creandum et regendum mundum exiit, personam esse subsistentem, que tamen et uaria a Patris substantia non est; inde non sequi duos esse Deos et duos Dominos; Filium, non Patrem, factum hominem, nec desiisse Deum esse, adeo ut nature humane idiomata in Christo  inuenta fuerint. Uno uerbo, perspicue in hoc tractatu Ecclesie fidem de Trinitatis necnon Incarnationis mysteriis explanat. LUMP.



CAPUT PRIMUM.

uarie diabolus emulatus est ueritatem. Affectauit illam aliquando defendendo concutere. Unicum Dominum uindicat omnipotentem mundi conditorem, ut et de unico heresim faciat. Ipsum dicit Patrem descendisse in uirginem  , ipsum ex ea natum, ipsum passum, denique ipsum esse Iesum Christum. Excidit sibi coluber, quia Iesum Christum post baptisma Ioannis tentans, ut Filium Dei aggressus est;  certus filium Deum habere, uel ex ipsis Scripturis de quibus tunc tentationem struebat: Si tu es filius Dei, dic ut lapides isti panes fiant; item: Si tu es filius Dei, deiice te hinc: scriptum est enim, quod mandauit  angelis suis super te  ut te manibus suis tollant, necubi ad lapidem pedem tuum offendas. . Aut numquid mendacium Euangeliis exprobrauit  , dicens: »uiderit Mattheus et Lucas: ceterum, ego ad ipsum Deum accessi, ipsum omnipotentem cominus tentaui. Ideo et accessi, ideo et tentaui. Ceterum, si filius Dei esset, nunquam illum fortasse  dignarer?« Sed  enim ipse potius a primordio mendax est ; et si quem hominem de suo subornauerit  , ut Praxean. Nam iste primus ex Asia hoc genus peruersitatis  intulit Rome; homo et  alias inquietus, insuper de iactatione martyrii inflatus, ob solum et simplex et breue carceris tedium; quando et si corpus suum tradidisset exurendum, nichil profecisset, dilectionem Dei non habens , cuius carismata quoque expugnauit. Nam idem tunc  episcopum romanum, agnoscentem iam prophetias Montani, Prisce, Maximille, et ex ea agnitione pacem Ecclesiis Asie et Phrygie inferentem, falsa de ipsis prophetis et ecclesiis eorum asseuerando, et precessorum eius auctoritates defendendo, cegit et litteras pacis reuocare iam emissas, et a proposito  recipiendorum carismatum concessare. Ita duo negotia  diaboli Praxeas Rome procurauit, prophetiam expulit, et heresim intulit; Paracletum fugauit, et Patrem crucifixit. Fructicauerant  auene praxeane, hic quoque superseminate, dormientibus multis  in simplicitate doctrine; traducte dehinc per quem Deus uoluit, etiam euulse uidebantur.  Denique cauerat pristinum doctor de emendatione sua; et manet chirographum apud Psychicos  , apud quos tunc gesta res est, exinde silentium. Et nos quidem postea agnitio Paracleti, atque defensio, disiunxit a Psychicis. Auene uero  ille utique  tunc semen excusserant. Ita aliquamdiu per hypocrisin subdola uiuacitate latitauit, et nunc denuo erupit. Sed et denuo eradicabitur, si uoluerit Dominus, in isto commeatu; si quo  minus, die suo colligentur omnes adultere  fruges, et cum ceteris scandalis igni inextinguibili cremabuntur .



CAPUT II.

Itaque post tempus Pater natus, et Pater passus: ipse Deus, Dominus omnipotens, iehsu Christus predicatur. Nos uero et semper, et nunc magis, ut  instructiores per Paracletum deductorem scilicet omnis ueritatis, unicum quidem Deum credimus: sub hac tamen dispensatione, quam economiam dicimus,  ut unici Dei sit et filius sermo ipsius, qui ex ipso processerit, per quem omnia facta sunt, et  sine quo factum est nichil : hunc missum a Patre in uirginem, et ex ea natum hominem et Deum, filium hominis et filium Dei, et cognominatum Iesum Christum: hunc passum, hunc mortuum et sepultum secundum Scripturas, et resuscitatum a Patre, et in celos  resumptum, sedere ad dexteram Patris, uenturum iudicare uiuos et mortuos, qui exinde miserit, secundum promissionem suam, a Patre Spiritum Sanctum Paracletum, sanctificatorem fidei eorum qui credunt in Patrem et Filium et Spiritum Sanctum. Hanc regulam ab initio Euangelii decucurrisse, etiam ante priores quosque hereticos, nedum  ante Praxeam hesternum, probabit tam ipsa posteritas omnium hereticorum, quam ipsa nouellitas Praxee hesterni. Quo pereque aduersus  uniuersas hereses iam hinc preiudicatum sit,  id esse uerum, quodcumque primum; id esse adulterum, quodcumque posterius. Sed salua ista prescriptione, utique tamen propter instructionem et munitionem quorumdam, dandus est etiam retractatibus locus: uel ne uideatur unaqueque peruersitas, non examinata, sed preiudicata damnari, maxime hec, que se existimat meram ueritatem possidere, dum unicum Deum non alias putat credendum, quam si ipsum eumdemque et Patrem et Filium et Spiritum Sanctum dicat: quasi non sic quoque unus sit omnia, dum ex uno omnia, per substantie scilicet unitatem; et nichilominus custodiatur economie sacramentum, que unitatem in trinitatem disponit, tres dirigens, Patrem, et Filium, et Spiritum Sanctum. Tres autem  non statu, sed gradu; nec substantia, sed forma; nec potestate, sed specie: unius autem substantie, et unius status, et unius potestatis; quia unus Deus, ex quo et gradus isti et forme et species, in nomine Patris et Filii et Spiritus Sancti deputantur. Quomodo autem  numerum sine diuisione patiuntur, procedentes retractatus  demonstrabunt.



CAPUT III.

Simplices enim quique, ne dixerim imprudentes et idiote, que maior semper credentium pars est, quoniam et ipsa regula fidei a pluribus diis seculi  ad unicum et Deum uerum transfert; non intelligentes unicum quidem, sed cum sua economia esse credendum, expauescunt ad economiam. Numerum et dispositionem trinitatis, diuisionem presumunt unitatis; quando unitas ex semetipsa deriuans trinitatem, non destruatur ab illa, sed administretur. Itaque duos et tres iam iactitant a nobis predicari, se uero unius Dei cultores presumunt, quasi non et unitas irrationaliter collecta, heresim faciat; et trinitas rationaliter expensa, ueritatem constituat.  Monarchiam, inquiunt, tenemus. Et ita sonum  uocaliter exprimunt etiam Latini,  etiam Opici  , ut putes illos tam bene intelligere monarchiam, quam enuntiant. Sed monarchiam sonare student Latini, economiam intelligere nolunt etiam Greci.  At ego, si utriusque lingue precerpsi, monarchiam nichil aliud significare scio, quam singulare et unicum imperium: non tamen prescribere monarchiam, ideo, quia unius sit, eum  cuius sit, aut filium non habere, aut ipsum se sibi filium fecisse, aut monarchiam suam non per quos uelit administrare. Atquin nullam dico dominationem ita unius sui esse, ita singularem, ita monarchiam  , ut non etiam per alias proximas personas administretur, quas ipsa prospexerit officiales sibi. Si uero et filius fuerit ei, cuius monarchia sit, non statim diuidi eam, et monarchiam esse desinere, si particeps eius assumatur et filius; sed  proinde illius esse principaliter a quo communicatur in filium; et dum illius est, proinde monarchiam esse, que a duobus tam unicis continetur.  Igitur si et monarchia diuina per tot legiones et exercitus angelorum administratur, sicut scriptum est: Millies millia  assistebant ei, et millies centena millia apparebant ei: nec ideo unius esse desiit, ut desinat monarchia esse, quia per tanta millia uirtutum procuratur: quale est ut Deus diuisionem et dispersionem pati uideatur in Filio et in Spiritu Sancto, secundum et tertium sortitis locum, tam consortibus substantie Patris, quas  non patitur in tot angelorum numero, et quidem tam a substantia alienis  . Membra, et pignora, et instrumenta, et ipsam uim,  ac totum censum monarchie, euersionem deputas eius: non recte. Malo te ad sensum rei, quam ad sonum uocabuli exerceas. Euersio enim monarchie illa est tibi intelligenda, cum alia dominatio sue conditionis et proprii status, ac per hoc emula, superducitur; cum alius Deus infertur aduersus Creatorem. Tunc male, cum plures, secundum  ualentinos et Prodicos:  tunc in monarchie euersionem, cum in Creatoris destructionem.



CAPUT Iu.

Ceterum, qui filium non aliunde deduco, sed de substantia Patris, nichil facientem sine Patris uoluntate, omnem a Patre consecutum potestatem, quomodo possum de fide destruere monarchiam, quam, a Patre Filio traditam, in Filio seruo? Hoc mihi et in tertium  gradum dictum sit, quia Spiritum non aliunde puto, quam a Patre per Filium. uide ergo ne tu potius monarchiam destruas, qui dispositionem et dispensationem eius euertis in tot nominibus constitutam, inquot Deus uoluit. Adeo autem manet in suo statu, licet trinitas inferatur, ut etiam restitui habeat Patri a Filio. Siquidem Apostolus scribit de ultimo fine: cum tradiderit regnum Deo et Patri. Oportet enim eum regnare usque dum ponat inimicos eius Deus sub pedes ipsius: scilicet secundum Psalmum: Sede ad dexteram meam, donec ponam inimicos tuos scabellum pedum tuorum. Cum autem subiecta erunt illi omnia, utique  absque eo qui ei subiecit omnia, tunc et ipse subiicietur illi, qui ei subiecit omnia, ut sit Deus omnia in omnibus. uidemus  igitur non obesse monarchie  Filium, etsi hodie apud Filium est; quia et in suo statu est apud Filium, et cum suo statu restituetur Patri a Filio. Ita eam nemo hoc nomine destruet, si Filium  admittat, cui et traditam eam a Patre, et a quo quandoque restituendam Patri constat. Hoc uno capitulo  Epistole apostolice potuimus iam et Patrem et Filium ostendisse duos esse, preterquam ex nominibus Patris et Filii, etiam ex eo quod qui tradidit regnum, et cui tradidit, item qui subiecit, et cui subiecit  , duo sint necesse est.



CAPUT u.

Sed quia duos unum uolunt esse, ut idem Pater et Filius habeatur, oportet et totum de Filio examinari, an sit, et qui sit, et quomodo sit; et ita res ipsa formam suam Scripturis et interpretationibus earum  patrocinantibus uindicabit. Aiunt quidem  et Genesim  in hebraico ita incipere:  In principio Deus fecit sibi filium. Hoc ut firmum non sit, alia me argumenta deducunt ab ipsa Dei dispositione, qua fuit  ante mundi constitutionem, adusque Filii generationem. Ante omnia enim Deus erat solus, ipse sibi et mundus et locus et omnia. Solus autem, quia nichil aliud  extrinsecus preter illum. Ceterum, ne tunc quidem solus; habebat enim secum, quam habebat in semetipso, rationem suam scilicet. Rationalis etiam Deus, et ratio in ipso prius; et ita, ab ipso omnia. Que ratio, sensus ipsius est. Hanc Greci dicunt, quo uocabulo etiam sermonem appellamus. Ideoque iam in usu est nostrorum, per simplicitatem interpretationis, Sermonem dicere in primordio apud Deum fuisse; cum magis rationem  competat antiquiorem haberi; quia non sermonalis a principio, sed rationalis Deus etiam ante principium; et quia ipse quoque sermo ratione consistens, priorem eam ut substantiam suam ostendat. Tamen et sic, nichil interest. Nam etsi Deus nondum sermonem suum miserat, proinde eum cum ipsa et in ipsa ratione intra semetipsum habebat, tacite cogitando et disponendo secum, que per sermonem mox erat dicturus. Cum ratione enim sua cogitans atque disponens, sermonem eam efficiebat, quam sermone tractabat. Idque quo facilius intelligas, ex te ipso ante  recognosce, ut ex imagine et similitudine Dei,  quam  habeas et tu in temetipso rationem, qui es animal rationale, a rationali scilicet artifice non tantum factus, sed etiam ex substantia  ipsius animatus. uide cum tacitus tecum ipse congrederis, ratione hoc ipsum agi intra te, occurrente ea tibi cum sermone ad omnem cogitatus tui motum, et ad omnem sensus tui pulsum. Quodcumque cogitaueris, sermo est; quodcumque senseris, ratio est. Loquaris illud in animo necesse est; et dum loqueris, conlocutorem pateris sermonem, in quo inest hec ipsa ratio, qua cum eo cogitans loquaris, per quem loquens cogitas. Ita secundus quodammodo in te est sermo, per quem loqueris cogitando, et per quem cogitas loquendo. Ipse sermo alius est. Quanto ergo plenius hoc agitur in Deo, cuius tu quoque imago et similitudo censeris, quod habeat in se etiam tacendo rationem, et in ratione sermonem? Possum itaque non temere prestruxisse, et tunc Deum ante  uniuersitatis constitutionem solum non fuisse, habentem  in semetipso proinde rationem, et in ratione sermonem, quem secundum a se faceret agitando se.



CAPUT uI.

Hec uis et hec diuini sensus dispositio, apud Scripturas etiam in Sophie nomine ostenditur. Quid enim sapientius ratione Dei, siue sermone? Itaque Sophiam quoque exaudi, ut secundam personam conditam. Primo, Dominus  creauit me initium uiarum in opera sua, priusquam terram faceret, priusquam montes collocarentur: ante omnes autem colles generauit me; in sensu suo scilicet condens et generans. Dehinc assistentem eam ipsa separatione cognosce; Cum pararet, inquit, celum, aderam illi simul  ; et cum fortia faciebat super uentos que sursum nubila; et cum tutos ponebat fontes eius  que sub celo, ego eram cum illo compingens; ego eram ad quam  gaudebat: quotidie autem oblectabar in persona ipsius. Nam ut primum Deus uoluit ea que cum sophie ratione et sermone disposuerat intra se, in substantias et species suas edere, ipsum primum protulit sermonem, habentem in se  indiuiduas suas, Rationem et Sophiam  ; ut per ipsum fierent uniuersa, per quem erant cogitata atque disposita; imo et facta iam, quantum in Dei sensu. Hoc enim eis deerat, ut coram quoque in suis speciebus atque substantiis cognoscerentur et tenerentur.



CAPUT uII.

Tunc igitur etiam ipse sermo speciem et ornatum suum sumit, sonum et uocem, cum dicit Deus: Fiat lux. Hec est natiuitas perfecta sermonis, dum ex Deo  procedit: conditus ab eo primum ab cogitatum in nomine Sophie: Dominus condidit me initium uiarum. Dehinc generatus ad effectum: Cum pararet celum, aderam illi simul. Exinde eum parem sibi faciens, de quo procedendo Filius factus est, primogenitus , ut ante omnia genitus; et unigenitus , ut solus ex Deo genitus: proprie de uulua cordis ipsius, secundum quod et Pater ipse testatur: Eructauit cor meum sermonem optimum . Ad quem deinceps gaudens proinde gaudentem  in persona illius : Filius meus es tu, ego hodie genui te. Et: Ante luciferum genui te. Sic et Filius ex sua persona profitetur Patrem in nomine Sophie: Dominus condidit me initium uiarum in opera sua. Ante omnes autem colles generauit me. Nam si hic quidem  Sophia uidetur dicere conditam se a Domino in opera et uias eius; alibi autem per sermonem ostenditur omnia facta esse, et sine illo nichil factum; sicut et  rursum : Sermone eius celi confirmati sunt, et spiritu eius omnes uires eorum; utique eo spiritu qui sermoni inerat: apparet unam eamdemque uim esse nunc in nomine Sophie, nunc in appellatione Sermonis; que initium accepit uiarum in Dei opera; et que celum confirmauit; per quam  omnia facta sunt, et sine qua  nichil factum est . Nec diutius de isto, quasi non de ipso sit sermo, et in sophie, et in rationis, et in omnis diuini animi et spiritus nomine, qui filius factus est Dei, de quo prodeundo generatus est. Ergo inquis, das aliquam substantiam esse Sermonem, spiritu et Sophie traditione constructam? Plane. Non uis enim eum substantiuum habere in re per substantie proprietatem, ut res et persona quedam uideri possit, et ita capiat  secundus a Deo constitutus duos efficere, Patrem et Flium, Deum et Sermonem.  Quid est enim, dices, sermo, nisi uox et sonus oris, et  er offensus, intelligibilis auditu; ceterum, uacuum nescio quid, et inane, et incorporale? At ego nichil dico de Deo inane et uacuum prodire potuisse, ut non de inani et uacuo prolatum; nec carere substantia, quod de tanta substantia processit, et tantas substantias fecit, fecit enim et ipse que facta sunt per illum. Quale est ut nichil sit ipse, sine quo nichil factum est? ut inanis solida, et uacuus plena, et incorporalis corporalia sit operatus? Nam etsi potest aliquando quid fieri diuersum eius per quod fit, nichil tamen potest fieri per id quod uacuum et inane est. uacua et inanis res est Sermo Dei, qui Filius dictus  est, qui ipse Deus cognominatus est, Et Sermo erat apud Deum, et Deus erat Sermo ? Scriptum est : Non sumes nomen Dei in uanum. Hic certe est, qui in effigie Dei constitutus, non rapinam existimauit esse se equalem Deo . In qua effigie Dei? utique in alia, non tamen in nulla.  Quis enim negabit  Deum corpus esse, etsi Deus spiritus est? Spiritus enim corpus sui generis in sua effigie. Sed et  inuisibilia illa quecumque sunt, habent apud Deum et suum corpus et suam formam, per que soli Deo uisibilia sunt; quanto magis quod ex ipsius substantia  missum est, sine substantia non erit! Quecumque ergo substantia Sermonis fuit, illam dico personam, et illi nomen Filii uindico; et dum Filium agnosco, secundum a Patre  defendo.



CAPUT uIII.

Hoc  si qui  putauerit me aliquam  introducere, id est, prolationem rei alterius ex altera, quod facit ualentinus, alium atque alium Aeonem de Aeone producens; primo quidem dicam tibi, non ideo non utitur  et ueritas uocabulo isto, et re ac censu eius, quia et heresis potius ex ueritate accepit, quod ad mendacium suum strueret. Prolatus est sermo Dei, annon? Hic mecum gradum fige. Si prolatus est, cognosce probolam ueritatis, et uiderit heresis si quid de ueritate imitata est. Iam nunc queritur, quis quomodo utatur aliqua re, et uocabulo eius. ualentinus probolas suas discernit et separat ab auctore: et ita longe ab eo ponit, ut Aeon patrem nesciat. Denique, desiderat nosse, nec potest; imo et pene deuoratur, et dissoluitur in reliquam substantiam. Apud nos autem solus Filius Patrem nouit  , et sinum Patris ipse exposuit , et omnia apud Patrem audiuit et uidit, et  que mandatus est a Patre, ea et loquitur . Nec suam, sed Patris perfecit uoluntatem , quam de proximo, imo de initio nouerat. Quis enim scit que sint in Deo, nisi spiritus qui in ipso est . Sermo autem spiritu structus est, et ut ita dixerim, sermonis corpus est spiritus. Sermo ergo et in Patre semper, sicut dicit: Ego in Patre . Et apud Deum semper, sicut scriptum est: Et Sermo erat apud Deum . Et nunquam separatus a Patre, aut alius a Patre, quia, Ego et Pater unum sumus . Hec erit probola ueritatis, custos unitatis, qua prolatum dicimus Filium a Patre,  sed non separatum  , Protulit enim Deus Sermonem, quemadmodum etiam  Paracletus docet, sicut radix fruticem, et fons fluuium, et sol radium. Nam et iste species probole sunt earum substantiarum, ex quibus prodeunt. Nec dubitauerim Filium dicere, et radicis fruticem, et fontis fluuium, et solis radium; quia omnis origo patens est; et omne quod ex origine profertur, progenies est, multo magis Sermo Dei, qui etiam proprie nomen Filii accepit: nec frutex tamen a radice, nec fluuius a fonte, nec radius a sole discernitur, sicut nec a Deo Sermo. Igitur secundum horum exemplorum formam, profiteor me duos dicere, Deum et Sermonem eius, Patrem et Filium ipsius. Nam et radix et frutex due res sunt, sed coniuncte. Et fons et flumen due species sunt, sed indiuise. Et sol et radius due forme sunt, sed coherentes. Omne quod prodit ex aliquo,  secundum sit eius necesse est de quo prodit, non ideo tamen est separatum. Secundus autem ubi est, duo sunt. Et tertius ubi est, tres sunt. Tertius enim  est spiritus a Deo et Filio, sicut tertius a radice fructus ex frutice. Et tertius a fonte, riuus ex flumine. Et tertius a sole, apex ex radio. Nihil tamen a matrice alienatur, a qua proprietates suas ducit. Ita trinitas per consertos et connexos gradus a Patre decurrens, et monarchie nichil obstrepit, et economie statum protegit.



CAPUT IX.

Hanc me regulam professum, qua inseparatos ab alterutro Patrem et Filium et Spiritum testor, tene ubique; et ita, quid quomodo dicatur, agnosces. Ecce enim dico alium esse Patrem, et alium Filium, et alium Spiritum. Male accipit idiotes quisque aut peruersus hoc dictum, quasi diuersitatem sonet, et ex diuersitate separationem protendat  , Patris et Filii  et Spiritus. Necessitate autem hoc dico, cum eumdem Patrem et Filium et Spiritum contendunt, aduersus economiam monarchie adulantes, non tamen diuersitate alium Filium a Patre, sed distributione; nec diuisione alium, sed distinctione; quia non sit idem Pater et Filius, uel modulo alius ab alio. Pater enim tota substantia est:  Filius uero deriuatio totius et portio, sicut ipse profitetur, Quia Pater maior me est . A quo et minoratus  canitur in Psalmo , Modicum  quid citra angelos. Sic et Pater alius a Filio, dum Filio maior; dum alius qui generat, alius qui generatur; dum alius qui mittit, alius qui mittitur; dum alius qui facit, alius per quem fit. Bene quod et Dominus usus hoc uerbo in persona Paracleti, non diuisionem significauit, sed dispositionem: Rogabo  enim, inquit , Patrem, et alium aduocatum mittet uobis, Spiritum ueritatis. Sic alium a se Paracletum, quomodo et nos a Patre alium Filium, ut tertium gradum ostenderet in Paracleto, sicut nos secundum in Filio, propter economie obseruationem. Ipsum quod Pater et Filius dicuntur, nonne aliud ab alio est? Utique enim omnia quod uocantur, hoc erunt: et quod erunt, hoc uocabuntur: et permiscere se diuersitas uocabulorum non potest omnino, quia nec rerum, quarum erunt uocabula. Est est, non non: nam quod amplius est, hoc a malo est .



CAPUT X.

Ita aut Pater aut Filius est, et neque dies eadem et nox, neque Pater idem et Filius, ut sint ambo unus et utrumque alter: quod  uanissimi isti  monarchiani uolunt. Ipse se, inquiunt, Filium sibi fecit. Atquin Pater Filium facit, et Patrem Filius. Et qui ex alterutro fiunt, a semetipsis sibi fieri nullo  modo possunt, ut Pater se sibi Filium faciat, et Filius se sibi Patrem prestet. Que instituit Deus, etiam ipse custodit. Habeat necesse est Pater Filium, ut Pater sit; et Filius Patrem, ut Filius sit; aliud est autem habere, aliud esse. uerbi gratia, ut maritus sim, habeam oportet uxorem, non ipse mihi ero uxor. Sic etiam, ut pater sim, filium habeo; non ipse mihi ero filius. Et ut filius sim, patrem habeo, non ipse mihi ero pater. Que enim me faciunt si habuero, tunc ero pater, si filium habeam; filius ero, si patrem. Porro si ipse ero quid eorum, iam non habeo quod ipse ero: nec patrem, quia ipse ero pater; nec filium, quia ipse ero filius. In quantum autem alterum ex his habere me oportet, alterum esse; in tantum si utrumque fuero, alterum non ero,  dum alterum non habeo. Si enim ipse ero filius qui et pater, iam non habeo filium, sed ipse sum filius. Non habendo autem filium, dum ipse sum filius, quomodo pater ero? Habere enim filium debeo, ut pater sim. Non sum ergo filius, quia patrem non habeo, qui facit filium. Aeque si ipse sum pater qui et filius, iam non habeo patrem, sed ipse sum pater; non habendo autem patrem, dum ipse sum pater, quomodo filius ero? Habere enim patrem debeo, ut filius sim. Non ergo ero pater, quia filium non habeo, qui facit patrem. Hoc erit totum ingenium diaboli, alterum ex altero excludere, dum utrumque in unum sub monarchie fauore concludens, neutrum haberi facit. Ut et pater non sit, qui scilicet filium non habet; et filius non sit, qui eque patrem non habet. Dum enim pater est, filius non erit. Sic monarchiam  tenent, qui nec patrem nec filium continent. Sed nichil Deo difficile. Quis hoc nesciat? et impossibilia apud seculum, possibilia apud Deum  quis ignoret? Et stulta mundi elegit Deus, ut confundat sapientiam   : legimus omnia. Ergo, inquiunt, difficile non fuit Deo, ipsum se et patrem et filium facere, aduersus traditam formam rebus humanis, nam et sterilem parere, contra naturam, difficile Deo non fuit, sicut nec uirginem. Plane nichil Deo difficile. Sed si tam  abrupte in presumptionibus nostris hac sententia utamur, quiduis de Deo confingere poterimus, quasi fecerit, quia facere potuerit. Non autem quia omnia potest facere, ideo utique  credendum est illum fecisse, etiam quod non fecerit; sed an fecerit, requirendum. Potuit  , ita saluus sim, Deus pennis hominem ad  uolandum instruxisse, quod et miluis prestitit; non tamen, quia potuit, statim et fecit. Potuit et Praxeam, et omnes pariter hereticos statim extinxisse; non tamen, quia potuit, extinxit. Oportebat enim et miluos esse, et hereticos: oportebat et Patrem crucifigi. Hac ratione erit aliquid et difficile Deo; id scilicet  quocumque non fecerit, non quia non potuerit, sed quia noluerit. Dei enim posse, uelle est; et non posse, nolle; quod autem uoluit, et potuit, et ostendit. Ergo quia si uoluit semetipsum sibi Filium facere, potuit; et quia si potuit, fecit: tunc probabis illum et potuisse et uoluisse, si probaueris illum fecisse.



CAPUT XI.

Probare autem tam aperte debebis ex Scripturis, quam nos probamus illum sibi Filium fecisse Sermonem suum. Si enim Filium nominat, Filius autem non alius erit quam qui ex ipso prodiit; Sermo autem prodiit ex ipso, hic erit Filius, non ipse de quo prodiit. Non enim ipse prodiit ex semetipso. Porro, qui eumdem Patrem dicis et Filium, eumdem et protulisse ex semetipso facis, et prodisse quod Deus est.  Si potuit fecisse, non tamen fecit. Aut exhibe probationem quam expostulo mee similem; id est, sic Scripturas eumdem Filium et Patrem ostendere, quemadmodum apud nos distincte Pater et Filius demonstrantur; distincte, inquam, non diuise, sicut ego profero dictum a Deo: Eructauit cor meum Sermonem optimum . Sic tu contra opponas, alicubi dixisse Deum, Eructauit cor meum sermonem optimum, ut ipse sit qui et eructauit, et quod eructauit; et ipse sui protulerit, et qui prolatus sit, si ipse est et Sermo et Deus. Ecce ego propono Patrem Filio dixisse: Filius meus es tu, ego hodie generaui te . Si uelis ut credam ipsum esse Patrem et Filium, ostende sic pronuntiatum alibi, »Dominus dixit ad se, Filius meus sum ego, ego  hodie generaui me«, proinde et: »Ante luciferum generaui me , et »Dominus condidit me initium uiarum in opera mea; ante omnes autem colles generaui me ;« et si qua alia in hunc modum sunt. Quem autem uerebatur Deus Dominus uniuersitatis ita pronuntiare, si ita res erat; an uerebatur ne non crederetur, si simpliciter se et Patrem et Filium pronuntiasset? Unum tamen ueritus est, mentiri. ueritus autem semetipsum et suam ueritatem. Et ideo ueracem Deum credens, scio illum non aliter quam disposuit pronuntiasse, nec aliter disposuisse quam pronuntiauit. Tu porro eum mendacem efficias et fallacem et deceptorem fidei huius, si cum ipse esset sibi Filius, alii dabat Filii personam, quando Scripture omnes et demonstrationem et distinctionem trinitatis ostendant. A quibus et prescriptio  nostra deducitur, non posse unum atque eumdem uideri qui loquitur, et de quo loquitur, et ad quem loquitur: quia neque peruersitas, neque fallacia Deo congruat: ut cum ipse esset ad quem loquebatur, ad alium potius, et non ad semetipsum loquatur  . Accipe igitur et alias uoces Patris de  Filio per Isaiam : Ecce filius meus quem elegi, dilectus meus in quem bene sensi. Ponam spiritum meum super ipsum, et iudicium nationibus annuntiabit. Accipe et ad ipsum : Magnum tibi est ut uoceris filius meus ad statuendas tribus Iacob, et ad conuertendam dispersionem Isrelis. Posui te in lucem nationum, ut sis salus in extremum terre. Accipe nunc et Filii uoces de Patre : Spiritus Domini super me, quapropter unxit me, ad euangelizandum hominibus. Item ad Patrem in Psalmo, de eodem: Ne dereliqueris me, donec annuntiem brachium tuum natiuitati uniuerse uenture . Item in alio : Domine, quid multiplicati sunt qui comprimunt me? Sed et omnes pene Psalmi Christi personam sustinent; Filium ad Patrem, id est, Christum ad Deum uerba facientem representant. Animaduerte etiam Spiritum  loquentem ex tertia persona de Patre et Filio: Dixit Dominus Domino meo, sede ad dexteram meam, donec ponam inimicos tuos scabellum pedum tuorum. . Item per Isaiam: Hec dicit Dominus Domino meo Christo . Item per eumdem ad Patrem de Filio: Domine, quis credidit auditui nostro? Et brachium Domini cui reuelatum est? Annuntiauimus de illo, sicut puerulus, sicut radix in terra sitienti, et non erat forma eius, nec gloria . Hec pauca de multis. Nec enim affectamus uniuersas Scripturas euoluere, cum et in singulis capitulis plenam maiestatem et auctoritatem contestantes, maiorem congressum in retractatibus habeamus  . His itaque paucis, tamen manifeste distinctio Trinitatis exponitur. Est enim ipse qui pronuntiat,  Spiritus, et Pater ad quem pronuntiat, et Filius de quo pronuntiat. Sic et cetera que nunc ad Patrem de Filio, uel ad Filium, nunc ad Filium de Patre, uel ad Patrem, nunc ad Spiritum pronuntiantur; unamquamque personam in sua proprietate constituunt.



CAPUT XII.

Si te adhuc numerus scandalizat Trinitatis, quasi non connexe in unitate simplici, interrogo quomodo unicus et singularis pluraliter loquitur: Faciamus hominem ad imaginem et similitudinem nostram ; cum debuerit dixisse, Faciam hominem ad imaginem et similitudinem meam: utpote unicus et  singularis? Sed et in sequentibus: Ecce Adam factus est tanquam unus ex nobis, fallit aut ludit; ut cum unus, et solus, et singularis esset, numerose loqueretur: aut numquid angelis loquebatur, ut Iudei interpretantur, quia nec ipsi Filium agnoscunt? An quia ipse erat Pater, Filius, Spiritus, ideo pluralem se prestans  , pluraliter sibi loquebatur? Imo quia iam adherebat illi Filius, secunda persona,  Sermo ipsius; et tertia, Spiritus in Sermone, ideo pluraliter pronuntiauit, faciamus, et, nostram, et, nobis. Cum quibus enim faciebat hominem, et quibus faciebat similem? Cum Filio  quidem, qui erat induturus hominem; Spiritu uero, qui erat sanctificaturus hominem, quasi cum ministris  et arbitris, ex unitate Trinitatis loquebatur. Denique, sequens Scriptura distinguit inter personas: Et fecit Deus hominem, ad imaginem Dei fecit illum . Cur non, suam, si unus qui faciebat, et non erat ad cuius faciebat? Erat autem ad cuius imaginem faciebat: ad Filii scilicet, qui homo futurus certior et uerior, imaginem suam fecerat dici hominem qui tunc de limo formari habebat, imago ueri  et similitudo. Sed et in antecedentibus operibus mundi quomodo scriptum est? Primum quidem,  nondum Filio apparente, Et dixit Deus: Fiat lux, et facta est: ipse statim Sermo lux uera, que illuminat hominem uenientem in hunc mundum, et per illum mundialis quoque lux. Exinde autem in Sermone Christo assistente et administrante Deus uoluit  fieri, et Deus fecit. Et dixit Deus: Fiat firmamentum, et fecit Deus firmamentum ; et dixit Deus: Fiant luminaria, et fecit Deus luminare maius et minus; sed et cetera utique idem fecit qui et priora, id est Sermo Dei, per quem omnia facta sunt, et sine quo factum est nichil. Qui ipse Deus est, secundum Ioannem , Deus erat Sermo. Habes duos, alium dicentem ut fiat, alium facientem. Alium autem quomodo accipere debeas, iam professus sum; persone, non substantie nomine; ad distinctionem, non ad diuisionem. Ceterum, etsi ubique teneo  unam substantiam in tribus coherentibus, tamen alium dicam oportet ex necessitate sensus, eum qui iubet, et eum qui facit. Nam nec iuberet, si ipse faceret, dum iuberet fieri  per eum. Tamen iubebat, haud sibi iussurus si unus esset; aut sine iussu facturus, quia non exspectasset ut sibi iuberet.



CAPUT XIII.

Ergo, inquit, si Deus dixit, et Deus fecit; si alius deus dixit, et alius fecit, duo dii predicantur. Si tam durus es, puta interim: et ut adhuc amplius hoc putes, accipe in Psalmo  duos deos dictos: Thronus tuus, Deus, in euum, uirga regni tui: dilexisti iustitiam, et odisti iniquitatem, propterea unxit te Deus, Deus tuus. Si ad Deum loquitur, et unctum Deum a Deo affirmat,  scilicet hic duos deos proponit  . Inde et Esaias  ad personam Christi: Et sabain  , inquit, uiri elati ad te transibunt, et post te sequentur uincti manibus, et te adorabunt, quia in te Deus est. Tu enim es Deus noster, et nesciebamus, Deus Isrelis. Et hic enim dicendo, Deus in te et, tu Deus, duos proponit: qui erat, et in quo erat;  Christum, et Spiritum.  Ipsum plus est, quod in Euangelio totidem inuenies; In principio erat Sermo, et Sermo erat apud Deum, et Deus erat Sermo . Unus qui erat, et alius penes quem erat. Sed et nomen Domini in duobus lego; Dixit Dominus Domino meo. Sede ad dexteram meam . Et Esaias hec dicit: Domine, quis credidit auditui nostro? et brachium Domini cui reuelatum est?  Brachium enim tuum  , non Domini dixisset, si non Dominum Patrem et Dominum Filium intelligi uellet. Etiam adhuc antiquior Genesis: Et pluit Dominus super Sodomam et Gomorrham sulphur et ignem de celo a Domino . Hec aut nega scripta, aut quis es, ut non putes accipienda quemadmodum scripta sunt, maxime que non in allegoriis et parabolis, sed in definitionibus  et  certis et simplicibus habent sensum? Quod si ex illis es qui tunc Dominum non sustinebant Dei se Filium ostendentem, nec eum Dominum crederent, recordare tu cum illis scriptum esse: Ego dixi, uos dii estis, et filii Altissimi . Et: Stetit Deus in ecclesia deorum; ut si homines, per fidem filios Dei factos, deos Scriptura pronuntiare non timuit, scias illam multo magis uero et unico Dei Filio Dei nomen iure contulisse. »Ergo, inquis, prouocabo te, ut hodie quoque ex auctoritate istarum Scripturarum constanter duos deos et duos dominos predices.« Absit. Nos enim qui et tempora et caussas Scripturarum per Dei gratiam inspicimus,  maxime Paracleti, non hominum discipuli, duos quidem definimus, Patrem et Filium, et iam tres cum Spiritu sancto, secundum rationem economie, que facit numerum:  ne, ut uestra peruersitas infert, Pater ipse credatur natus et passus; quod non licet credi, quoniam non ita traditum est. Duos tamen Deos et duos Dominos nunquam ex ore nostro proferimus: non quasi non et Pater Deus, et Filius Deus, et Spiritus sanctus Deus, et Deus unusquisque; sed quoniam retro et duo dii et duo domini predicabantur; ut, ubi uenisset Christus, et Deus agnosceretur, et Dominus uocaretur, quia Filius Dei et Domini. Si enim una persona et Dei et Domini in Scripturis inueniretur, merito Christus non esset admissus ad nomen Dei et  Domini. Nemo enim alius preter unus Deus et unus Dominus predicabatur, et futurum erat ut ipse Pater descendisse uideretur, quia unus Deus et unus Dominus  legebatur; et tota economia eius obumbraretur,  que in materiam fidei prospecta atque dispensata est. At ubi uenit Christus, et cognitus est a nobis, quod ipse sit  qui numerum retro fecerat, factus secundus a Patre, et cum Spiritu tertius, et iam Pater per ipsum plenius manifestatus, redactum est iam nomen Dei et Domini in unionem; ut,  quia nationes a multitudine idolorum transirent ad unicum Deum, et  differentia constitueretur inter cultores unius, et plurime diuinitatis. Nam et lucere in mundo Christianos oportebat ut filios lucis, lumen mundi unum et Deum et Dominum colentes, et nominantes. Ceterum, si ex conscientia qua scimus Dei nomen et Domini et Patri et Filio et Spiritui conuenire, deos et dominos nominaremus, extinxissemus faces nostras etiam ad martyria timidiores, quibus euadendi quoque   pateret  occasio iurantibus statim per deos et dominos, ut quidam heretici,  quorum dii plures. Itaque deos omnino non dicam, nec dominos; sed Apostolum sequar, ut si pariter nominandi fuerint Pater et Filius, Deum Patrem appellem, et Iesum Christum Dominum nominem. Solum autem Christum potero Deum dicere, sicut idem Apostolus: Ex quibus Christus, qui est, inquit, Deus super omnia benedictus in euum omne . Nam et radium solis seorsum solem uocabo; solem autem nominans cuius est radius, non statim et radium solem appellabo. Nam etsi soles duos non faciam,  tamen et solem et radium eius tam duas res, et duas species unius indiuise substantie numerabo, quam  Deum et Sermonem eius, quam Patrem et Filium.



CAPUT XIu.


Adhuc et illa nobis regula adsistit duos uindicantibus Patrem et Filium, que  inuisibilem Deum determinauit. Cum enim Moyses   in Aegypto desiderasset Domini conspectum, dicens: Si ergo inueni gratiam coram te, manifesta mihi te, ut cognoscenter uideam te: Non potes uidere, inquit, faciem meam; non enim uidebit homo faciem meam, et uiuet; id est, morietur qui uiderit. Inuenimus enim et a multis Deum uisum, et neminem tamen eorum, qui eum uiderant, mortuum. uisum quidem Deum secundum hominum capacitatem, non secundum plenitudinem diuinitatis: nam patriarche Deum uidisse referuntur, ut Abraham et Iacob, et prophete,  ut Isaias, ut Ezechiel; et tamen mortui non sunt.  Igitur aut mori debuerant, si eum uideraut; Deum enim nemo uidebit, et uiuet; aut si Deum uiderunt, et mortui non sunt, Scriptura mentitur, Deum dixisse, Faciem meam homo si uiderit, non uiuet; aut Scriptura mentitur, cum inuisum, aut cum uisum Deum profert. Iam ergo alius erit qui uidebatur, quia non potest idem inuisibilis definiri, qui uidebatur; et consequens erit, ut inuisibilem Patrem intelligamus, pro plenitudine maiestatis; uisibilem uero Filium agnoscamus, pro modulo deriuationis: sicut nec solem nobis contemplari licet, quantum ad ipsam substantie summam que est in celis; radium autem eius toleramus oculis pro temperatura portionis que in terram inde porrigitur. Hic ex diuerso uolet aliquis etiam Filium inuisibilem contendere, ut sermonem, ut spiritum;  et dum unicam  conditionem Patris et Filii uindicat, unum potius atque eumdem confirmare Patrem et Filium. Sed diximus Scripturam differentie patrocinari, per uisibilis et inuisibilis distinctionem. Nam et illud adiiciunt ad argumentationem: Quod si Filius tunc ad Moysen loquebatur, ipse faciem suam nemini uisibilem pronuntiaret, quia scilicet ipse inuisibilis Pater fuerit in Filii nomine. Ac per hoc, sic eumdem uolunt accipi uisibilem et inuisibilem, quomodo eumdem Patrem et Filium: quoniam et paulo supra, antequam faciem Moysi negasset,  scriptum sit, Dominum ad Moysen locutum coram, uelut si quis loquatur ad amicum suum, non minus quam et Iacob: Ego uidi, inquit , Dominum facie ad faciem. Ergo uisibilis et  inuisibilis idem. Et quia  idem utrumque, ideo et ipse, qua Pater, inuisibilis; et qua Filius,  uisibilis. Quasi non expositio Scripture que fit a nobis, Filio competat, Patre seposito in sua inuisibilitate.  Dicimus enim et Filium suo nomine eatenus inuisibilem, qua sermo et spiritus Dei ex substantie conditione iam nunc, et qua  Deus, et sermo, et spiritus: uisibilem autem fuisse ante carnem eo modo quo dicit  ad Aaron et Mariam; Et si fuerit Prophetes in uobis, in uisione cognoscar illi, et in somnio loquar illi, non quomodo Moysi. Os ad os loquar illi in specie, id est in ueritate; et non in enigmate, id est, non in imagine. Sicut et Apostolus: Nunc uidemus tanquam per speculum in enigmate, tunc autem facie ad faciem . Igitur cum Moysi seruat conspectum suum et colloquium  facie ad faciem in futurum (nam hoc postea adimpletum est in montis secessu, sicut legimus in Euangelio ;  apparet retro semper in speculo, et enigmate, et uisione, et somnio Deum, id est, Filium Dei, uisum tam Prophetis et Patriarchis, quam et ipsi adhuc Moysi. Et ipse quidem Dominus si forte coram ad faciem loquebatur, non tamen ut est, homo faciem eius uideret, nisi forte in speculo et in enigmate. Denique, si sic Moysi locutus est Dominus, ut et Moyse faciem eius cominus sciret, quomodo statim atque ibidem desiderat faciem eius uidere quam, quia uiderat, non desideraret. Quomodo eque et Dominus negat uideri faciem suam posse, quam ostenderat, si tamen ostenderat? Aut que est facies Dei, cuius conspectus negatur, si erat que uisa est? uidi, inquit Iacob, Deum facie ad faciem, et salua facta est anima mea . Alia debet esse facies,  que si uideatur, occidit. Aut numquid Filius quidem uidebatur, et sic facies, sed ipsum hoc in uisione, et somnio, et speculo, et enigmate, quia sermo, et spiritus, nisi imaginaria forma uideri non potest.  Faciem autem suam dicit inuisibilem Patrem. Quis enim Pater? non facies erit Filii, nomine auctoritatis, quam genitus a Patre consequitur? Non enim et de aliqua maiore persona congruit dicere: facies mea est ille homo; et: faciem mihi prestat. Pater, inquit, maior me est . Ergo facies erit Filii Pater. Nam et Scriptura quid dicit? Spiritus persone eius, Christus Dominus . Ergo si Christus persone paterne spiritus est, merito cuius spiritus persona erat, id est Patris, eum faciem suam, ex unitate scilicet, pronuntiauit. Mirarer plane, an facies  Filii Pater accipi possit, qui est caput eius: Caput enim Christi Deus .



CAPUT Xu.

Si hunc articulum questionibus Scripture ueteris non expediam, de Nouo Testamento sumam confirmationem nostre interpretationis; ne quodcumque in Filium reputo, in Patrem proinde defendas. Ecce enim et in Euangeliis et in Apostolis uisibilem et inuisibilem Deum deprehendo, sub manifesta et personali distinctione conditionis utriusque. Exclamat quodammodo Ioannes; Deum nemo uidit unquam . Utique nec retro. Ademit enim temporis questionem, dicendo Deum nunquam uisum. Confirmat et Apostolus de Deo: Quem nemo uidit hominum, sed nec uidere potest ; scilicet, quia morietur  qui uiderit  . Iidem ipsi Apostoli et uidisse se Christum, et contrectasse testantur. Porro si ipse est Christus et Pater et Filius, quomodo uisus est, et inuisus?  Ad hanc diuersitatem uisi et inuisi in unum conferendam, quis ex diuerso non argumentabitur, recte utrumque dictum: uisibilem quidem in carne, inuisibilem uero ante carnem; ut idem sit Pater inuisibilis ante carnem, qui et Filius uisibilis in carne? Atquin, si idem ante carnem inuisibilis, quomodo uisus etiam retro inuenitur ante carnem? Aeque si idem post quem et retro uisum in enigmate, plenius uisibilem caro effecit; sermo scilicet, qui et caro factus, est alius, quem nunquam quisquam uidit, nisi Pater, scilicet cuius est sermo. Denique, inspiciamus quem Apostoli uiderint. Quod uidimus, inquit Ioannes , quod audiuimus, oculis nostris uidimus, et manus nostre contrectauerunt de Sermone uite. Sermo enim uite factus,  et auditus, et contrectatus, quia caro, qui ante carnem Sermo tantum in primordio apud Deum Patrem, non Pater apud Sermonem. Nam etsi Deus Sermo, sed apud Deum, quia ex Deo Deus, quia cum Patre apud Patrem. Et uidimus gloriam eius, tanquam unigeniti a Patre ; utique Filii, scilicet uisibilis, glorificati a Patre inuisibili. Et ideo quoniam  Sermonem Dei Deum dixerat, ne  adiuuaret aduersariorum presumptionem, quasi Patrem ipsum uidisset, ad distinguendum inter inuisibilem Patrem, et Filium uisibilem, superdicit ex abundanti, Deum nemo uidit unquam . Quem Deum? Sermonem? Atquin, uidimus, et audiuimus, et contrectauimus, de Sermone uite predictum est. Sed quem Deum? Scilicet Patrem, apud quem Deum   erat Sermo, unigenitus scilicet  Filius, qui in sinum  Patris ipse disseruit. Ipse et auditus, et uisus, et ne phantasma crederetur, etiam contrectatus. Hunc et Paulus conspexit, nec tamen Patrem uidit. Nonne, inquit, uidi Iesum ? Christum autem et ipse Deum  cognominauit: Quorum patres, et ex quibus Christus secundum carnem, qui est super  omnia Deus benedictus in euum . Ostendit et ipse  uisibilem Dei Filium, id est Sermonem Dei, quia caro factus est, Christus dictus est. De Patre autem ad Timotheum: Quem nemo uidit hominum, sed nec uidere potest . Exaggerans amplius : Qui solus habet immortalitatem,  et lucem habitat inaccessibilem. De quo et supra dixerat  : Regi autem seculorum, immortali, inuisibili, soli Deo: ut et contraria ipsi Filio adscriberemus, mortalitatem  , accesibilitatem; quem mortuum contestatur secundum Scripturas ; et a se nouissime uisum, per accessibilem utique lucem: quanquam et illam neque  ipse sine periculo luminis expertus est,  neque Petrus et Ioannes et Iacobus sine rationis  et amentia; qui si non passuri Filii gloriam, sed Patrem uidissent, credo, morituri ibidem. Deum enim nemo uidebit, et uiuet. Si hec ita sunt, constat eum semper uisum ab initio, qui uisus fuerit in fine; et eum nec in fine uisum, qui nec ab initio fuit uisus; et ita duos esse, uisum et inuisum. Filius ergo uisus est semper, et  Filius conuersatus est semper, et Filius operatus est semper, ex auctoritate Patris et uoluntate; quia Filius nichil a semetipso potest facere, nisi uiderit Patrem facientem; in sensu scilicet facientem  . Pater enim sensu  agit. Filius uero quod  in Patris sensu est uidens perficit. Sic omnia per Filium facta sunt, et sine illo factum est nichil.



CAPUT XuI.

Nec putes sola opera mundi per Filium facta, sed et que a Deo exinde gesta sunt. Pater enim qui diligit Filium, et omnia tradidit in manu  eius; utique a primordio diligit, et a primordio tradidit. Ex quo, a primordio Sermo erat apud Deum, et Deus erat Sermo , cui data est omnis potestas a Patre in celis et in terra . Non iudicat  Pater quemquam; sed omne iudicium tradidit Filio ; a primordio tamen. Omnem enim dicens potestatem, et omne iudicium, et omnia per eum facta, et omnia tradita in manu eius, nullam exceptionem temporis permittit: quia omnia non erunt, si non omnis temporis fuerint. Filius itaque est qui  ab initio iudicauit, turrim superbissimam elidens, linguasque dispertiens  , orbem totum aquarum uiolentia puniens, pluens super Sodomam et Gomorrham ignem et sulphurem  ; Dominus  a Domino . Ipse enim et ad humana semper colloquia descendit, ab Adam usque ad Patriarchas et Prophetas, in uisione, in somnio  , in  speculo, in enigmate, ordinem suum prestruens ab initio semper, quem erat persecuturus in finem  . Ita semper ediscebat  , et Deus in terris cum hominibus conuersari non alius potuit  quam Sermo, qui caro erat futurus. Ediscebat autem, ut nobis fidem sterneret, ut facilius crederemus Filium Dei descendisse in seculum, si  et retro tale quid gestum cognosceremus. Propter nos enim sicut scripta sunt, ita et gesta sunt, in quos euorum fines decucurrerunt. Sic etiam affectus humanos sciebat iam tunc, suscepturus etiam ipsas substantias hominis, carnem et animam; interrogans Adam quasi nesciens, Ubi es Adam? penitens quod hominem fecisset, quasi non presciens; tentans Abraham, quasi ignorans quid sit in homine; offensus, reconciliatus  eisdem. Et si qua heretici apprehendunt quasi Deo indigna, ad destructionem Creatoris, ignorantes hec in Filium competisse, qui etiam passiones humanas, et sitim, et esuriem, et lacrymas, et ipsam natiuitatem, ipsamque mortem erat subiturus: Propter hoc minoratus a Patre modicum quid  citra angelos . Sed heretici quidem nec Filio Dei deputabunt conuenire, que tu ipsi  Patri inducis, quasi ipse se denominauerit propter nos; cum Scriptura alium dicat ab alio minoratum, non ipsum a semetipso. Quid si et alius qui coronabatur gloria et honore  , alius qui coronabat, utique Filium Pater? Ceterum, quale est, ut Deus omnipotens ille inuisibilis, quem nemo uidit hominum, nec uidere potest: ille qui inaccessibilem lucem habitat: ille qui non habitat  in manufactis; a cuius conspectu terra contremiscit, montes liquescunt ut cera; qui totum orbem manu apprehendit uelut nidum; cui celum thronus, et terra scabellum; in quo omnis locus, non ipse in loco; qui uniuersitatis extrema linea est; ille Altissimus, in paradiso ad uesperam deambulauerit, querens Adam; et arcam post introitum Ne clauserit; et apud Abraham sub quercu refrigerauerit; et Moysen de rubo ardenti uocarit; et in fornace Babylonii regis quartus apparuerit , in hec in imagine  , et speculo, et enimate fuissent? Scilicet et hec nec de Filio Dei credenda  fuisse  , si scripta non essent; fortasse non credenda de Patre, licet scripta, quem isti in uuluam Marie deducunt, et in Pilati tribunal imponunt, et in monumento  Ioseph concludunt. Hinc igitur apparet error illorum. Ignorantes enim, a primordio omnem ordinem diuine dispositionis per Filium decucurrisse, ipsum credunt Patrem et uisum, et congressum, et operatum, et sitim et esuriem passum, aduersus Prophetam dicentem: Deus eternus non sitiet, nec esuriet omnino ; et ita unum Deum semper egisse, id est Patrem, que per Filium gesta sunt.



CAPUT XuII.

Facilius existimauerunt Patrem in Filii nomine egisse, quam Filium in Patris; dicente ipso Domino:  Ego ueni in Patris mei nomine . Item ad ipsum Patrem: Nomen tuum manifestaui hominibus .  Condicente etiam Scriptura: Benedictus qui uenit in nomine Domini , utique Filius in Patris nomine. Sed et nomina  Patris, Deus omnipotens, Altissimus  , Dominus uirtutum, Rex Isrelis, Qui est. Quatenus ita scripture docent, hec dicimus et in Filium competisse, et in his Filium uenisse, et in his semper egisse, et sic ea in se hominibus manifestasse. Omnia, inquit, Patris mea sunt. Cur non et nomina? Cum  ergo legis Deum omnipotentem, et Altissimum, et Deum uirtutum, et Regem Isrelis, et  QUI EST; uide ne per hec Filius etiam demonstretur, suo iure Deus omnipotens  , qua Sermo Dei omnipotentis, quaque omnium accepit  potestatem; Altissimus, qua dextera Dei exaltatus, sicut Petrus in Actis  concionatur; Dominus uirtutum, quia omnia subiecta sunt illi a patre; Rex Isrelis, quia ille proprie excidit  sors gentis istius; item, QUI EST, quoniam multi filii  dicuntur, et non sunt. Si autem uolunt et Christi nomen Patris esse, audient  suo loco. Interim, hic mihi promotum sit responsum aduersus id quod et de Apocalypsi Ioannis proferunt: Ego  Dominus qui est  , et qui fuit, et uenit omnipotens; et sicubi alibi Dei omnipotentis appellationem non putant etiam Filio conuenire: quasi qui uenturus est, non sit   omnipotens, cum et Filius omnipotentis tam omnipotens sit  , quam Deus Dei Filius.



CAPUT XuIII.

Sed hanc societatem nominum paternorum in Filio ne facile perspiciant, perturbat illos Scriptura, si quando unicum Deum statuit; quasi non eadem et deos et dominos duos proposuerit, ut supra ostendimus. Ergo quia duos et cum, inquiunt, inuenimus, ideo ambo unus atque idem, et Filius et Pater. Porro, non periclitatur Scriptura, ut illi de tua argumentatione succurras, ne sibi contraria uideatur. Habet rationem, et cum unicum Deum statuit, et cum duos Patrem et Filium ostendit; et sufficit sibi. Filium nominari ab ea constat. Saluo enim Filio recte unicum Deum potest determinasse, cuius est Filius. Non enim desinit esse qui habet Filium ipse unicus,  suo scilicet nomine, quotiens sine Filio nominatur; sine Filio autem nominatur, cum principaliter determinatur ut prima persona, que ante Filii nomen erat proponenda; quia Pater ante cognoscitur, et post Patrem Filius nominatur. Igitur unus Deus Pater, et alius absque eo  non est. Quod ipse inferens  , non Filium negat, sed alium Deum: ceterum alius a Patre Filius non est  . Denique, inspice sequentia huiusmodi pronuntiationum, et inuenies fere ad idolorum factitatores atque cultores definitionem earum pertinere; ut multitudinem falsorum deorum unio diuinitatis expellat, habens tamen Filium quanto indiuiduum et inseparatum a Patre, tanto in Patre reputandum, etsi non nominatum. Atquin si nominasset illum, separasset, ita dicens, »Alius preter me non est, nisi  Filius meus.« Alium enim etiam Filium fecisset, quem de aliis excepiset. Puta solem dicere: »Ego sol, et alius preter me non est, nisi radius meus,« nonne denotasses  uanitatem  , quasi non et radius in sole deputetur? Itaque preter  semetipsum non esse alium Deum, hoc propter idololatriam tam nationum quam Isrelis, etiam propter hereticos, qui, sicut nationes manibus, ita et ipsi uerbis idola fabricantur, id est, alium Deum, et alium Christum. Igitur et cum se unum pronuntiabat, Filio Pater procurabat, ne ab alio Deo Christus uenisse credatur, sed ab illo qui predixerat: Ego Deus, et alius absque me non est; qui se unicum, sed cum Filio ostendit, cum quo celum solus extendit.



CAPUT XIX.

 Quin  et hoc dictum eius, in argumentum singularitatis  arripient: Extendi, inquit, celum solus. Quantum ad ceteras uirtutes, solus, prestruens aduersus coniecturas hereticorum, qui mundum ab angelis  et potestatibus diuersis uolunt structum; qui et ipsum Creatorem aut angelum faciunt, aut ad alia  que extrinsecus, ut opera mundi, ignorantem quoque subornatum. Aut si sic solus celum extendit, quomodo isti presumunt in peruersum heretici, quasi singularis non admittatur Sophia illa dicens: Cum pararet celos  ego aderam illi simul  . Et si dixit Apostolus: Quis cognouit sensum Domini, et quis illi consilio fuit ?  utique preter Sophiam ait  , que illi aderat. In ipso tamen et cum illo uniuersa compingebat, non ignorante quid faceret. Preter Sophiam autem, preter Filium dicit, qui est Christus, Sophia et uirtus Dei secundum Apostolum, solus  sciens sensum patris: Quis enim scit que sunt in Deo nisi spiritus qui in ipso est? Non qui extra ipsum  . Erat ergo qui non solum Deum faceret, nisi a ceteris solum. Sed et  Euangelium recusetur, quod dicat omnia per Sermonem a Deo facta esse, et sine eo nichil factum. Nisi enim fallor, et alibi scriptum est: Sermone eius celi firmati sunt, et spiritu oris  eius omnes uirtutes eorum. Et Sermo autem, uirtus et Sophia, ipse erit Dei Filius. Ita si per Filium omnia, celum quoque per Filium extendens, non solus extendit, nisi illa ratione qua a  ceteris solus. Atque adeo statim de Filio loquitur: Quis alius deiecit signa uentriloquorum, et diuinationes a corde, auertens sapientes retrorsum, et consilium eorum infatuans? Sistens uerba Filii sui, discendo scilicet: Hic est Filius  meus dilectus; hunc audite. Ita Filium subiungens ipse interpretator est, quomodo celum solus extenderit, scilicet cum Filio solus, sicut cum Filio unum. Proinde et filii erit uox, Extendi celum solus; quia Sermone celi confirmati sunt. Quia Sophia, id est  , Sermone assistente, paratum est celum, et omnia per Sermonem sunt facta, competit et Filium  solum extendisse celum, quia solus operationi Patris ministrauit. Idem erit dicens: Ego primus, et insuper uentura  ego sum. Primum scilicet omnium, Sermo: In principio erat Sermo; in quo principio prolatus a Patre est. Ceterum Pater non habens initium, ut a nullo prolatus, ut innatus, non potest uideri. Qui solus fuit semper, ordinem habere non potuit. Igitur si propterea eumdem et Patrem et Filium credendum  putauerunt, ut unum Deum uindicent, salua   est unio eius, qui cum sit unus, habet  et Filium, eque et ipsum eisdem Scripturis comprehensum. Si Filium nolunt secundum a Patre reputari, ne secundus duos faciat deos dici, ostendimus etiam duos deos in Scriptura relatos, et duos dominos; et tamen ne de isto scandalizentur  , rationem reddidimus, qua Dei non duo dicantur, nec Domini  , sed qua Pater et Filius duo; et hoc non ex separatione substantie, sed ex dispositione, cum indiuiduum et inseparatum Filium a Patre pronuntiamus; nec statu, sed gradu alium; qui etsi Deus dicatur, quando nominatur singularis, non ideo duos deos faciat, sed unum, hoc ipso quod et Deus ex unitate Patris uocari habeat.



CAPUT XX.

 Sed argumentationibus eorum adhuc retundendis opera prebenda est, si quid de Scripturis ad sententiam suam excerpent, cetera nolentes intueri, que et ipsa regulam seruant, et quidem salua unione diuinitatis, et monarchie sonitu. Nam sicut in ueteribus nichil aliud tenent quam, Ego Deus, et alius preter me non est ; ita in Euangelio, responsionem Domini ad Philippum tuentur, Ego et Pater unum sumus ; et, Qui me uiderit, uidet  et Patrem; et, Ego in Patre, et Pater in me. His tribus capitulis totum intrumentum utriusque Testamenti uolunt cedere  , cum oporteat secundum plura intelligi pauciora, sed proprium hoc est omnium hereticorum. Nam quia pauca sunt que in sylua inueniri  possunt, pauca aduersus plura defendunt, et  posteriora aduersus priora suscipiunt. Regula autem omni rei semper  ab initio constituta ex prioribus et ex pluribus in posteriora prescribit, utique et in pauciora  .



CAPUT XXI.

Adspice itaque  quanta prescribat  tibi etiam in Euangelio, ante Philippi consultationem, et ante omnem argumentationem tuam. Et in primis, ipsa statim prefatio Ioannis Euangelizatoris demonstrat, quod retro fuerit, qui caro fieri habebat: In principio erat Sermo , et Sermo erat apud Deum, et Deus erat sermo. Hic erat in principio apud Deum. Omnia per ipsum facta sunt, et sine ipso factum est  nichil. Nam si hec non aliter accipi licet, quam quomodo scripta sunt, indubitanter alius ostenditur, qui fuerit a principio, alius apud quem fuit: alium Sermonem esse, alium Deum  ; alium per quem omnia, alium a quo omnia. Alium autem quomodo dicamus, sepe iam edidimus; quo alium dicamus necesse est, ne eumdem; alium autem, non quasi separatum, sed dispositione  alium, non diuisione. Hic ergo factus est caro, non ipse cuius erat Sermo. Huius gloria uisa est  tanquam unici a Patre, non tanquam Patris. Hic unus  sinum Patris disseruit, non sinum suum Pater. Precedit enim; Deum nemo uidit unquam. Idem et  agnus Dei ab Ioanne designatur, non ipse cuius est dilectus. Certe Filius Dei  semper, sed non ipse cuius est Filius. Hoc eum Nathanel statim sensit, sicut et alibi Petrus: Tu es Filius Dei. . Hoc et ipse recte sensisse illos confirmat, Nathaneli  quidem respondens: Quia dixi  , uidi te sub ficu, ideo credis ; Petrum uero beatum affirmans, cui non caro, neque sanguis reuelasset , sed Pater qui in celis est . Quo dicto utriusque persone constituit distinctionem, et Filii in terris, quem Petrus agnouerat Dei Filium, et Patris qui  in celis, qui Petro reuelauerat quod Petrus agnouerat Dei Filium Christum. Cum in templum  introiit, edem Patris appellat, ut Filius. Cum ad Nicodemum dicit: Ita dilexit Deus mundum, ut Filium suum unicum dederit, in quem  omnis qui crediderit, non pereat, sed habeat uitam sempiternam . Et rursus : Non enim misit Deus Filium suum in mundum, ut iudicet mundum, sed ut saluus sit mundus per eum. Qui crediderit in illum, non iudicatur; qui non crediderit in illum, iam iudicatus est, quia non credidit in nomine unici Filii Dei.  Ioannes autem cum interrogaretur quidde  Iesu contingeret: Pater, inquit, diligit  Filium, et omnia tradidit in manu eius. Qui credit  in Filium, habet uitam eternam; qui non credit in Filium  Dei, non uidebit Deum, sed ira Dei manebit super eum . Quem uero Samaritidi ostendit? Si Messiam qui dicitur Christus, Filium utique  se, non Patrem demonstrauit, qui et alibi Christus Dei Filius, non Pater dictus est. Exinde discipulis: Meum est, inquit, ut faciam uoluntatem eius qui me misit, ut consummem opus eius. Et ad Iudeos, de paralytici sanitate: Pater meus usque modo operatur, et ego operor . Pater et ego, Filius dicit. Denique, propter hoc magis Iudei illum interficere uolebant, non tantum  quod solueret sabbatum, sed quod patrem suum Deum diceret, equans se Deo. Tunc ergo dicebat ad eos: Nihil Filius facere potest a semetipso, nisi uiderit  Patrem facientem . Que enim ille facit, eadem et Filius facit. Pater enim diligit Filium, et omnia demonstrauit illi que ille fecit, et maiora istis  opera demonstrauit illi, ut uos miremini. Quomodo enim suscitat mortuos et uiuificat,  ita et Filius quos uult uiuificat  . Neque enim Pater iudicat, sed omne iudicium dedit Filio, uti omnes honorent Filium, sicut honorant Patrem. Qui non honorat Filium, non honorat Patrem, qui Filium misit. Amen, amen dico uobis, quod qui audit  sermones meos  , et credit ei qui me misit, habet uitam eternam; et in iudicium non uenit  , sed transit  de morte in uitam. Amen dico uobis, quod ueniet hora, qua mortui audient uocem Filii Dei; et cum audierint, uiuent. Sicut enim Pater habet uitam eternam  a semetipso, ita et Filio dedit uitam eternam habere in semetipso, et  iudicium dedit illi facere in potestate, qua filius hominis est; per carnem scilicet, sicut et Filius Dei per spiritum eius. Adhuc adiicit: Ego autem habeo maius quam Ioannis testimonium . Opera  enim que Pater mihi dedit consummare, illa ipsa de me testimonium perhibent, quod me Pater miserit. Et qui me misit Pater, ipse testimonium dixit de me. Subiungens autem: Neque uocem eius audistis unquam, neque formam eius uidistis; confirmat retro non Patrem, sed Filium fuisse, qui uidebatur et audiebatur. Denique dicit: Ego ueni in Patris mei nomine, et non me recepistis . Adeo semper Filius erat in Dei et Regis et Domini, et  Omnipotentis, et Altissimi nomine. Interrogantibus autem quid facere debeant, respondit: Ut credatis in eum quem Deus misit . Panem quoque se affirmat, quem Pater prestaret de celo . Ergo omne quod ei daret Pater ad se uenire, nec reiecturum se, quia de celo descendisset, non ut suam, sed ut Patris faceret uoluntatem: uoluntatem autem Patris esse, uti qui uiderit  Filium, et crediderit in eum, uitam et resurrectionem consequatur : neminem porro ad se uenire  posse, nisi quem Pater adducat  : omnem qui a Patre audisset et didicisset, uenire ad se . Non quasi Patrem aliquis uiderit, adiiciens et hic, ut ostenderet Patris esse Sermonem per quem docti fiant. At cum discedunt ab eo multi , et Apostolis suis offert, si uelint discedere et ipsi, quid respondit Simon Petrus? Quo discedimus  ? uerba uite habes, et nos credimus quod tu sis Christus. Patrem illum esse, an Patris Christum?



CAPUT XXII.

Cuius autem doctrinam dicit ad quam mirabantur? suam, an Patris? Aeque ambigentibus inter se, ne ipse esset Christus, utique non Pater, sed Filius: Neque  me scitis, inquit , unde sim, et non ueni a meipso; sed est uerus qui me misit, quem  uos non nostis. Ego noui illum, qui ab illo sum  , et ille me misit: Non dixit, quia ipse sum, et ipse me misi; sed: ille misit. Item, cum misissent ad inuadendum eum Pharisei: Modicum adhuc temporis, ait, uobiscum sum; et uado ad eum qui me misit. At ubi se negat esse solum? Sed ego, inquit, et qui me misit Pater; nonne duos demonstrat, tam duos quam inseparatos? imo totum erat hoc quod docebat, inseparatos duos esse. Siquidem et legem proponens duorum hominum testimonium confirmantem, subiungit: Ego testimonium dico de me, et testimonium dicit de me, qui me misit Pater. Quod si unus esset, dum idem est et Filius et Pater, non uteretur legis patrocinio fidem imponentis, non unius testimonio, sed duorum. Item, interrogatus ubi esset Pater, neque se, neque Patrem notum esse illis respondens,  duos dixit ignotos; quod si ipsum nossent, Patrem nossent, non quidem quasi ipse esset Pater et Filius, sed quia per indiuiduitatem neque agnosci, neque ignorari alter sine altero potest. Qui me, ait, misit, uerax est; et ego que ab eo audiui, ea et loquor in mundum. Interpretante extrinsecus Scriptura, non cognouisse illos quod de Patre dixisset, cum scilicet cognoscere debuissent sermones Patris in Filio esse, legendo apud Hieremiam : Et dixit mihi Dominus, »Ecce dedi sermones meos in os tuum;« Et apud Isaiam : Dominus dat mihi linguam discipline ad cognoscendum quando oporteat dicere sermonem. Sicut ipse rursus: Tunc, inquit , cognoscetis quod ego sim, et a memetipso nichil loquar: sed sicut me docuit, ita et loquor; quia et qui me misit, mecum est. Et hoc ad testimonium  indiuiduorum duorum. Item, in altercatione Iudeorum, exprobrans quod occidere eum uellent: Ego,  inquit, que uidi penes Patrem meum, loquor; et uos quod uidistis penes patrem uestrum, id facitis: et nunc uultis occidere hominem ueritatem uobis locutum, quam audiuit a Deo; et: Si Deus esset pater uester, dilexissetis me. Ego enim ex Deo exiui et ueni (et tamen non separantur [. Ego demonium non habeo, sed honoro Patrem meum; et: Si ego me ipse glorificem, nichil est gloria mea. Est qui me glorificet Pater, quem uos dicitis Deum esse uestrum, nec nostis illum, at ego noui eum. Et si dicam, »Non noui,« ero similis uestri mendax; sed noui illum, et sermonem eius seruo. Ac cum subiungit: Abraham diem meum uidit, et letatus est;  nempe demonstrat Filium Abrahe retro uisum, non Patrem. Item, super cecum illum Patris opera dicit se facere oportere. Cui post restitutionem luminum: Tu, inquit , credis in Filium Dei? et interroganti quis esset iste, ipse se demonstrans, utique Filium demonstrauit, quem credendum esse dixerat. Dehinc, cognosci se profitetur a Patre, et Patrem a se. Et ideo se diligi a Patre, quod animam suam ponat; quia hoc preceptum accepisset a Patre. Et interrogatus a Iudeis, si ipse esset Christus (utique Dei [: Loquor, inquit, uobis, et non creditis. Opera que ego facio in nomine Patris, ipsa de me testimonium dicunt. Quid  testimonium? ipsum scilicet esse, de quo interrogabant, id est Christum Dei. De ouibus etiam suis, quod nemo illas de manu eius eriperet: Pater enim quod mihi dedit, maius est omnibus  ; et  : Ego et Pater unum sumus. Hic ergo iam gradum uolunt figere stulti, imo ceci, qui non uideant, primo, Ego et Pater, duorum esse significationem; dehinc in nouissimo, sumus, non ex unius esse persona, quod pluraliter dictum est; tum quod, unum sumus, non, »unus sumus.« Si enim dixisset, »unus sumus,« potuisset adiuuare sententiam illorum. Unus etiam singularis numeri significatio uidetur. Adhuc cum duo, masculini generis. Unum dicit, neutrali uerbo, quod non pertinet ad singularitatem, sed ad unitatem, ad similitudinem, ad coniunctionem, ad dilectionem  Patris, qui Filium diligit; et ad obsequium Filii, qui uoluntati Patris obsequitur. Unum sumus, dicens, ego et Pater, ostendit duos esse, quos equat  et iungit. Adeo addit etiam multa se opera a Patre ostendisse, quorum nichil lapidari meretur. Et ne putarent ideo se illum lapidare debere, quasi se Deum ipsum, id est Patrem uoluisset intelligi; quia dixerat, Ego et Pater unum sumus, qua Filium Dei Deum ostendens, non qua ipsum Deum. Si in lege, inquit, scriptum est, »Ego dixi, uos dii estis,« et non potest solui Scriptura; quem Pater sanctificauit, et misit in mundum, uos eum blasphemare dicitis, quia dixi  , Filius Dei sum? Si non facio opera Patris mei, nolite credere; si uero facio, et mihi credere non uultis, uel propter opera credite. Et scitote quod ego in Patre sim, et Pater in me. Per opera ergo erat Pater in Filio, et Filius in Patre; et ita per opera intelligimus unum esse Patrem et Filium  . Adeo totum hoc perseuerabat  inducere, ut duo tamen crederentur in una uirtute; quia aliter Filius credi non posset, nisi duo crederentur.



CAPUT XXIII.

Post hec autem Martha Filium Dei eum confessa, non magis errauit, quam Petrus  et Nathanel; quanquam etsi errasset, statim didicisset. Ecce enim, ad suscitandum fratrem eius a mortuis, ad celum et ad Patrem Dominus suspiciens: Pater, inquit  [utique Filius], gratias ago tibi, quod me semper exaudias.  Propter istas turbas circumstantes dixi, ut credant quod tu me miseris. Sed et in conturbatione anime: Et quid dicam? Pater, saluum me fac de ista hora. Atquin propter hoc ueni in istam horam. uerum, Pater, glorifica nomen  tuum . In quo erat et  Filius. Ego, inquit, , ueni in Patris nomine. Inde scilicet suffecerat Filii ad Patrem uox. Ecce ex abundantia  respondet  de celo Pater, Filio contestatur : Hic est Filius meus dilectus, in quo bene sensi, audite illum. Ita et in isto, Glorificaui, et glorificabo rursus  , quot persone tibi uidentur, peruersissime Praxea, nisi quot et uoces? habes Filium in terris, habes Patrem in celis. Non est separatio ista, sed dispositio diuina. Ceterum, scimus Deum etiam intra abyssos esse, et ubique consistere, sed ui et potestate. Filium quoque, ut indiuiduum, cum ipso ubique. Tamen in ipsa economia, Pater uoluit Filium in terris haberi, se uero in celis; quo  et ipse Filius suspiciens, et orabat et postulabat a Patre,  quo et nos erectos docebat orare: Pater noster qui es in celis , et cum  sit et ubique, hanc  sedem suam uoluit Pater; minorauit   Filium modico citra angelos , ad terram demittendo; gloria tamen et honore coronaturus illum, in celos resumendo. Hec iam prestabat illi, dicens, Et glorificaui, et glorificabo. Postulat Filius de terris, Pater promittit a celis. Quid mendacem facis et Patrem et Filium, si aut  Pater de celis loquebatur ad Filium, cum ipse esset Filius apud terras; aut Filius ad Patrem precabatur, cum ipse esset Pater apud celos? Quale est ut Filius item postularet  a semetipso, postulando a Patre, si  Filius erat Pater; aut iterum Pater sibi ipsi promitteret, promittendo Filio, si Pater erat? ut sic duos diuisos diceremus, quomodo iactitatis, tolerabilius erat duos diuisos, quam unum Deum uersipellem predicare. Itaque ad istos tunc  Dominus pronuntiauit  : Non propter me ista uox uenit, sed propter uos; ut credant hi, et Patrem et Filium, in suis quemque nominibus, et personis, et locis. Sed adhuc exclamat iehsu et dicit: Qui credit in me, non in me credit; sed in eum credit qui me misit ; et qui conspicit me  , conspicit eum qui me misit. Quomodo? Quoniam scilicet a memetipso non sum locutus; sed qui me misit Pater, ipse mihi mandatum dedit quid dicam, et quid loquar, Dominus enim dat mihi linguam discipline, ad cognoscendum quando oporteat dicere sermonem quem ego loquor . Sicut mihi Pater dixit, ita et loquor . Hec quomodo dicta sint, Euangelizator et utique tam clarus discipulus Ioannes  magis, quam Praxeas, nouerat  ; ideoque ipse de suo sensu: Ante autem solemnitatem Pasche  , inquit , sciens iehsu omnia sibi tradita a Patre esse, et se ex Deo exiisse  , ad Deum uadere. Sed Praxeas ipsum uult Patrem de semetipso exiisse, et ad semetipsum abiisse, ut diabolus in cor Iude, non Filii traditionem, sed Patris ipsius immiserit. Nec diabolo bene, nec heretico; quia nec in Filio bono suo diabolus operatus est traditionem. Filius enim traditus est Dei, qui erat in filio hominis, sicut Scriptura subiungit: Nunc glorificatus est filius hominis, et Deus glorificatus est in illo. Quid  Deus? utique non Pater, sed Sermo Patris, qui erat in filio hominis, id est in carne, in qua et glorificatus iam; uirtute uero et sermone, et ante Iesum  : Et Deus, inquit, glorificauit  illum in semetipso, id est, Pater Filium  in semetipso habens, etsi porrectum ad terram, mox per resurrectionem glorificauit  , morte deuicta.



CAPUT XXIu.

Erant  plane qui et tunc non intelligerent. Quoniam et Thomas aliquandiu incredulus: Domine enim, inquit , non scimus quo eas, et quomodo uiam nouimus? Et iehsu: Ego sum uia, ueritas et uita. Nemo uenit ad Patrem nisi per me. Si cognouissetis me, cognouissetis et Patrem: sed  abhinc nostis illum, et uidistis illum. Et peruenimus  iam ad Philippum, qui spe excitatus uidendi Patris, nec intelligens quomodo uisum Patrem audisset: Ostende, inquit, nobis Patrem, et sufficit nobis. Et Dominus: Philippe, tanto tempore uobiscum sum, et non cognouistis me? Quem dicit cognosci ab illis debuisse , quasi Patrem, an quasi Filium? Si quasi Patrem, doceat Praxeas, tanto tempore Christum cum eis conuersatum, Patrem aliquando, non dico intelligi, uerum uel estimari potuisse.  Nobis omnes Scripture, et ueteres Christum Dei, et noue Filium Dei prefiniunt  . Hoc et retro predicabatur, hoc et ab ipso Christo pronuntiabatur; imo iam et ab ipso Patre coram de celis Filium profitente, et Filium glorificante: Hic est Filius meus, et; Glorificaui et glorificabo.  Hoc et a discipulis credebatur, hoc et a Iudeis non credebatur, hoc se uolens credi ab illis, omni hora Patrem nominabat, et Patrem preferebat, et Patrem honorabat. Si ita est, ergo non Patrem tanto tempore secum conuersatum ignorauerant, sed Filium. Et Dominus eum se ignoranti exprobrans, quem ignorauerant, eum utique agnosci uolebat, quem tanto tempore non agnosci exprobrauerat, id est Filium. Et apparere iam post quomodo dictum sit, Qui me uidet, uidet  et Patrem. Scilicet quo et supra, Ego et Pater unum sumus . Quare? quia, Ego ex Deo exiui et ueni; et, Ego sum  uia : nemo ad Patrem uenit, nisi per me; et, Nemo ad me uenit, nisi Pater eum adduxerit; et, Omnia mihi Pater tradidit; et, Sicut Pater uiuificat, ita et Filius: et, Si me cognouistis, et Patrem cognouistis . Secundum hec enim, uicarium se Patris ostenderat, per quem Pater et uideretur in factis, et audiretur in uerbis. et cognosceretur in Filio, facta et uerba Patris administrante; quia inuisibilis pater, quod et Philippus didicerat in lege, et meminisse debuerat: Deum nemo uidebit et uiuet. Et ideo suggillatur Patrem uidere desiderans quasi uisibilem, et instruitur uisibilem eum in Filio fieri ex uirtutibus, non ex persone representatione. Denique, si Patrem eumdem Filium uellet intelligi, dicendo, Qui me uidet, Patrem uidet: quomodo subiicit, Non creditis  quia ego in  Patre, et Pater in me est? Debuerat enim subiunxisse, Non creditis  quia ego sum Pater? Aut quo exaggerauit, si non illud manifestauit quod uoluerat intelligi, se scilicet Filium esse? Porro dicendo, Non creditis  quia ego in Patre, et Pater in me: propterea potius exaggerauit, ne quia dixerat, Qui me uidet, et Patrem uidet  , Pater existimaretur: quod nunquam existimari se uoluit, qui semper se Filium, et a Patre uenisse profitebatur. Igitur et manifestam fecit duarum personarum coniunctionem, ne Pater seorsum quasi uisibilis in conspectu desideraretur, et ut Filius representator Patris haberetur. Et nichilominus hoc quoque interpretatus est, quomodo Pater esset in Filio, et Filius in Patre: uerba, inquit, que ego loquor uobis, non sunt mea; utique  quia Patris. Pater autem manens in me, facit opera. Per opera ergo uirtutum, et uerba doctrine manens in Filio Pater per ea uidetur, per que manet, et per eum in quo manet: ex hoc ipso apparente proprietate utriusque persone, dum dicit: Ego sum in Patre, et Pater in me. Atque adeo: Credite, ait. Quid? Me patrem esse? Non puto scriptum esse; sed: Quia ego in Patre, et Pater in me. Si quominus, uel propter opera credite. Ea utique opera, per que Pater in Filio, non uisu, sed sensu uidebatur.



CAPUT XXu.

Post Philippum, et totam substantiam questionis istius, quem  in finem Euangelii perseuerant  in eodem genere sermonis, quo Pater et Filius in sua proprietate distinguuntur  , Paracletum quoque a  Patre se postulaturum, cum ascendisset ad Patrem, et missurum repromittit, et quidem alium, sed iam  premisimus quomodo alium, Ceterum: De meo sumet , inquit; sicut ipse de Patris  . Ita connexus Patris in Filio, et Filii in Paracleto, tres efficit coherentes, alterum ex altero, qui tres unum sint, non unus. Quo modo dictum est : Ego et Pater unum sumus; ad substantie unitatem, non ad numeri singularitatem. Percurre adhuc, et inuenies quem Patrem credis, uice Patris dictum. Et Patrem agricolam, utique  in terra tu putas fuisse. Hunc rursus in celis a Filio agnosci, cum illuc respiciens, discipulos suos Patri tradit  . Sed et si in isto Euangelio non esset  reuelatum: Deus meus, ad quid me dereliquisti ? et, Pater, in tuis manibus depono spiritum meum; tamen post resurrectionem et deuicte  gloriam  mortis, exposita necessitate  omnis humilitatis, cum iam Patrem se posset ostendere tam fideli femine, ex dilectione, non ex curiositate, nec ex incredulitate Thome, tangere eum aggresse: Ne, inquit, , contigeris me, nondum ascendi ad Patrem meum; uade autem ad fratres meos (quin et in hoc se Filium [, et dices eis: Ascendo ad Patrem meum et Patrem uestrum, Deum meum et Deum uestrum. Pater ad Patrem et Deus ad Deum; an Filius ad Patrem, et Sermo ad Deum? Ipsa quoque clausula Euangelii propter quid consignat hec scripta, nisi: ut credatis, inquit, Iesum Christum Filium Dei? Igitur quecumque ex his putaueris ad demonstrationem eiusdem Patris et Filii proficere  tibi posse, aduersus definitiuam Euangelii sententiam niteris. Non ideo enim scripta sunt, ut Patrem credas  Iesum Christum, sed ut Filium.



CAPUT XXuI.

Propter unum Philippi sermonem, et Domini responsionem ad eum, uidemus  Ioannis Euangelium decucurrisse, ne tot manifeste pronuntiata, et ante et postea unus sermo subuertat secundum omnia potius, quam aduersus omnia, etiam aduersus suos sensus interpretandus. Ceterum ut alia Euangelia non interponam, que de natiuitate Dominica idem  confirmant, sufficit eum  qui nasci habebat ex uirgine, ab ipso annuntiari angelo, Filium Dei determinatum: Spiritus Dei superueniet in te, et uirtus Altissimi obumbrabit te: propterea quod nascetur ex te  sanctum, uocabitur Filius Dei . uolent quidem et hic argumentari, sed ueritas preualebit.  Nempe, inquiunt, Filius Dei Deus est, et uirtus Altissimi Altissimus est. Nec pudet illos iniicere, quod, si esset, scriptum fuisset. Quem enim uerebatur, ut non aperte pronuntiaret, »Deus superueniet, et Altissimus obumbrabit te?« Dicens autem Spiritus Dei, etsi Spiritus  Dei Deus, tamen non directo Deum nominans, portionem totius intelligi uoluit, que cessura erat in Filii nomen. Hic spiritus Dei, idem erit Sermo. Sicut enim Ioanne dicente, Sermo caro factus est, spiritum quoque intelligimus in mentione Sermonis; ita et hic Sermonem quoque agnoscimus in nomine spiritus. Nam et spiritus substantia est sermonis, et sermo operatio spiritus, et duo unum sunt. Ceterum, alium Ioannes profitebitur carnem factum, alium angelus carnem futurum, si non et spiritus sermo est, et sermo spiritus. Sicut  ergo Sermo Dei non est ipse cuius est, ita nec Spiritus; et si Deus dictus est, non tamen ipse est cuius est dictus. Nulla res alicuius, ipsa est cuius est. Plane cum quid ex ipso est, et sic eius est dum ex ipso sit, potest tale quid esse, quale et ipse ex quo est, et cuius est. Et ideo spiritus Dei  Deus, et sermo Dei  Deus, quia ex Deo, non tamen ipse ex quo est. Quod si  Deus Dei tanquam substantiua res, non erit ipse Deus, sed hactenus Deus, quia  ex ipsius Dei substantia, qua  et substantiua res est, et ut portio aliqua totius. Multo magis uirtus Altissimi, non erit ipse Altissimus, quia  nec substantiua res est quod est spiritus, sicut nec sapientia, nec prouidentia; et hec enim substantie non sunt, sed accidentia uniuscuiusque substantie. uirtus spiritui accidit, nec ipsa  erit spiritus. His itaque rebus quodcumque sunt, spiritu Dei et sermone et uirtute collatis in uirginem, quod de ea nascitur, Filius Dei est.  Hoc se et in istis Euangeliis ipse testatur statim a puero: Non scitis, inquit , quod in Patris mei me esse oportet? Hoc et Satanas eum in tentationibus nouit: Si Filius Dei es. Hoc et exinde demonia confitentur: Scimus qui sis, Filius Dei. Patrem et ipse adorat. Christum se Dei a Petro agnitum non negat. Exsultans  in spiritu ad Patrem: Confiteor, inquid, tibi, Pater, quod absconderis hec a sapientibus . Hic quoque Patrem nemini notum nisi Filio affirmat. Et Patris Filium confessurum confessores, et negaturum negatores suos apud Patrem; inducens parabolam filii, non patris, in uineam  missi post aliquot seruos, et occisi a malis rusticis, et a Patre defensi; ignorans et ipse diem et horam ultimam soli Patri notam; disponens regnum  discipulis, quomodo et sibi dispositum dicit a Patre; habens potestatem legiones angelorum postulandi ad auxilium a Patre si uellet; exclamans quod se Deus reliquisset, in Patris manibus spiritum ponens; et post resurrectionem spondens missurum se discipulis promissionem Patris; et nouissime mandans ut tinguerent in Patrem et Filium et Spiritum Sanctum, non in unum. Nam nec semel, sed ter, ad singula nomina in personas singulas tinguimur.



CAPUT XXuII.

Et quid ego in tam manifestis moror  , cum ea aggredi debeam, de quibus manifesta obumbrare querunt? Undique enim obducti distinctione Patris et Filii, quam manente coniunctione disponimus, ut solis et radii, et fontis et fluuii, per indiuiduum tamen numerum duorum et trium, aliter eam ad suam nichilominus  sententiam interpretari conantur, ut eque in una persona utrumque distinguant, Patrem et Filium, dicentes Filium carnem esse, id est hominem, id est Iesum; Patrem autem spiritum, id est Deum, id est Christum. Et qui unum eumdemque contendunt Patrem et Filium, iam incipiunt  diuidere illos potius quam unare. Si enim alius est iehsu, alius Christus; alius erit Filius, alius  Pater; quia Filius iehsu, et Pater Christus. Talem monarchiam apud ualentinum fortasse didicerunt, duos facere, Iesum et Christum. Sed hec iniectio eorum ex pretractatis  iam retusa est, quod Sermo Dei, uel spiritus Dei et uirtus Altissimi dictus sit, quem Patrem faciunt. Non enim ipse sunt cuius dicuntur, sed ex ipso, et ipsius. Et aliter tamen in isto capitulo reuincentur.  »Ecce, inquiunt, ab angelo predicatum est: Propterea quod nascetur Sanctum, uocabitur Filius Dei; caro itaque nata est, caro utique  erit Filius Dei. Imo de spiritu Dei dictum est. Certe enim de Spiritu Sancto uirgo concepit; et quod concepit, id peperit; id ergo nasci habebat, quod erat conceptum, et pariendum; id est spiritus, cuius et uocabitur nomen Emmanuel, quod est interpretatum, nobiscum Deus. Caro autem Deus non est, ut de illa dictum sit, quod nascetur sanctum, uocabitur  Filius Dei; sed ille qui in ea natus est, Deus de quo et psalmus : Quoniam Deus homo natus est in illa, et edificauit eam uoluntate patris. Quis Deus in ea natus? Sermo et spiritus, qui cum sermone de Patris uoluntate natus est. Igitur Sermo in carne, dum et de hoc  querendum, quomodo  Sermo caro sit factus; utrumne quasi transfiguratus in carne, an indutus carnem? Imo indutus. Ceterum, Deum immutabilem et informabilem credi necesse  est, ut eternum. Transfiguratio autem interemptio est pristini  . Omne enim quodcumque transfiguratur in aliud, desinit esse quod fuerat, et incipit esse quod non erat. Deus autem neque desinit esse, neque aliud potest esse. Sermo autem Deus; et sermo Domini manet in euum, perseuerando scilicet in sua forma. Quem si non capit transfigurari  , consequens est, ut sic caro factus intelligatur dum fit  in carne, et manifestatur, et uidetur, et contrectatur per carnem: quia et cetera sic accipi exigunt. Si enim Sermo ex transfiguratione et demutatione substantie caro factus est, una iam erit  substantia iehsu ex duabus, ex carne et spiritu mixtura quedam, ut electrum ex auro et argento; et incipit nec aurum esse, id est spiritus, neque  argentum, id est, caro, dum alterum altero mutatur, et tertium quid efficitur. Neque ergo Deus erit iehsu. Sermo enim desiit esse, qui caro factus est; neque caro, id est homo  , caro enim non proprie est, qui  Sermo fuit. Ita ex utroque neutrum est; aliud longe tertium est, quam utrumque. Sed enim inuenimus illum directo et Deum et hominem expositum, ipso hoc psalmo suggerente, quoniam Deus homo natus est in illa,  edificauit eam uoluntate Patris; certe usquequaque Filium Dei et filium hominis, cum Deum et hominem sine dubio secundum utramque substantiam in sua proprietate distantem: quia neque Sermo aliud quam Deus, neque caro aliud quam homo. Sic et Apostolus  de utraque eius substantia docet: Qui factus est,  inquit, ex semine Dauid. Hic erit homo et filius hominis, qui definitus est Filius Dei secundum spiritum. Hic erit Deus, et Sermo Dei filius. uidemus duplicem statum non confusum  , sed coniunctum in una persona, Deum et hominem Iesum. De Christo autem differo  . Et adeo salua est utriusque proprietas substantie, ut et spiritus res suas egerit in illo, id est uirtutes et opera et signa, et caro passiones suas functa sit, esuriens sub diabolo, sitiens sub Samaritide, flens Lazarum, anxia usque ad mortem; denique et mortua est. Quod si tertium quid esset ex utroque confusum ut electrum, non tam distincta documenta paterent utriusque substantie. Sed et spiritus carnalia, et caro spiritalia  egissent  ex translatione; aut  neque carnalia, neque spiritalia, sed tertie alicuius forme, ex  confusione: imo aut sermo mortuus esset, aut caro mortua non esset, si sermo conuersus esset in carnem; aut caro enim immortalis fuisset, aut sermo mortalis. Sed quia substantie ambe in statu suo queque distincte  agebant, ideo illis et opere et exitus sui occurrerunt. Disce igitur cum Nicodemo,  Quia quod in  carne natum est, caro est; et quod de spiritu spiritus est. Neque caro spiritus fit, neque spiritus caro. In uno plane esse possunt. Ex his iehsu constitit, ex carne homo, ex spiritu Deus, quem tunc angelus ex ea parte qua spiritus erat, Dei Filium pronuntiauit, seruans carni filium hominis dici. Sic et Apostolus etiam  Dei et hominum appellans sequestrem , utriusque substantie confirmauit. Nouissime qui Filium Dei carnem interpretaris, exhibe qui sit filius hominis. Aut nunquid spiritus erit? sed spiritus Patrem ipsum uis haberi; quia Deus spiritus, quasi non et Dei spiritus: sicut et sermo Deus, et Dei sermo.



CAPUT XXuIII.

Itaque Christum facis Patrem, stultissime, qui nec ipsam uim inspicias nominis huius, si tamen nomen est Christus, et non appellatio potius; unctus  enim significatur. Unctus autem non magis nomen est, quam uestitus, quam calceatus, accidens nomini res. An tu  , si ex aliquo argumento uestitus quoque uocaretur iehsu, quomodo Christus ab unctionis sacramento, eque Iesum Filium Dei diceres,  uestitum uero Patrem crederes? Nunc de Christo. Si Pater Christus est, Pater unctus est, et utique ab alio. Aut si a semetipso, proba. Sed non ita docent Acta Apostolorum, in illa exclamatione Ecclesie  ad Deum: Conuenerunt enim  uniuersi in ista ciuitate aduersus sanctum Filium tuum Iesum  , quem unxisti, Herodes et Pilatus cum Nationibus; ita et Filium Dei Iesum contestati sunt, et Filium a Patre unctum. Ergo iehsu  idem erit Christus, qui a Patre unctus est, non Pater, qui Filium unxit. Sic et Petrus : Firmissime itaque cognoscat omnis domus Isrel, quod et Dominum et Christum, id est unctum, fecerit eum Deus hunc Iesum, quem uos crucifixistis. Ioannes autem  etiam  mendacem notat eum, qui negauerit Iesum esse Christum: contra, de Deo natum, omnem qui crediderit Iesum esse Christum. Propter quod et hortatur ut credamus nomini Filii eius Iesu Christi, ut scilicet communio sit nobis cum Patre, et Filio eius Iesu Christo. Sic et Paulus ubique Deum Patrem ponit, et Dominum nostrum Iesum Christum. Cum ad Romanos  scribit, gratias agit Deo per Dominum nostrum Iesum Christum. Cum ad Galatas , non ab hominibus se apostolum prefert, nec per hominem, sed per Iesum Christum, et Deum Patrem. Et habes tota instrumenta  eius, que in hunc modum pronuntiant, et duos proponunt, Deum Patrem, et Dominum nostrum Iesum Christum Filium Patris, et Iesum ipsum esse Christum, in altero quoque nomine Dei Filium.  Nam exinde eo iure quo utrumque nomen unius est, id est Dei Filii  , etiam alterum sine altero eiusdem est. Et siue iehsu tantummodo positum est, intelligitur et Christus; quia iehsu  unctus est. Siue solummodo Christus idem est iehsu,  quia unctus est iehsu. Quorum nominum alterum est proprium, quod ab angelo impositum est; alterum accidens, quod ab unctione conuenit; dum tamen Christus Filius sit, non Pater. Postremo, quam cecus est, qui nec in Christi nomine intelligit alium Deum portendi, si Christo nomen Patris  adscribat? Si enim Christus Pater Deus est, qui dicit : Ascendo ad Patrem meum et Patrem uestrum, et Deum meum et Deum uestrum; utique alium Patrem super se et Deum ostendit. Si item Pater Christus est, alius est  qui solidat tonitruum, et condit spiritum, et annuntiat in homines Christum suum ; et si adstiterunt reges terre, et archontes congregati sunt in unum aduersus Christum ipsius ; alius erit Dominus, contra cuius Christum congregati sunt reges et archontes. Et si: Hec dicit Dominus Domino meo Christo ; alius erit Dominus qui loquitur ad Patrem Christi. Et cum Apostolus scribit : Uti Deus Domini nostri Iesu Christi det uobis spiritum sapientie et agnitionis; alius erit Deus Christi Iesu carismatum spiritualium largitor . Certe, ne per omnia euagemur; qui suscitauit Christum, suscitaturus est et mortalia corpora nostra; iamque alius  erit suscitator quam Pater mortuus, et Pater suscitatus, si Christus qui est mortuus, Pater est.



CAPUT XXIX.


Obmutescat, obmutescat ista blasphemia, sufficiat Christum Filium Dei mortuum dici; et hoc quia ita  scriptum est. Nam et Apostolus, non sine onere pronuntians Christum mortuum, adiecit,  secundum Scripturas; ut duritiam pronuntiationis Scripturarum auctoritate molliret, et scandalum auditori euerteret Quanquam cum due substantie censeantur in Christo Iesu, diuina et humana, constet autem immortalem esse diuinam, sicut mortalem  que humana sit, apparet, quatenus eum mortuum dicat, id est, qua carnem et hominem et filium hominis, non qua spiritum et Sermonem et Dei Filium. Dicendo denique, Christus mortuus est, id est unctus, id quod unctum est, mortuum ostendit, id est carnem. Ergo, inquis, et nos eadem ratione Patrem mortuum  dicentes qua uos  Filium, non blasphemamus in Dominum Deum: non enim ex diuina, sed ex humana  substantia mortuum dicimus. Atquin  blasphematis non tantum quia mortuum dicitis Patrem, sed et quia crucifixum. Maledictione enim crucifixi, que ex lege in Filium competit (quia Christus pro nobis maledictio [, Christum in Patrem conuertentes, in Patrem blasphematis. Nos autem dicentes Christum crucifixum, non maledicimus illum, sed maledictum legis referimus; quia nec Apostolus hoc dicens blasphemauit. Sicut autem, de quo quid capit dici, sine blasphemia dicitur; ita quod non capit, blasphemia est si dicatur. Ergo nec compassus est Pater Filio; sic enim  directam blasphemiam in Patrem ueriti, diminui eam hoc modo sperant, concedentes iam Patrem et Filium duos esse; si Filius quidem  patitur, Pater uero compatitur. Stulti et  in hoc. Quid est enim compati, quam cum alio pati? Porro, si impassibilis Pater, utique et incompassibilis. Aut si compassibilis, utique passibilis. Nihil ei uel hoc timore tuo  prestas. Times dicere passibilem, quem dicis compassibilem. Tam autem incompassibilis  Pater est, quam impassibilis etiam Filius ex ea conditione qua Deus est. Sed quomodo  Filius passus est, si non compassus est et Pater? Separabatur  a Filio, non a Deo. Nam et fluuius si aliqua turbulentia contaminatur, quanquam una substantia de fonte decurrat, nec secernatur a fonte, tamen fluuii iniuria non pertinebit ad fontem. Et licet aqua fontis sit que  patiatur in fluuio; dum non in fonte patitur, sed in fluuio, non fons patitur, sed fluuius qui ex fonte est. Ita, et si  spiritus Dei  quid pati posset  in Filio, quia tamen non in Patre pateretur, sed in Filio, Pater passus non uideretur. Sed sufficit nichil spiritum Dei passum suo nomine; quia si quid passus est, in Filio quidem passus est,  in quo erat et  Pater, cum Filius  pateretur in carne; quia hoc retractatum  . Nec quisquam negabit, quando et nos pati pro Deo non  possumus, nisi  spiritus Dei sit in nobis qui et loquitur de nobis que sunt confessionis; non ipse tamen patiens, sed pati posse prestans.



CAPUT XXX.

Alioquin si ultra pergas  , potero tibi durius respondere, et te cum ipsius Domini pronuntiatione committere, uti dicam: Quid de isto queris? Habes  ipsum exclamantem in passione: Deus, meus, Deus meus, ut quid me dereliquisti? Ergo aut Filius patiebatur a Patre derelictus, et Pater passus non est, qui Filium dereliquit; aut si Pater erat qui patiebatur, ad quem Deum exclamabat? Sed hec uox carnis et  anime, id est hominis, non Sermonis, nec spiritus, id est non Dei, propterea emissa est, ut impassibilem Deum ostenderet, qui sic Filium dereliquit, dum hominem eius tradidit in mortem. Hoc et Apostolus sensit, scribens : Si Pater Filio non pepercit. Hoc et Esaias  prior pronuntiauit: Et Dominus eum tradidit pro delictis nostris. Sic reliquit, dum non parcit; sic reliquit, dum tradit  . Ceterum, non reliquit Pater Filium, in cuius manibus Filius spiritum suum posuit. Denique posuit, et statim obiit: Spiritu enim manente in carne, caro omnino mori non potest. Ita, relinqui a Patre, mori fuit Filio. Filius igitur et moritur  et resuscitatur a Patre, secundum Scripturas. Filius ascendit in superiora celorum, qui et descendit  in interiora  terre: hic sedet ad dexteram Patris, non Pater ad suam. Hunc uidet  Stephanus cum lapidatur  , adhuc stantem ad dexteram Dei, ut  exinde sessurum, donec  ponat illi Pater omnes inimicos sub pedibus suis. Hic et uenturus est rursus super nubes  celi, talis qualis et ascendit. Hic interim acceptum a Patre munus effudit, Spiritum Sanctum, tertium nomen  diuinitatis, et tertium gradum maiestatis  , unius predicatorem monarchie, sed et economie interpretatorem, si quis  sermones noue prophetie eius admiserit, et deductorem  omnis ueritatis, que est in Patre et Filio et Spiritu Sancto, secundum christianum sacramentum.



CAPUT XXXI.

Ceterum iudaice fidei ista res  , sic unum Deum credere, ut Filium adnumerare ei nolis, et post Filium, Spiritum. Quid enim erit inter nos et illos,  nisi differentia ista? Quod opus Euangelii, que est substantia Noui Testamenti, statuens Legem et Prophetas usque ad Ioannem, si non exinde Pater et Filius et Spiritus, tres crediti, unum Deum sistunt? Sic Deus uoluit nouare sacramentum, ut noue unus crederetur per Filium et Spiritum, ut coram iam Deus in suis propriis nominibus et personis cognosceretur, qui et retro per Filium et Spiritum predicatus non intelligebatur. uiderint igitur antichristi, qui negant Patrem et Filium. Negant enim Patrem, dum eumdem Filium dicunt; et negant Filium, dum eumdem Patrem credunt, dando illis que non sunt, auferendo que sunt. Qui uero confessus fuerit Christum Filium Dei non Patrem, Deus in illo manet, et ipse in Deo. Nos credimus testimonio  Dei, quo testatus est de Filio  suo: Qui filium non habet, nec uitam habet . Non habet autem Filium, qui eum alium quam Filium credit.





QUINTI SEPTIMII FLORENTIS TERTULLIANI LIBER ADuERSUS HERMOGENEM. 





Argumentum.

 Hermogenes iste natione fuit afer, professione pictor, alius omnino ab eo de quo, cum Phygello seu Phileto, loquitur Apostolus, II ad Timoth. 1. Christianum  se primum professus, uafritiem et subdolum nationis animum testatus est, cum in gentilium philosophiam degener incurrit, et Stoicorum deliria secutus  est. Hermogenes adhuc uiuens docebat dari materiam eternam, hoc innixus principio, bonum et optimum esse Deum, qui bona atque optima tam uelit facere, quam scit, imo nichil non bonum, atque optimum et uelle eum, et sapere . . . . inueniri autem et mala ab eo facta utique non ex arbitrio et uoluntate; oportere igitur ex uitio alicuius rei factum ex materia esse sine dubio. Cui reponebat Tertullianus Hermogenem duos Deos inferre, dum materiam parem Deo infert. Deum autem unum esse oportet, unicum autem esse non poterit, cui aliquid adequabitur, adequabitur autem Deo materia, cum eterna censetur. Similiter nec omnipotens Deus, qui materie indiguit, et materia egenti Deo se prestitit minori, et inualido, et minus idoneo de nichilo facere, que uelit. Preterea si materia mala, et eterna, profecto  malum ineuitabile, et necessarium; si mutabilis in bonum, ergo non eterna, et hic auctor mali Deus, qui cum debuisset omnia ex materia protulisse, aut tantum bona, protulisset etiam mala, utique aut uolens esse mala, si poterat efficere ne essent, aut non uolens efficere omnia bona, si uoluit, et non fecit. LUMP.



CAPUT PRIMUM.

Solemus hereticis compendii gratia de posteritate prescribere. In quantum enim ueritatis regula prior, que etiam futuras hereses prenuntiauit  , in tantum posteriores queque doctrine hereses preiudicabuntur, quia sunt que future ueritatis antiquiore regula prenuntiabantur. Hermongenis autem doctrina tam nouella est, denique ad hodiernum homo in seculo, et natura quoque hereticus etiam turbulentus,  qui  loquacitatem facundiam existimet, et impudentiam constantiam deputet, et maledicere singulis,  officium bone conscientie iudicet. Preterea pingit illicite   , nubit assidue  ; legem Dei in libidinem defendit  , in artem contemnit  ; bis falsarius  , et cauterio  et stylo; totus adulter, et predicationis et carnis  siquidem etnubentium contagio fetet  , nec ipse apostolicus Hermogenes  in regula perseuerauerit. Sed uiderit persona, cum doctrina mihi questio est. Christum Dominum non alium  uidetur aliter cognoscere, alium tamen facit quem aliter cognoscit: imo totum quod est Deus aufert, nolens illum ex nichilo uniuersa fecisse. A Christianis enim conuersus ad Philosophos, de Ecclesia in Academiam et Porticum, inde sumpsit a Stoicis materiam cum Domino ponere, que ipsa semper fuerit neque nata, neque facta, nec initium habens omnino  nec finem, ex qua Dominus omnia postea fecerit.



CAPUT II.

Hanc primam umbram plane sine lumine pessimus pictor illis argumentationibus colorauit, prestruens aut  Dominum de semetipso fecisse cuncta, aut de nichilo aut de aliquo: ut cum ostenderit neque ex semetipso fecisse potuisse, neque ex nichilo  , quod superest exinde confirmet, ex aliquo eum fecisse, atque ita aliquid illud materiam fuisse. Negat illum ex semetipso facere potuisse: quia partes ipsius fuissent, quecumque ex semetipso fecisset Dominus. Porro in partes non deuenire, ut indiuisibilem et indemutabilem, et eumdem semper qua Dominus. Ceterum, si de semetipso fecisset aliquid, ipsius fuisset aliquid. Omne autem et quod fieret, et quod faceret,  imperfectum habendum; quia ex parte fieret, et ex parte faceret: aut si totus totum fecisset, oportuisset  illum simul et totum esse, et non totum; quia oporteret et totum esse, ut faceret semetipsum; et totum non esse, ut fieret de semetipso.  Porro difficillimum. Si enim esset, non fieret, esset enim: si uero non esset, non faceret, quia nichil esset. Eum autem qui semper sit, non fieri, sed esse illum in euum euorum. Igitur non de semetipso fecisse illum qui non eius fuerit  conditionis, ut de semetipso facere potuisset. Proinde ex nichilo non potuisse eum facere, sic contendit, bonum et optimum definiens Dominum, qui bona atque optima tam uelit facere quam sit; imo nichil non bonum atque optimum et uelle eum et facere. Igitur omnia bona, omnia ab eo bona et optima oportuisse fieri secundum conditionem ipsius. Inueniri autem et mala ab eo facta; utique non ex arbitrio,  nec ex uoluntate: quia si ex arbitrio et uoluntate, nichil incongruens et indignum sibi faceret. Quod ergo non arbitrio suo fecerit, intelligi oportere ex uitio alicuius rei factum, ex materia esse sine dubio.



CAPUT III.

Adiicit et aliud: Deum semper Deum  etiam Dominum fuisse, nunquam non Deum. Nullo porro modo potuisse illum semper Dominum haberi, sicut et semper Deum, si non fuisset aliquid retro semper, cuius semper Dominus haberetur, fuisse itaque materiam semper Deo Domino. Hanc coniecturam eius iam hinc destruere properabo, quam hactenus propter non intelligentes adiecisse duxi, ut sciant, cetera quoque argumenta tam intelligi quam reuinci. Dei nomen dicimus semper fuisse apud semetipsum, et  in semetipso, Dominum uero non semper: diuersa enim utriusque conditio. Deus  substantie ipsius nomen, id est diuinitatis; Dominus uero non substantie, sed potestatis substantiam semper fuisse cum suo nomine, quod est Deus, postea Dominus, accedentis scilicet rei mentio  . Nam ex quo esse ceperunt  in que potestas Domini ageret, ex illo per accessionem potestatis et factus et dictus est Dominus: quia et pater Deus est, et iudex Deus est; non tamen ideo pater et iudex semper, quia Deus semper. Nam nec pater potuit esse ante filium, nec iudex ante delictum. Fuit autem tempus  , cum et  delictum et filius non fuit, quod iudicem, et qui patrem Dominum  faceret. Sic et Dominus non ante ea  quorum Dominus existeret, sed Dominus tantum futurus quandoque, sicut Pater per Filium, sicut iudex per delictum; ita et Dominus per ea, que sibi seruitura fecisset. Argumentari tibi uideor, Hermogenes  . Nauiter Scriptura nobis patrocinatur, que utrumque nomen ei distinxit, et suo tempore ostendit. Nam Deus  quidem quod erat semper, statim nominat:  In principio fecit Deus celum et terram. Ac deinceps quamdiu faciebat quorum dominus futurus erat, Deus solummodo ponit: Et dixit Deus, et fecit Deus, et uidit Deus, et nusquam adhuc Dominus. At ubi uniuersa perfecit, ipsumque uel maxime hominem, qui proprie Dominum  intellecturus erat, Dominus etiam cognominatur  . Tunc etiam Dominus nomen adiunxit: Et accepit Deus  Dominus hominem quem finxit. Et precipit  Dominus Deus. Ac exinde Dominus qui retro Deus tantum, ex quo habuit cuius esset. Nam Deus sibi erat; rebus autem tunc Deus, cum et Dominus. Igitur in quantum putabit ideo materiam semper fuisse, quia  Dominus semper esset, in tantum constabit nichil fuisse, quia constat Dominum non semper fuisse. Adiiciam et ego propter non  intelligentes, quorum Hermogenes  extrema linea est, et quidem  epinemata  illius retorquebo aduersus illum. Cum enim neget materiam natam aut factam, sic quoque inuenio Domini nomen Deo non competisse in materiam; quia libera fuerit necesse est, que originem non habendo, non habuit auctorem,  quod erat, nemini seruiens  . Itaque ex quo Deus potestatem suam exercuit in eam, faciendo ex materia, ex illo materiam Dominum Deum passa, demonstrat hoc illum tamdiu non fuisse, quamdiu fuit  . Hinc denique incipiam de materia retractare, quod eam Deus sibi comparet proinde non natam, proinde non factam, proinde eternam, sine initio, sine fine propositam  . Quis enim alius Dei census, quam eternitas? quis alius eternitatis status, quam semper fuisse et futurum esse, ex prerogatiua nullius initii et nullius finis? Hoc si Dei est proprium, quia etsi alii  adscribatur, iam non erit Dei proprium, sed commune cum eo cui et adscribitur. Nam, etsi sunt qui dicuntur dei siue in celo, siue in terra, nomine; ceterum, unus Deus pater, ex quo omnia  : quo magis apud nos solius Dei esse debeat, quod Dei proprium est: et, ut dixi, iam non proprium esset, quia alterius esset. Quod si Deus est, unicum sit necesse est, ut unius sit  : aut quid erit unicum et singulare, nisi cui nichil adequabitur? quid principale, nisi quod super omnia, nisi quod ante omnia, et ex quo omnia?  Hec Deus solus habendo est, et solus habendo, unus est  . Si alius habuerit, tot iam erunt dei, quot habuerint que dei sunt. Ita Hermogenes duos deos infert. Materiam parem Deo infert  . Deum autem unum esse oportet, quia quod summum sit, Deus est: summum autem non erit, nisi quod unicum fuerit: unicum autem esse non poterit, cui aliquid adequabitur; adequabitur autem Deo materia, cum  eterna censetur  .



CAPUT u.

Sed Deus, Deus est; materia, materia est: quasi diuersitas nominum comparationi resistat, si status idem uindicetur. Sit et natura diuersa, sit et forma non eadem, dummodo  ipsius status una sit ratio. Innatus Deus, an non et innata materia? semper Deus, annon semper et materia? Ambo sine initio,  ambo sine fine, ambo etiam auctores uniuersitatis, tam qui fecit, quam de qua fecit. Neque enim potest non et materia auctrix omnium deputari, de qua uniuersitas consistit. Quomodo respondebit  ? Non statim materiam comparari Deo, si quid Dei habeat, quia non totum habendo non concurrat in plenitudinem comparationis? Quid Deo reliquit amplius, ut non totum Dei, materie dedisse uideatur? uel qua, inquit, et sic habente materia, salua sit Deo et auctoritas  et substantia, qua solus et primus auctor est, et Dominus omnium censeatur. ueritas autem sic unum Deum exigit defendendo, ut solius sit quidquid ipsius est. Ita enim ipsius erit, si fuerit solius: et ex hoc alius deus non possit admitti, dum nemini licet habere de Deo aliquid. Ergo, inquis, nec nos  habemus Dei aliquid. Imo habemus, et habebimus, sed ab ipso, non a nobis. Nam et dei  crimus, si meruimus illi esse de quibus predicauit: Ego dixi: uos Dei estis; et, stetit Deus in ecclesia deorum : sed ex gratia ipsius, non ex nostra proprietate, quia ipse est solus qui deos faciat. Materie  autem proprium facit quod cum Deo habet: aut si a Deo accepit, quod est Dei, ordinem dico eternitatis, potest credi et habere illam cum Deo aliquid, et deum illam non esse. Quale est autem, cum confitetur ille aliquid cum Deo habere, et uult solius Dei esse quod materiam non negat habere?



CAPUT uI.

Dicit saluum Deo esse  , ut et solus sit, et primus, et omnium auctor, et omnium dominus, et nemini  comparandus; que mox materie quoque adscribit  . Ego quidem Deus  , contestabitur Deus, et iurauit nonnumquam per semetipsum, quod alius non sit qualis ipse : sed mendacem eum faciet Hermogenes. Erit enim et materia qualis Deus, infecta, innata, initium non habens, nec finem.  Dicet Deus: Ego primus ? et quomodo primus, cui materia cetanea est? Inter cetaneos autem et contemporales ordo non est, aut  et materia prima est.  Extendi, inquit, celum solus : atquin non solus, cum ea enim extendit de qua et extendit. Cum proponit saluo Dei statu fuisse materiam  ; uide ne ei reddatur  a nobis, proinde saluo statu materie fuisse Deum, communi tamen statu amborum. Saluum ergo erit et materie, ut et ipsa fuerit, sed cum Deo, quia et Deus solus, sed cum illa. Et ipsa prima cum Deo, quia et Deus primus cum illa: sed et illa incomparabilis cum Deo, quia et Deus incomparabilis cum illa, et auctrix cum Deo, et domina cum Deo. Sic aliquid et non totum materie habere, ita illi nichil reliquit Hermogenes, quod non et materie contulisset: ut non materia Deo, sed Deus potius materie comparetur. Atque adeo, cum ea  que  propria Dei uindicamus, semper fuisse, sine initio, sine fine, et primum fuisse, et solum, et omnium auctorem, materie quoque competant; quero quid diuersum et alienum a Deo, ac per hoc priuatum materia possederit, per quod Deo non comparetur? In qua omnia Dei propria recensentur, satis preiudicant de reliqua comparatione.



CAPUT uII.

Si minorem et inferiorem materiam Deo, et idcirco incomparabilem illi, contendit, ut maiori, ut superiori, prescribo non capere ullam diminutionem et humiliationem, quod sit eternum et innatum: quia hoc et Deum faciat tantum, quantus est, nullo minorem, neque subiectiorem, imo omnibus maiorem et sublimiorem. Sicut enim cetera que nascuntur, aut  finiunt, et idcirco eterna non sunt, semel opposita fini, que et initio admittunt ea que Deus non capit, diminutionem dico interim et subiectionem, quia nata et facta sunt: ita et Deus ideo ea non capit, quia nec natus omnino, nec factus est. Materie autem  status talis est. Igitur et duobus eternis, ut innatis, ut infectis, Deo atque materia  , ob eamdem rationem communis status, ex equo habentibus id quod neque diminui, nec subiici admittit, id est eternitatem: neutrum dicimus altero esse minorem, siue maiorem, neutrum altero humiliorem, siue superiorem, sed stare ambo ex pari magna, ex pari sublimia,  ex pari solide et perfecte felicitatis, que censetur eternitas. Neque enim proximi erimus opinionibus nationum, que si quando coguntur Deum confiteri, tamen et alios infra illum uolunt. Diuinitas autem gradum non habet, utpote unica; que si et in materia erit, ut proinde innata et infecta et eterna, aderit utrobique, quia minor se nusquam poterit esse. Quomodo ergo discernere audebit Hermogenes, atque ita subiicere Deo materiam, eternam eterno, innatam innato, auctricem auctori? dicere audentem, et, Ego prima, et, Ego ante omnia, et, Ego a quo omnia: pares fuimus, simul fuimus, ambo sine initio, sine fine: ambo sine auctore, sine Deo? Quis me Deus  subiicit contemporali, cetaneo? Si quia Deus dicitur, habeo et ego meum nomen. Aut ego  sum Deus, aut ille materia  : quia ambo sumus quod alter est nostrum. Putas itaque materiam Deo non comparasse, quam scilicet subiiciat illi?



CAPUT uIII.

Atquin etiam preponit illam Deo, et Deum potius subiicit materie, cum uult eum de materia cuncta fecisse. Si enim ex illa usus est ad opera mundi, iam et materia superior inuenitur, que illi copiam operandi subministrauit, et Deus subiectus materie uidetur, cuius substantie eguit. Nemo enim non eget eo  de cuius utitur: nemo non subiicitur ei cuius eget, ut possit uti: sic et nemo de alieno utendo non minor est eo de cuius utitur. Et nemo qui prestat de suo uti, non in hoc superior est eo cui prestat uti. Itaque materia ipsa quidem Deo non eguit, sed  egenti se Deo prestitit  , diuitem et locupletem et liberalem minori, opinor, et inualido et minus idoneo de nichilo facere que uelit. Grande reuera beneficium Deo contulit, ut haberet hodie per quem Deus cognosceretur, et omnipotens uocaretur: nisi quod iam non omnipotens, si non et hoc potens, ex nichilo omnia proferre. Sane et sibi prestitit aliquid materia, ut et ipsa cum Deo possit agnosci cequalis Deo, imo et adiutrix: nisi quod solus eam Hermogenes cognouit, et  hereticorum patriarche philosophi. Prophetis enim et apostolis usque adhuc latuit, puto et Christo  .



CAPUT IX.


Non potest dicere Deum ut Dominum materia usum ad opera mundi: Dominus  enim non potuit esse substantie cequalis. Sed precario forsitan usus est.  Et ideo precario, non dominio, ut cum ea mala esset  , de mala tamen sustinuerit uti, scilicet ex necessitate mediocritatis sue, qua non ualebat ex nichilo uti; non ex potestate, quam si habuisset omnino ut Deus in materiam, quam malam norat, ante eam in bonum  conuertisset ut dominus et bonus, ut ita de bono, non de malo uteretur. Sed quia bonus quidem, Dominus autem non, ideo, qualem habuit, tali usus, necessitatem suam ostendit cedentem conditioni materie: quam si Dominus fuisset, emendasset. Sic enim Hermogeni respondendum  est, cum ex dominio defendit Deum materia usum, et de re non sua, scilicet non facta ab ipso. Iam ergo malum ab ipso, qui est mali, si non auctor, quia non effector, certe permissor, quia dominator. Si uero materia non et ipsius, qua malum Dei non est  : de alieno ergo usus, aut precario usus est, qua egens eius; aut et iniuria, qua preualens eius. His enim tribus modis aliena sumuntur, iure, beneficio, impetu; id est, dominio, precario, ui. Dominio non suppetente  eligat Hermogenes, quid Deo congruat,  precario an ui de materia cuncta fecisse  . Non ergo melius censuisset Deus nichil omnino faciendum, quam precario aut ui faciendum, et quidem de malo?



CAPUT X.

 Nonne, etiamsi materia optima fuisset, eque indecorum sibi existimasset, de alieno, licet bono? Fatue satis, si ita  glorie sue caussa molitus est mundum, ut debitorem se aliene substantie ostenderet, et quidem non bone. Ergo, inquit, ex nichilo faceret, ut mala quoque arbitrio eius imputarentur? Magna,  bona fide  , cecitas hereticorum pro huiusmodi argumentatione, cum ideo aut alium Deum bonum et optimum uolunt credi, quia mali auctorem existiment Creatorem; aut materiam cum Creatore proponunt, ut malum a materia, non a Creatore deducant: quando nullus omnino deus liberetur ista questione, ut non auctor mali uideri proinde possit, quisquis ille est qui malum etsi non ipse fecit, tamen a quocumque et unde unde passus est fieri. Audiat igitur et Hermogenes,dum alibi de mali ratione distinguimus, interim se quoque nichil egisse hac  sua iniectione. Ecce enim, etsi non auctor  sed assentator  mali inuenitur Deus, qui malum materie tanto sustinuit de bono ante mundi constitutionem, quam ut bonus et mali emulus emendasse debuerat. Aut enim  potuit emendare, sed noluit: aut uoluit quidem, uerum non potuit infirmus Deus. Si potuit et noluit, malus et ipse, quia malo fauit; et sic iam habetur  auctor eius, quod licet non instituerit, quia  tamen si noluisset illud esse, non esset, ipse iam fecit esse, quod noluit non esse: quo quid est turpius? Si id uoluerit esse, quod ipse noluit fecisse, aduersum semetipsum egit, cum et uoluit esse quod noluit fecisse, et noluit fecisse quod uoluit esse. Quasi bonum uoluit esse, et quasi malum noluit fecisse. Quod non faciendo, malum iudicauit, id sustinendo, bonum pronuntiauit  , malum pro bono sustinendo et non potius eradicando, assertor eius inuentus est  : male, si per uoluntatem, turpiter, si per necessitatem. Aut famulus erit mali  Deus, aut amicus; cum materie malo conuersatur  , nedum etiam de malo eius operatus.



CAPUT XI.

Et tamen unde nobis  persuadet Hermogenes  malam esse materiam? Non enim poterit non  malum dicere cui malum adscribit. Nam definimus diminutionem  et subiectionem capere non posse quod sit eternum  , ut alii ceterno inferius deputetur. Ita et nunc nec malum dicimus competere illi, quia nec subiici ex hoc possit, quod nullo modo potest subiici, quia eternum est. Sed cum alias summum bonum constet esse quod sit eternum ut Deus, per quod solus est Deus, dum eternus est, et ita bonus, dum Deus; quomodo materie inerit malum, quam ut eternam, summum bonum credi necesse est? Aut, si quod eternum est poterit et mali capax esse, poterit hoc et in Deum credi: et sine caussa gestiuit malum a Deo transferre, si competit et eterno, competendo materie. Iam uero, si quod eternum est, malum potest credi inuincibile, et insuperabile  erit malum ut eternum: et ita  nos frustra laboramus de auferendo malo ex nobis ipsis, tum et Deus  hoc frustra mandat et precipit: imo et iudicium frustra constituit Deus  , iniustitia  utique puniturus. Quod si tunc erit mali finis  , cum preses eius diabolus abierit in ignem, quem preparauit illi Deus et angelis eius ,  prius in puteum abyssi relegatus ,  cum reuelatio filiorum dei  redemerit conditionem a malo, utique  uanitati subiectam  ; cum restituta innocentia et integritate conditionis,  pecora condixerint  bestiis  et  paruuli de serpentibus luserint ; cum Pater Filio posuerit inimicos sub pedes , utique  operarios mali. Utique si finis malo competit, necesse est competierit initium, eritque   materia habens initium, habendo et finem mali. Que  enim malo deputantur, secundum mali statum computantur.



CAPUT XII.

Age nunc, malam ac pessimam credamus esse materiam, utique natura; sicut Deum bonum et optimum credimus, proinde natura: porro naturam certam et fixam haberi oportebit tam in malo perseuerantem apud materiam, quam in bono apud Deum inconuertibilem et indemutabilem.  Scilicet quia, si demutabitur natura in materia de malo in bonum, demutari poterit et in Deo de bono in malum. Hoc loco dicet aliquis: Ergo de lapidibus filii Abrahe non suscitabuntur, et genimina uiperarum non facient penitentie fructum , et filii ire non fient filii pacis , si natura mutabilis  non erit. Temere ad ista exempla respicies, o homo; non enim competunt ad caussam materie, que innata est, ea que nata sunt, lapides, et uipere, et homines: horum enim natura habendo institutionem, habere poterit et cessationem. Materiam uero tene semel eternam determinatam, ut infectam, ut innatam; et ideo indemutabilis et incorruptibilis nature credendam, ex ipsius etiam sententia Hermogenis, quam opponit  , cum Deum negat ex semetipso facere potuisse; quia non demutetur quod sit eternum, amissurum scilicet quod fuerat, dum fit ex demutatione quod non erat, si non esset eternum: Dominum uero eternum aliud esse non posse, quam quod est semper. Hac et ego definitione merito illum repercutiam: Materiam eque reprehendo, cum ex illa mala pessima, etiam bona atque optima a Deo fiunt:  Et uidit Deus quia bona, et benedixit ea Deus , utique qua optima, non certe qua mala ac pessima. Demutationem igitur admisit materia, et si ita est, statum eternitatis amisit: mortua est denique sine sua forma. Sed eternitas amitti non potest: quia, nisi amitti non possit, eternitas non est. Ergo nec demutationem potuit admisisse: quia, si eternitas est, demutari nullo modo potest.



CAPUT XIII.

Et queretur: Quomodo ex ea bona facta sint, que ex demutatione nullo modo facta sunt? Unde in mala ac pessima boni atque optimi semen? Certe nec bona arbor fructus malos edit, quia nec Deus nisi bonus: nec mala arbor, bonos, quia nec materia est nisi pessima. Aut si dabimus illi aliquid etiam boni germinis, iam non erit uniformis nature, id est male  in totum, sed et tantum duplex, id est  bone et male nature. Et queretur iterum, an in bono et malo poterit conuenire luci et tenebris, dulci et amaro. Aut si potuit utriusque diuersitas boni et mali concurrisse, et duplex natura fuisse materie, amborum ferax fructuum, iam nec bona ipsa Deo deputabuntur, ut nec mala illi imputentur: sed utraque species de materie proprietate sumpta, ad materiam pertinebit. Quo pacto, neque gratiam bonorum Deo debebimus, nec inuidiam malorum, quia nichil de suo operatus ingenio.



CAPUT XIu.

Per quod probabitur manifeste materie deseruisse. Nam etsi dicatur, licet ex occasione materie, suo tamen arbitrio bona protulisse, quasi nactus bonum  materie, quamquam et hoc turpe sit, certe cum ex eadem etiam mala profert, uel hec utique non de suo arbitrio proferendo, seruit materie, aliud non habens facere quam ex malo proferre; inuitus utique qua bonus, ex necessitate ut inuitus, et ex seruitute ut ex necessitate. Quid ergo dignius, ex necessitate eum condidisse mala, an ex uoluntate? Si quidem, ex necessitate condidit, si ex materia: ex uoluntate, si ex nichilo. Iam enim sine caussa laboras, ne malorum auctor constituatur Deus: quia, etsi de materia fecit, ipsi deputabuntur qui fecit, proinde quatenus fecit. Plane sic interest unde fecerit, ac si de nichilo fecisset: nec interest unde fecerit, ut inde fecerit, unde eum magis decuit. Magis autem eum decuit ex uoluntate fecisse, quam ex necessitate, id  est, ex nichilo potius quam ex materia. Dignius est Deum etiam malorum auctorem liberum credere,  quam seruum. Quecumque potestas ei, quam pusillitas competit. Si et sic concedimus materiam quidem nichil boni habuisse, Dominum uero, si quid boni edidit, sua uirtute edidisse, alie eque oborientur questiones. Primo,  si bonum in materia omnino non fuit, non ex materia bonum factum est, quod materia scilicet non habuit. Dehinc, si non ex materia, iam ergo ex Deo factum. Si nec ex Deo, iam ergo ex nichilo factum. Hoc enim superest secundum Hermogenis dispositionem.



CAPUT Xu.

Porro si bonum, neque ex materia factum est, quia non erat in illa, ut in mala; neque ex Deo, quia nichil potuit ex Deo fieri, sicut definit Hermogenes: inuenitur bonum iam ex nichilo factum, ut ex nullo  factum, ut neque ex materia, neque ex Deo. Et si bonum ex nichilo, cur non et malum? imo cur non omnia ex nichilo, si aliquid ex nichilo? nisi si insufficiens fuit diuina uirtus omnibus producendis, que aliquid protulerit ex nichilo. Aut si ex materia mala bonum processit, quia neque ex nichilo, neque ex Deo, sequetur ut ex conuersione  processerit materie, contra denegatam  eterni conuersionem. Ita unde bonum constitit, iam negabit Hermogenes inde illud constare potuisse. Necesse est autem ex aliquo eorum processerit, ex quibus negauit procedere potuisse. Ceterum, si ideo malum non ex nichilo, ne Dei fiat, de cuius arbitrio uidebitur, sed ex materia, ut ipsius sit, de cuius substantia erit factum: et hic, ut dixi, auctor mali habebitur Deus, qui cum eadem uirtute et  uoluntate debuisset omnia bona  ex materia protulisse, aut tantum bona, non omnia tamen bona  , protulisset etiam mala; utique aut uolens esse mala, si poterat efficere ne essent; aut non ualens efficere omnia bona, si uoluit et non fecit: dum nichil intersit per infirmitatem Dominus auctor mali extiterit, an per uoluntatem. Aut que fuit ratio, ut cum bona fecisset quasi  bonus, etiam mala protulisset quasi non bonus, cum non congruentia sibi solummodo edidit. Quid necesse erat, suo opere prolato, etiam materie negotium curare, proinde et malum proferendo, solus ut cognosceretur bonus de bono  , materia autem ne  cognosceretur mala de malo? Plus bonum floruisset sine mali adflatu. Nam et Hermogenes expugnat quorumdam argumentationes,  dicentium mala necessaria fuisse ad illuminationem bonorum, ex contrariis intelligendorum.  Ergo aut nec propterea locus mali proferendi fuit, aut si qua alia ratio exigit illud induci, cur non et ex nichilo potuerit induci, ipsa ratione excusatura Dominum ne mali auctor existimaretur, que nunc cum  de materia operatur mala  , excusat: si excusat, adeo ubique et undique illuc compellitur questio quo nolunt, qui, ipsam mali rationem non examinando, nec dignoscendo quomodo illud aut Deo adtribuant, aut a Deo separent, pluribus et indignioribus destructionibus Deum obiiciunt.



CAPUT XuI.

Igitur in prestructione huius articuli, et alibi forsitan retractandi, equidem diffinio, aut Deo adscribendum et bonum et malum que ex materia fecit, aut materie ipsi, ex qua fecit; aut utrumque utrique,  quia ambo sibi obligantur qui fecit et de qua fecit: aut alterum alteri; tertius enim, preter materiam et Deum, non est. Porro si Dei  erit utrumque, uidebitur Deus etiam mali auctor: Deus autem ut bonus, auctor mali non erit; si materie  utrumque, uidebitur materia etiam boni matrix; mala autem in totum materia boni non erit matrix; si utriusque erit, utrumque; in hoc quoque comparabitur Deo materia, et partes erunt ambo, ex equo mali ac boni adfines; equari autem Deo materia non debet, ne duos deos efficiat; si alterum alterius, utique Dei bonum  , et materie malum; neque malum Deo, neque materie bonum adscribitur: et bona autem et mala Deus, de materia faciendo, cum ea facit. Hec si ita sunt,  nescio qua possit euadere sententia Hermogenis  , qui Deum  , quoquo modo de materia malum condidit, siue uoluntate, siue necessitate, siue ratione, non putet mali auctorem. Porro, si mali auctor est ipse qui fecit  , plane socia materia per substantie suggestum, excludis  iam caussam materie introducende. Nihilominus enim, et per materiam Deus auctor mali ostenditur, si ideo materia presumpta est, ne Deus mali auctor uideretur. Exclusa itaque materia, dum excluditur caussa eius, superest uti  Deum omnia ex nichilo fecisse constet. uidebimus an et mala, cum apparuerit que mala, et an mala  interim ea que putas. Dignius enim de suo arbitrio produxit, hec quoque producendo de nichilo, quam de preiudicio alieno, si de materia produxisset. Libertas, non necessitas, Deo competit: malo uoluerit mala a semetipso condidisse, quam  non potuerit non condidisse.



CAPUT XuII.

Unici Dei status hanc regulam uindicat:  non aliter unici, nisi quia solius: non aliter solius, nisi quia nichil cum illo: sic et primus erit, quia omnia post illum: sic omnia post illum, quia omnia ab illo: sic ab illo, quia ex nichilo, ut illi quoque Scripture ratio constet: Quis cognouit sensum Domini? Aut quis illi consiliarius fuit? aut quem consultatus  est? aut uiam intelligentie et scientie quis demonstrauit illi? quis tradidit, et retribuetur ei ? Nemo utique: quia nulla uis, nulla materia, nulla natura substantie alterius aderat illi  . Porro, si de aliquo  operatus est, necesse est ab ea ipsa acceperit et consilium et tractatum dispositionis, ut  uiam intelligentie et scientie. Pro qualitate enim rei operari habuit et secundum ingenium materie, non secundum suum arbitrium: adeo ut et mala pro natura, non sua, sed substantie, fecerit.



CAPUT XuIII.

Si necessaria est Deo materia ad opera mundi, ut Hermogenes existimauit, habuit Deus materiam longe digniorem et idoneiorem, non apud philosophos estimandam, sed apud prophetas intelligendam,  Sophiam  suam scilicet: hec denique sola cognouit sensum Domini. Quis enim scit que sunt Dei, et que in ipso, nisi spiritus qui in ipso ? Sophia autem spiritus, hec illi  consiliarius fuit, uia intelligentie et scientie ipsa est . Ex hac fecit, faciendo per illam, et faciendo cum illa. Cum pararet celum, inquit, aderam illi; et cum fortia faciebat  que sursum nubila, et cum firmos ponebat fontes  eius que sub celo est, ego eram compingens cum ipso. Ego eram ad quam gaudebat, quotidie autem  oblectabar in persona eius : quando oblectabatur cum perfecisset orbem, et inoblectabatur in filiis hominum. Quis non hanc potius omnium fontem et originem commendet, materiam uero materiarum  , non sibi subditam, non statu diuersam, non motu inquietam, non habitu informem, sed insitam et propriam et compositam et decoram, quali Deus  potuit eguisse, sui magis quam alieni egens? Denique, ut necessariam sensit ad opera mundi, statim eam  condit et generat in semetipso: Dominus, inquit, condidit me initium uiarum suarum in opera sua: ante secula fundauit me, prius quam faceret terram, prius quam montes collocarentur; ante omnes autem colles generauit me; prior autem  abysso genita sum   . Agnoscat ergo Hermogenes  idcirco etiam Sophiam Dei natam et conditam predicari, ne quid innatum et inconditum preter solum Deum crederemus. Si enim intra Dominum quod ex ipso et in ipso fuit, sine initio non fuit: Sophia scilicet ipsius ex indenata et condita, ex quo in sensu Dei ad opera mundi disponenda cepit agitari: multo magis  non capit sine initio quicquam fuisse quod extra Dominum fuerit. Si uero Sophia eadem Dei sermo est sensu sophia  , et sine quod factum est nichil , sicut et dispositum sine sophia, quale est ut filio Dei sermone unigenito et primogenito aliquid fuerit preter Patrem antiquius: et hoc modo utique generosius, nedum quod innatum  nato fortius, et quod infectum facto  ualidius? quia quod ut esset nullius  eguit auctoris, multo sublimius erit eo quod, ut esset, aliquem habuit auctorem: proinde, si malum quidem innatum est, natus autem  sermo Dei: Eructauit enim, inquit, sermonem optimum , non scio an bono malum possit adduci, ualidius ab infirmo, ut innatum a nato. Ita et hoc nomine materiam Deo preponit Hermogenes, preponendo eam Filio. Filius enim sermo, et Deus sermo ; et: Ego et Pater unum sumus : nisi quod sustinebit equo animo filius eam preponi sibi, que Patri adequatur.



CAPUT XIX.

Sed et ad originale instrumentum Moysi prouocabo, unde et diuersa pars suspiciones suas ingratis  fulcire conatur, ne scilicet non inde instrui uideretur unde oportet. Itaque occasiones sibi  sumpsit quorumdam uerborum, ut hereticis fere mos est simplicia queque torquere.  Nam et ipsum principium, in quo Deus fecit celum et terram, aliquid uolunt fuisse quasi substantiuum et corpulentum, quod in materiam interpretari possit. Nos autem unicuique uocabulo proprietatem suam  uindicamus, principium initium esse, et competisse ita poni rebus incipientibus fieri. Nihil enim, quod  fieri habet, sine initio esse, quin initium sit illi ipsum dum incipit fieri.  Ita principium siue initium, inceptionis esse uerbum, non alicuius substantie nomen. Iam nunc, si principalia Dei opera celum et terra sunt, que ante omnia Deus fecit suorum  esse proprie principium, que priora sunt facta, merito sic prefatur Scriptura  : In principio fecit Deus celum et terram ; quemadmodum dixisset: In finem Deus fecit celum et terram: si post uniuersa fecisset. Aut si principium aliqua substantia est, erit et finis aliqua materia. Plane licebit etiam substantiuum aliquid principium esse alii rei, que ex ipso sit futura, ut argilla principium teste, ut semen principium herbe. Sed cum ita utimur uocabulo principii quasi originis, non quasi ordinis  nomine, adiicimus et mentionem ipsius rei specialiter, quam uolumus principium alterius rei. De cetero si sic ponamus, uerbi gratia: In principio fecit figulus peluim uel urnam; iam non materiam significabit  principium: non enim argillam nominaui principium, sed ordinem operis; quia figulus ante cetera primum peluim et urnam fecit, exinde facturus et cetera; ad ordinationem operum principii uocabulum pertinebit, non ad originem substantiarum.  Possum et aliter  principium interpretari, non ab re tamen:  nam et in greco principii uocabulum, quod est , non tantum ordinatiuum, sed et potestatiuum capit principatum.  Unde et  dicunt principes et magistratus. Ergo secundum hanc quoque significationem, principium pro principatu et potestate sumetur. In principatu enim et in potestate Deus fecit celum et terram.



CAPUT XX.

Sed ut nichil aliud significet greca uox, quam principium, et principium nichil aliud capiat, quam initium, habemus etiam illam initium agnoscere, que dicit: Dominus condidit me  initium uiarum suarum in opera sua. Si enim per Sophiam Dei omnia facta sunt; et celum ergo et terram Deus faciens in  principio, id est initio, in Sophia sua fecit. Denique si principium materiam significaret, non ita Scriptura inscripsisset  : In principio Deus fecit, sed ex principio. Non enim in materia, sed ex materia fecisset. De Sophia autem potuit dici, in principio. In Sophia enim primo fecit, in qua cogitando et disponendo iam fecerat; quoniam etsi ex materia facturus fuisset, ante in Sophia cogitando et disponendo iam fecerat. Quoniam etsi erat initium uiarum  , quia cogitatio et dispositio prima Sophie fit operatio de cogitatu uiam operibus instituens, hanc et inde auctoritatem Scripture mihi uindico, quod et Deus qui fecit, et ea que fecit ostendens, unde fecerit non proinde testatur. Nam cum in omni operatione tria sint principalia: qui facit, et quod fit, et ex quo fit;  tria nomina sunt edenda in legitima operis enarratione: persona factoris, species facti, forma materie. Si materia non edetur, ubi et opera et operator edentur, apparet ex nichilo eum operatum. Proinde enim ederetur ex quo, si ex aliquo fuisset operatus. Denique Euangelium ut supplementum instrumenti  ueteris adhibendo  , in quo uel eo magis debuerat ostendi Deus ex aliqua materia uniuersa fecisse, quod illic etiam per quem omnia fecerit reuelatur:  In principio erat sermo, in quo principio scilicet Deus fecit celum et terram. Et sermo erat apud Deum, et Deus erat sermo. Omnia per ipsum facta sunt, et sine illo factum est nichil . Cum igitur et hic manifestetur et factor, id est Deus: et facta, id est omnia: et per quem, id est sermo; nonne et unde omnia facta essent a Deo per sermonem, exegisset ordo profiteri, si ex aliquo facta essent? Ita quod non fuit, non potuit Scriptura profiteri, Et non profitendo satis probauit non fuisse, quia profiteretur si fuisset.



CAPUT XXI.

Ergo, inquis, si tu ideo preiudicas ex nichilo facta  omnia, quia non sit manifeste relatum de materia precedenti factum quid, uide  ne diuersa pars ideo contendat ex materia omnia facta, quia proinde non aperte significatum sit, ex nichilo quid factum. Plane retorqueri quedam facile possunt: non statim et ex equo admitti, ubi diuersitas causse est. Dico enim, etsi non aperte Scriptura pronuntiauit ex nichilo facta omnia, sicut nec ex materia, non tantam fuisse necessitatem aperte significandi de nichilo facta omnia, quanta esset, si ex materia facta fuissent. Quoniam quod fit ex nichilo, eo ipso dum non ostenditur ex aliquo factum, manifestatur ex nichilo factum:  et non periclitatur ne ex aliquo factum existimetur, quando non demonstretur ex quo sit factum. Quod autem ex aliquo fit, nisi hoc ipsum aperte declaratur ex aliquo  factum, dum illud ex quo factum sit non ostenditur  , periclitabitur primo uideri ex nichilo factum, quia non editur ex quo sit factum. Dehinc, etsi ea sit conditione, ut non possit uideri non ex aliquo  , proinde periclitabitur, ex alio longe factum uideri, quam ex quo factum est, dum non proponitur unde  sit factum. Ita, si ex nichilo Deus cuncta fecisse non potuit, etsi  Scriptura non adiecisset illum ex nichilo fecisse ; ex materia eum fecisse omni modo debuit edixisse, si et ex  materia fecisset, quia illud in totum habebat intelligi, etsi non significaretur: at istud in dubio, nisi significaretur.



CAPUT XXII.

Atque adeo Spiritus Sanctus hanc Scripture sue rationem constituit, ut cum quid ex aliquo sit, et unde sit referat.  Fruticet  , inquit, terra herbam feni, seminantem semen secundum genus, et secundum similitudinem, et lignum fructuosum faciens fructum, cuius semen in ipso in similitudinem. Et factum est sic. Et produxit terra herbam feni seminantem semen secundum genus, et lignum fructuosum faciens fructum, cuius semen in ipso in similitudinem. Et rursus: Et dixit  Deus:  Producant aque repentia animarum uiuarum, et uolatilia uolantia super terram per firmamentum celi. Et factum est sic. Et fecit Deus cetos magnos, et omnem animam animalium repentium, que produxerunt aque secundum genus ipsorum. Item post hec: Et dixit Deus: Producat terra animam uiuentem secundum genus, quadrupedia et repentia, et bestias terre, secundum genus ipsorum . Si ergo ex iam factis rebus, alias res Deus proferens, ostendit per prophetam, et dicit quid unde protulerit (quamquam possimus unde  illas prolatas estimare [: si tantam curam instructionis nostre insumpsit Spiritus sanctus, ut sciremus quid unde processerit, nonne  proinde nos et  de celo et de terra compotes reddidisset, significando unde ea esset operatus, si de aliqua materia origo constaret illorum? ut tanto magis ex nichilo ea uideretur operatus, quanto nichil adhuc  erat factum, ex quo operatus uideretur. Itaque sicut ea que de aliquo prolata sunt, ostendit unde prolata sint: ita que non ostendit unde prolata sint, ex nichilo prolata confirmat. Igitur in principio Deus fecit celum et terram.  Adoro Scripture plenitudinem, qua  mihi et factorem manifestat et facta. In Euangelio uero amplius et ministrum atque  arbitrum rectoris inuenio sermonem. An autem de aliqua subiacenti materia facta sint omnia, nusquam adhuc legi. Scriptum esse doceat Hermogenis officina. Si non est scriptum, timeat  ue illud, adiicientibus aut detrahentibus destinatum .



CAPUT XXIII.

Sed ex sequentibus argumentatur, quia scriptum sit: Terra autem erat inuisibilis et incomposita.   Nam et terre  nomen redigit in materiam  , quia terra sit que facta est ex illa. Et erat in hoc dirigit, quasi que semper retro fuerit innata et infecta.  Inuisibilis autem et rudis, quia informem et confusam et inconditam uult fuisse materiam. Has quidem opiniones eius singillatim  reuincam, sed interim uolo sic ei respondere. Putamus  his articulis materiam demonstrari. Numquid tamen, quia erat ante omnia, et tale aliquid esse ex ea factum Scriptura significat? Atquin nichil tale significat. Fuerit licet materia, quantum sibi licet, uel potius Hermogeni: potuit et fuisse, et tamen nichil Deus ex illa fecisse, uel quia non decebat Deum alicuius eguisse, certe quia nec ostenditur quicquam ex materia fecisse. Sine caussa ergo esset, inquis. Non  plane adeo sine caussa. Nam etsi mundus non est factus ex illa, sed heresis facta est, et quidem hoc impudentior, quod non ex materia facta est heresis, sed materiam ipsam potius heresis fecit.



CAPUT XXIu.


Reuertor nunc ad singulos articulos, per quos putauit significatam esse materiam. Et primo de nominibus expostulabo. Horum enim alterum legimus, quod est terre: alterum non inuenimus, quod est materie. Quero ergo, cum materie nominatio non exstet in Scriptura, quomodo ei etiam terre appellatio accommodetur in alio iam genere substantie nota? Quo magis materie quoque nominatio extitisse debuerat, consecuta etiam terre appellationem, ut scirem terram commune cum materia esse nomen, ne illud ei soli substantie uindicarem, cuius et proprium, in qua magis notum est  , uel ne illud in quamcumque aliam speciem, nec utique omni materie communicare possem, si uellem. Cum enim non  exstat proprium uocabulum eius rei cui commune uocabulum adscribitur, quanto non comparet cui adscribatur, cuicumque alii poterit adscribi. Ita Hermogenes, etsi materiam ostenderet nominatam, deberet eamdem probare terram quoque cognominatam, ut ita utrumque illi uocabulum uindicaret.



CAPUT XXu.

uult igitur duas proponi terras in ista scriptura: unam, quam in principio Deus fecit; aliam, materiam, ex qua fecit, de qua dictum sit: Terra autem erat inuisibilis et rudis. Utique si queram ex duabus que, cui nomen terre accommodare debeat  , dicetur, hanc que facta sit ex illa ex qua facta est, uocabulum deriuasse, quia uerisimilius sit ab origine sobolem potius, quam originem a sobole uocitari.  Hoc si ita est, alia nobis obuoluitur questio, an competat terram hanc quam Deus fecit, ex illa ex qua fecit, cognomentum deriuasse. Audio enim apud Hermogenem ceterosque materiarios hereticos, terram quidem illam informem et inuisibilem et rudem fuisse:  hanc uero nostram proinde et formam, et conspectum, et cultum, a Deo consecutam. Aliud ergo factam quam erat ea ex qua facta est. Porro aliud facta, non potuit cum ea denominatione  sociari, a cuius conditione desciuerat. Si nomen proprium materie illius fuit terra, hec que non est materia, aliud scilicet facta, terre quoque non capit nomen alienum, et statu suo  extraneum. Sed materia facta, id est terra  , habuit cum sua origine consortium nominis, sicut et generis. Non adeo  . Nam et testam, licet ex argilla confectam  , iam non argillam uocabo, sed testam:  et electrum, licet ex auro et argento federatum,  nec argentum tamen nec aurum appellabo,  sed electrum: a cuius habitu quid  diuertit, pariter et a uocatu eius recedit,  appellationis, sicut et conditionis proprietate. Quam autem transierit de statu terre illius, id est materie, ista terra, uel eo palam est, quod hec apud Genesim testimonium boni accipit: Et uidit Deus quia bonum: illa autem apud Hermogenem in originem et caussam malorum deputatur. Postremo, si ideo hec terra, quia et illa, cur non et materia hec quoque, quia illa? Imo iam et celum et omnia, si ex materia constant, et terre et materie uocari debuerunt. Satis ista de terre nomine (in quo materia [ quod nomen unius elementi omnes sciunt, natura primum, deinde  Scriptura docente,  nisi et  Sileno illi apud Midam regem adseueranti de alio orbe, credendum est,  auctore Theopompo. Sed et deos multos idem refert.



CAPUT XXuI.

 Nobis autem unus Deus et una est terra, quam in principio Deus fecit, cuius ordinem incipiens Scriptura decurrere, primo factam eam edicit, dehinc qualitatem ipsius edisserit, sicut et celum primo  factum professa: In principio fecit Deus celum, dehinc dispositionem eius superinducit:  Et separauit inter aquam que erat infra firmamentum , et que super firmamentum, et uocauit Deus firmamentum celum, ipsum quod in primordio fecerat. Proinde et de homine: Et fecit Deus hominem: ad imaginem Dei fecit illum . Dehinc qualiter fecerit reddit: Et finxit Deus hominem de limo terre, et adflauit in faciem eius flatum uite, et factus est homo in animam uiuam . Et utique sic decet narrationem inire, primo prefari, postea prosequi, nominare, deinde describere. Alioquin uanum, si eius rei cuius nullam premiserat mentionem, id est materie, ne ipsum quidem nomen, subito formam et habitum promulgauit  : ante enarrat qualis esset, quam an esset;  ostendit figuram deformati; nomen abscondit. At quanto credibilius secundum nos eius rei dispositionem Scriptura subiunxit, cuius institutionem simulque nominationem premisit. Quam denique integer sensus est: In principio Deus fecit celum et terram, terra autem erat inuisibilis et rudis , quam Deus scilicet fecit, de qua Scriptura cum maxime ediderat  . Nam et autem ipsum, uelut fibula coniunctiue particule ad connexum narrationi oppositum est  , terra autem. Hoc enim uerbo reuertitur ad eam de qua supra dixerat, et alligat sensum.  Adeo aufer hinc autem, et soluta compago est, ut tunc possit de alia terra dictum uideri, Terra erat inuisibilis et rudis.



CAPUT XXuII.

  Sed tu supercilia  capitis, nutu  digiti accommodato, altius tollens, et quasi retro iactans: Erat, inquis  , quasi semper fuerit, scilicet innata et infecta, et idcirco materia credenda. At ego sine ullo lenocinio pronuntiationis simpliciter respondebo, de omni re posse dici erat, etiam de ea que facta, que nata sit, que aliquando non fuerit, et que materia non sit. Omne enim quod habet esse, unde habeat  , siue per initium, siue sine initio  ,  hoc ipso quod est, etiam erat dicetur. Cui competit prima uerbi positio in definitionem, eiusdem etiam declinatio uerbi decurret in relationem. Est, definitionis caput; erat, relationi facit  . He sunt argutie et subtilitates hereticorum, simplicitatem communium uerborum torquentes in questionem  . Magna scilicet questio est, si erat terra, que facta est. Sane discutiendum an ei competat inuisibilem et rudem fuisse que facta est, an ei ex qua facta est, ut eiusdem sit erat, cuius et quod erat  .



CAPUT XXuIII.

Atquin non tantum probabimus istum habitum huic terre competisse, sed et illi alii non competisse. Nam si nuda materia  Deo subiacebat, nullo scilicet elemento obstruente, si quidem nondum quicquam  erat preter ipsam et Deum; utique inuisibilis esse non poterat. Quia etsi tenebras uolet in substantia fuisse materie , etiam homini tenebre uisibiles sunt. Hoc enim ipsum quod sunt tenebre, uidetur, nedum Deo. Et utique si inuisibilis esset, nullo modo cognosceretur qualitas eius. Unde ergo compertus est Hermogenes informem et confusam et inconditam  illam fuisse, que ut inuisibilis latebat:  aut si hoc a Deo reuelatum est, probare debet. Sic et an rudis dici potuerit, expostulo. Certe enim rude illud est quod imperfectum est. Certe imperfectum non potest esse, nisi quod factum est. Quod enim minus factum est, imperfectum est. Certe, inquis. Ergo materia que facta non erat in totum imperfecta esse  non potuit. Que imperfecta non fuit, etiam rudis non fuit. Initium non habens quia facta non fuit, carnit et rudimento. Initii enim accidens est rudimentum. Terra uero que facta est, meruit et rudis dici. Statim enim ut facta est, habuit imperfecte locum, ante perfectionem.



CAPUT XXIX.

Si quidem omnia opera sua Deus ordine consummauit, incultis  primo elementis  , depalans  quodammodo mundum;  dehinc exornatis uelut dedicans. Nam et lumen non statim splendore solis impleuit, et tenebras non statim solatio lune temperauit, et celum non statim sideribus stellisque signauit, et maria  non statim belluis frequentauit, et ipsam terram non statim uaria fecunditate dotauit: sed primo esse ei contulit; dehinc non in uacuum esse suppleuit. Sic enim et Isaias: Non in uacuum, ait, fecit illam,  sed inhabitari . Postea ergo quam facta est, futura etiam perfecta, interim erat inuisibilis et rudis. Rudis quidem, hoc quoque ipso quod inuisibilis, ut nec uisui perfecta, simul et ut de reliquo nondum instructa. Inuisibilis uero, ut adhuc aquis, tamquam munimento  genitalis humoris, obducta: qua forma,  etiam adfinis eius caro nostra producitur. Nam et Dauid ita canit: Domini est terra et plenitudo eius, orbis terre  , et omnes qui habitant in illa. Ipse super maria fundauit eam, et super flumina preparauit eam . Segregatis enim aquis in cauationem  sinuum,  emicantior facta est arida, que antehac aquis tegebatur. Exinde itaque et uisibilis efficitur, dicente Deo: Congregetur aqua in congregationem  unam, et uideatur arida. uideatur inquit, non, fiat. Iam enim facta erat,  sed inuisibilis usque tunc uideri sustinebat. Arida autem, quod erat futura ex diuortio  humoris, tamen terra. Et uocauit Deus aridam terram, non materiam. Sic et perfectionem postea consecuta, desinit rudis haberi, cum pronuntiat Deus:  Fruticet terra herbam feni  seminantem semen secundum genus, et secundum similitudinem, et lignum fructuosum faciens fructum, cuius semen in ipso in similitudinem. Item: Producat terra animam uiuam secundum genus, et quadrupedia, et repentia, et bestias terre secundum genus. Impleuit igitur ordinem suum Scriptura diuina. Quam enim  predixit inuisibilem et rudem, ei et uisionem reddidit et perfectionem. Non alia autem materia erat inuisibilis et rudis. Ergo  materia erit postea uisibilis et perfecta. uolo itaque uidere materiam; uisibilis enim facta est. uolo et perfectam eam recognoscere, ut ex illa etiam feni herbam, et ex illa decerpam lignum fructuosum  ; et ex illa animalia usui meo famulentur. Sed materia quidem nusquam: terra uero, hec  , id est coram. Hanc uideo, hac perfruor, ex quo inuisibilis et rudis esse desiit, de qua manifestissime Isaias: Hec dicit Dominus qui fecit celum . Iste Deus qui demonstrauit terram, et fecit illam. Certe eamdem demonstrauit. quam et fecit. Quomodo demonstrauit? Utique dicendo: uideatur arida. Quare uideri iubet, nisi quia  retro non uidebatur? ut si quoque eam non in uacuum fecisset faciendo uisibilem, et ita habilem  . Et sic per omnia probatur nobis hanc quam incolimus, eamdem et factam esse a Deo et ostensam, nec aliam fuisse rudem et inuisibilem, quam que et facta et ostensa est; atque ita, terra autem erat inuisibilis et rudis, ad eam pertinet quam Deus cum celo separauit.



CAPUT XXX.

Sic et sequentia coniecturam Hermogenis instruere uidebuntur: Et tenebre super abyssum, et spiritus Dei super aquas ferebatur ; quasi et he confuse substantie, massalis illius molis argumenta portendant. Atquin singillatim definiens tenebras, abyssum, spiritum Dei, aquas, nichil confusum, nec in confusione incertum estimari facit tam diuisa  relatio  certorum et distinctorum elementorum. Hoc quidem amplius, cum situs proprios eis adscribit, tenebras super abyssum, spiritum super aquas, negauit confusionem substantiarum, quarum demonstrando dispositionem, demonstrauit etiam distinctionem. uanissimum  denique  , ut materia que informis  inducitur, de tot formarum uocabulis informis adseueretur, non edito quid sit illud corpus confusionis, quod unicum utique credendum est, si informe est: uniforme etenim quod informe est. Informe autem, quod ex uarietate confusum est, unam habeat necesse est speciem; quod non habet  speciem, dum ex multis unam habet speciem. Ceterum, aut habebat in se species istas materia, de quarum uocabulis intelligenda esset  , tenebras dico, et abyssum, et spiritum, et aquas, aut non habebat. Si enim  habebat, quomodo inducitur non habens formas? Si non habebat quomodo agnoscitur  .



CAPUT XXXI.

Sed et illud utique captabitur: de celo solo et de terra ista Scripturam  significasse, quod eam  in principio Deus fecerit, de speciebus autem supradictis nichil tale: et ideo eas que facte non significentur, ad infectam materiam pertinere. Respondebimus huic quoque scrupulo. Scriptura diuina satis dissereret  , si summas ipsas rerum a Deo factas commendasset celum et terram, habentes utique suggestus suos proprios, qui in ipsis summis intelligi possent. Suggestus autem celi et terre primo tunc fuerint tenebre, et abyssus, et spiritus, et aque. Nam terre quidem suberat abyssus et tenebre. Si enim abyssus infra terram, tenebre autem super abyssum, sine dubio et tenebre et abyssus infra terram. Celo uero spiritus et aque subiacebant: nam si aque super terram, que eam texerant, spiritus autem super aquas, pariter et spiritus et aque  super terram. Que uero super terram, ea utique infra celum. Et sicut terra abysso et tenebris, ita et celum spiritui et aquis incubabat, et complectebantur  . Et ita nouum non est, ut id solum quod continet nominetur, qua summale: in isto autem intelligatur  et quod continetur, qua portionale. Ecce, si dicam, Ciuitas exstruxit theatrum et circum: scena autem erat talis et talis,  et statue super Euripum  , et obeliscus super omnia  ferebatur: quia non et has species edixerim factas a ciuitate, non erunt ab ea cum circo et theatro? an ideo non adieci factas has quoque species, quia inerant eis que facta predixeram, et inesse quibus inerant, intelligi poterant? Sed uacet hoc exemplum, ut humanum: aliud de auctoritate Scripture ipsius arripiam. Fecit, inquit, Deus hominem de terra, et adflauit in faciem eius flatum uite, et factus est homo in animam uiuam. Faciem quidem eius hic nominat, sed nec ipsam factam a Deo dixit: costam uero  et ossa, et carnem, et oculos, et sudorem, et sanguinem  postea loquitur, que nec tunc facta a Deo significauit. Quid respondebit Hermogenes? Numquid et membra hominis ad materiam pertinebunt, quia non nominatim facta referuntur? An et hec in hominis factitatione  censentur? Proinde membra erunt  celi et terre abyssus et tenebre, spiritus et aque. In corporibus enim membra sunt facta: in corporibus et membra sunt nominata. Nullum elementum non membrum est eius elementi quo continetur: omnia autem elementa celo aut terra continentur.



CAPUT XXXII.

Hec responderim pro scriptura presenti, quatenus hic solorum corporum factitationem commendare  uidetur celi et terre. Sciuit  esse qui ultro in corporibus et membra cognoscerent, et ideo compendio  usa est. Prouidit tamen et hebetes et insidiosos, qui dissimulato tacito intellectu, ipsis quoque membris uerbum factitationis significatorium  exigerent. Itaque et propter istos singulas species factas docet aliis in locis  . Habes Sophiam, Prior autem abysso  genita sum, dicentem: ut credas abyssum quoque genitam, id est factam, quia et filios facimus, licet generemus. Nihil interest facta an nata sit abyssus, dum initium detur illi, quod non daretur si materie subiecta esset  . De tenebris uero ipse Dominus per Isaiam: Ego qui struxi lucem et feci tenebras . De spiritu eque Amos: Qui solidat tonitruum et condit spiritum, et annuntiat in homines Christum suum : eum spiritum conditum ostendens, qui in terras conditas deputabatur, qui super aquas ferebatur, librator, et adflator, et animator uniuersitatis: non, ut quidam putant, ipsum Deum significari spiritum, quia Deus spiritus.  Neque enim aque Dominum sustinere sufficerent; sed eum spiritum dicit de quo etiam uenti constiterunt,  ut ait per Isaiam: Quia spiritus a me exiuit et flatum omnem ego feci . Item de aquis eadem Sophia: Et cum firmos ponebat fontes  eius que sub celo est, ego eram modulans cum ipso . Cum ergo et eas species probamus a Deo factas, etsi in Genesi tantummodo nominantur sine factitationis mentione, respondebitur fortasse ex diuerso: Plane factas eas, sed ex materia: ut stylus quidem Moysi, Et tenebre super abyssum, et spiritus Dei super aquas ferebatur, materiam sonet: cetere uero Scripture, que ex materia facte sint  species, in disperso demonstrent. Ergo sicut terra de terra, ita et abyssus ex abysso, et tenebre ex tenebris, et spiritus et aque ex spiritu et aquis  constiterunt. Et sicut supra diximus, non potuit informis fuisse materia,  si species habebat, ut et alie ex ea sint confecte; nisi quod non alie, sed ipse ex semetipsis: siquidem non capit diuersas fuisse que iisdem nominibus eduntur, quo iam operatio diuina otiosa uideri possit, si que  erant fecit: cum generosior esset   , que non erant facta, si fierent. Igitur ut concludam, aut materiam tunc significauit Moyses  cum scribit: Et tenebre super abyssum, et spiritus Dei super aquas ferebatur: aut cum he species alibi postea demonstrantur facte a Deo, debuerunt eque demonstrari ex materia, quam Moyses premiserat, facte: aut si species istas, et non materiam significauit Moyses, ubi materia demonstrata sit quero.



CAPUT XXXIII.

Sed dum illam Hermogenes inter colores suos inuenit (inter Scripturas enim Dei inuenire non potuit  , satis est quod omnia et facta a Deo constat, et ex materia non constat: que etiam si fuisset, ipsam quoque a Deo factam credidissemus, quia nichil  innatum preter Deum prescribentes, obtineremus. In hunc usque articulum locus est retractatui, donec ad Scripturas prouocata deficiat, exhibitio materie. Expedita summa est: nichil inuenio factum nichil ex nichilo, quia quod factum inuenio, non fuisse cognosco. Etiamsi quid ex aliquo factum est, ex facto habet censum, ut ex terra herba, et fructus, et pecudes, et figuratio hominis ipsius, ut ex aquis natatiles et uolatiles anime. Huiusmodi origines rerum ex his prolatarum, potero materias appellare; sed factas a Deo et ipsas.



CAPUT XXXIu.

Ceterum, omne ex nichilo constitisse, illa postremo diuina  dispositio suadebit, que omnia in nichilum redactura est. Si quidem et celum conuoluetur ut liber , imo nusquam fiet cum ipsa  terra, cum qua primordio factum est . Celum et terra preteribunt, inquit.  Celum primum, et terra prima abierunt, et locus non est inuentus illis , quia scilicet quod et finit, locum amittit. Sic et Dauid, Opera manuum tuarum  celi et ipsi peribunt . Nam etsi mutabit  illos uelut opertorium, et mutabuntur; sed mutari, perire est pristino statui, quem  dum mutantur, amittunt.  Et stelle quidem de celo ruent, sicut  fici arbor, cum ualido commota uento, acerba sua amittit . Montes uero tamquam cera liquescent a conspectu Domini : cum surrexerit scilicet confringere terram . Sed et paludes, inquit, arefaciam; et querent aquam, nec inuenient : etiam mare hactenus   . Que omnia etsi alter putauerit spiritaliter interpretanda, non tamen poterit auferre ueritatem ita futurorum, quomodo scripta sunt. Si que enim figure sunt, ex rebus consistentibus fiant necesse est, non ex uacantibus: quia nichil potest  alii similitudinem de suo prestare  , nisi sit ipsum quod tali similitudine prestet. Reuertor igitur ad caussam, definientem omnia ex nichilo edita, in nichilum peruentura. Ex eterno enim, id est ex materia, nichil Deus interibile fecisset, nec ex maioribus minora condidisset, cui magis congruat ex minoribus maiora producere, id est ex interibili eternum, quod et carni nostre pollicetur, cuius uirtutis et potestatis sue  hunc iam arrhabonem uoluit in nobis collocasse, ut credamus etiam illum uniuersitatem ex nichilo uelut emortuam, que scilicet non erat  , in hoc ut esset, suscitasse.



CAPUT XXXu.

De cetero uero statu materie, etsi non est retractandum, prius enim erat ut eam esse constaret, tamen ac si constiterit, persequendus est ordo: quo  magis eam non esse constet, cuius nec reliquus status consistat, simul ut contrarietates suas agnoscat Hermogenes. Prima, inquit, facie uidetur nobis incorporalis esse materia: exquisita autem ratione recta, inuenitur neque corporalis, neque incorporalis. Que est ista ratio recta, que nichil recti renuntiat, id est nichil certi? Nisi fallor enim, omnis res aut  corporalis aut incorporalis  sit necesse est  certe post corporale et incorporale nichil tertium. Age nunc sit et tertium, quod illa recta ratio Hermogeniana compererit, que neque corporalem neque incorporalem materiam facit: ubi est? quale est? quid uocatur? quid describitur? quid intelligitur? Tantum hoc ratio renuntiauit, nec corporalem materiam nec incorporalem.



CAPUT XXXuI.

Sed ecce contrarium subiicit, aut alia fortasse ratio ei occurrit, ex parte corporalem renuntians materiam, et ex parte incorporalem. Iam ergo ne neutrum sit, utrumque materia censenda est? Erit enim  corporalis et incorporalis aduersus renuntiationem recte rationis  illius, plane rationem non reddentis sententie sue, sicut nec alia reddit. Corporale enim materie uult esse, de quo corpora edantur: incorporale uero, inconditum motum eius. Si enim, ait, corpus tantummodo esset, nichil ei incorporale appareret, id est motus. Si uero in totum incorporalis fuisset, nullum corpus ex ea fieret.  Quanto hec rectior ratio! nisi quod si tam rectas lineas ducis, Hermogenes, quam ratio ista  , pictor te bardior non est. Quis enim tibi concedit motum in secundam partem substantie deputare? cum substantiua res non sit, quia nec corporalis; sed accidens si forte, substantie et corporis, ut actus, et pulsus, ut lapsus, ut casus, ita et motus. Nam siue a semetipso quid mouetur, actus eius est motus, certe pars substantie non est  sicut tu motum substantiam facis materie incorporalem. Omnia denique mouentur, aut a semetipsis, ut animalia; aut ab aliis,  ut inanimalia  : tamen nec hominem, nec lapidem et corporalem et incorporalem dicemus, quia et corpus habeat et motum, sed unam omnibus formam solius corporalitatis, que substantie res est: si qua incorporalia  eis adsunt,  aut actus, aut passiones, aut officia,  aut libidines eorum, non portiones deputamus. Quo ergo facit, portionem materie in motum disponere, qui non ad substantiam pertinet, sed ad substantie habitum? Quid enim si immobilem placuisset tibi inducere materiam, numquid immobilitas secunda pars forme uideretur? Sic itaque nec motus:  sed de motu et alibi licebit  .



CAPUT XXXuII.

Nunc enim uideo te ad aliam  rursus rationem reuerti, que tibi nichil certi renuntiare consueuit. Nam sicut  nec corporalem nec incorporalem infers  materiam, ita nec bonam nec malam allegas  : et proinde superargumentans  : »Si enim,  inquis, esset bona que semper hoc fuerat, non desideraret compositionem Dei: si esset natura mala, non accepisset translationem in melius: nec quicquam compositionis sue applicuisset illi Deus tali natura: in uacuum  enim laborasset.« uerba hec tua sunt: quorum te et alibi meminisse oportuerat, ne quid his contrarium inferres. Sed quoniam de mali et boni ambiguitate super materiam in preteritis aliquid tractauimus  , nunc ad presentem et solam propositionem et argumentationem tuam respondebo. Nec dicam, et hic te certum aliquid debuisse pronuntiasse aut bonam, aut malam  , aut tertium aliquid: sed de his  quod tibi libuit pronuntiasse, custodisse. Rescindis enim quod pronuntiasti nec bonam nec malam: quia cum  dicis: Si esset bona, non desideraret componi a Deo, malam portendis: et cum apponis: Si esset mala natura, non admitteret in melius translationem, bonam subostendis  : atque ita et boni et mali affinem constituisti  , quam nec bonam nec malam pronuntiasti. Ut autem  argumentationem, qua putasti te propositionem tuam confirmaturum, retundam, oppono etiam illud: Si bona fuisset materia semper, quare non desiderasset in melius reformari?  Quod bonum, non desiderat, aut non optat, aut non capit  profectum? ut fiat de bono melius. Aeque, si mala natura fuisset, quare non potuerit a Deo conuerti, ut a potentiore, ut ab eo qui lapidum quoque naturam conuertere ualeat in filios Abrahe ? Nempe ergo non tantum comparas Deum  materie, sed et subiicis, a quo natura materie deuinci et edomari  in melius non potuisset. Sed et quam hic non uis natura malam, alibi te confessum negabis.



CAPUT XXXuIII.

De situ materie id tracto, quod et de motu  , ut peruersitatem tuam traducat. Subiacentem facis Deo materiam, et utique locum illi qui sit infra Deum. In loco ergo materia. Si in loco, ergo intra locum: si intra locum, ergo determinatur a loco, intra  quem est: si determinatur, habet lineam extremam, quam  , quantum proprie pictor, agnoscis finem esse omni rei, cuius linea extrema est. Non ergo erit infinita materia, que dum in loco est  , a loco  determinatur, et dum determinatur ab illo, extrema eum linea patitur. At tu infinitam facis, dicens: Infinita est autem, eo quod semper est. Et si quis discipulorum tuorum uoluerit argumentari, quasi infinitatem  euo, non modo  corporis intelligi uelis: atquin corporaliter infinitam, corporaliter  immensam et incircumscriptam, sequentia ostendunt. Unde, inquis, nec tota fabricatur, sed partes eius. Adeo corpore infinita, non tempore est. Et obduceris  , corpore eam infinitam faciens, cum locum ei adscribens, intra locum et extremam loci lineam includis. Sed  tamen, cur non totam eam formauerit Deus, non scio nisi qua aut inualidus, aut inuidus. Itaque  dimidium eius que non tota formata sit quero, ut qualis tota fuerit agnoscam. Debuerat enim Deus ut exemplarium  antiquitatis ad gloriam operis palam fecisse.



CAPUT XXXIX.

Sit nunc definitiua, sicut rectius tibi uidetur, per demutationes  suas et translationes: sit et comprehensibilis, ut que fabricatur, inquis, a Deo, quia et conuertibilis, et demutabilis, et dispartibilis. Demutationes enim eius, inquis, dispartibilem eam ostendunt  . Et hic a lineis tuis excidisti  , quibus circa personam Dei usus es, prescribens Deum  illam non ex semetipso fecisse, quia in partes uenire non posset qui sit eternus et manens in euum, ac per hoc immutabilis et indiuisibilis. Si et materia eadem eternitate censetur, neque initium habens neque finem, eadem ratione non poterit pati dispertitionem et demutationem, qua  nec Deus. In eternitatis consortio posita, participet cum illo  necesse est et uires, et leges et conditiones eternitatis. Aeque  cum dicis: Partes autem eius omnia simul ex omnibus  habent, ut ex partibus totum dignoscatur: utique eas partes intelligi uis, que ex illa prolate sunt, que hodie uidentur a nobis. Quomodo ergo omnia ex omnibus habent, utique ex pristinis, quando que hodie uidentur, aliter habeant quam pristina fuerunt?



CAPUT XL.

Dicis in melius reformatam materiam, utique  de deterioribus: et uis meliora deteriorum exemplarium ferre. Confusa res erat, nunc uero composita est: et uis ex compositis incomposita preberi. Nulla res speculum alterius rei  , id est non cequalis. Nemo se apud tonsorem  pro homine mulum inspexit, nisi si qui putat in hac exstructione mundi, disposite iam et compte  , informem et incultam materiam respondere. Quid hodie informe in mundo,  quid retro  speciatum in materia, ut speculum sit mundus materie? Cum ornamenti nomine sit penes Grecos mundus  , quomodo inornate materie imaginem  refert  , ut dicas totum eius partibus cognosci? Certe ex illo toto erit etiam hoc, quod non uenit in deformationem. Et supra edidisti non totam eam fabricatum  . Igitur uel hoc rude et confusum et incompositum  non potest in expolitis et distinctis et compositis recognosci, que nec partes materie appellari conuenit, cum a forma eius ex mutatione diuisa recesserunt.



CAPUT XLI.

Reuertor ad motum, ut ubique te lubricum ostendam. Inconditus, et confusus, et turbulentus fuit materie motus. Sic enim et olle undique ebullientis similitudinem apponis  . Et quomodo alibi alius a te adfirmatur? cum enim uis materiam nec bonam nec malam inducere. Igitur, subiacens materia equalis momenti  habens motum, neque ad bonum, neque ad malum plurimum uergit. Si equalis momenti, iam non turbulentus, nec cacabacius  , sed compositus et temperatus  ; scilicet, qui inter bonum et malum suo arbitrio agitatus, in neutram tamen partem pronus et preceps, medie, quod aiunt, agine   equilibrato impetu ferebatur. Hec, inquies, non est, hec turbulentia  et passiuitas  non est; sed moderatio, et modestia, et iustitia motationis   neutram in partem inclinantis  . Plane, si huc et illuc, aut in alterum magis proclinaret  , tunc inconcinnitatis, et inequalitatis, et turbulentie denotari mereretur. Porro, si neque ad bonum, neque ad malum pronior erat motus, utique inter bonum et malum agebatur: ut ex hoc quoque materiam  determinabilem adpareat, cuius motus nec malo nec bono pronus  , eo quod in neutrum uergebat  , intra utrumque ab utroque pendebat  ,  et hoc nomine ab utroque determinabatur. Sed et bonum et malum in loco facis, cum dicis motum materie in neutrum eorum fuisse propensum: materia enim que in loco erat, neque huc neque illuc deuergens, in loca non deuergebat in quibus erat bonum et malum. Dans autem locum bono et malo, corporalia ea facis, faciendo localia; quia que locum habent, prius est ut corporalia sint. Denique incorporalia proprium locum non haberent, nisi in corpore, cum corpori accidunt. Ad bonum autem et malum non deuergente materia, ut aut corporalia aut localia non deuergebat. Bonum ergo et malum, erras, si substantias esse uis. Substantias enim facis quibus loca assignas. Loca autem assignas, cum materie motum ab utraque regione suspendis.



CAPUT XLII.


Dispersisti omnia, ne de proximo quam contraria sibi sint relucerent. At ego colligam singula, et conferam. Inconditum adseueras motum materie, eamque adiicis sectari informitatem: dehinc alibi, desiderare componi a Deo. Desiderat formationem que sectatur informitatem, aut sectatur informitatem que desiderat formationem? Non uis uideri Deum equari materie, et subiicis habere illam cum Deo communionem. Impossibile enim, inquis, non habentem illam commune aliquid cum Deo, ornari eam ab ipso. Atquin, si commune aliquid habebat cum Deo, non desiderabat exornari ab ipso, pars scilicet Dei per communionem. Aut et Deus poterat ornari a materia, habendo cum illa aliquid et ipse  commune; et iam in hoc necessitati subiicis Deum, si fuit aliquid in materia propter quod eam formaret. Commune autem inter illos facis, quod a semetipsis  et semper mouentur. Quid minus materie quam Deo adscribis? Totum consortium diuinitatis hoc erit, libertas et eternitas motus. Sed Deus composite, materia incondite mouentur. Tamen diuinum proinde, motu proinde libero et eterno. Atquin plus materie das, cui licuit sic moueri quomodo Deo non licuit.



CAPUT XLIII.

De motu et illud notauerim. Nam, secundum olle similitudinem, sic erat  , inquis, materie motus,  antequam disponeretur, concretus, inquietus, inapprehensibilis, pre nimietate certaminis. Dehinc subiicis: Stetit autem in Dei compositionem, et inapprehensibilem habuit conditum  motum, pre tarditate inconditi motus. Supra certamen motui  adscribis, hic tarditatem. Nam de natura materie quoties cadas, accipe  . Supra dicis: Si autem esset materia natura mala, non accepisset translationem in melius, nec Deus aliquid compositionis accommodasset illi; in uacuum enim laborasset. Finisti igitur duas sententias, nec materiam natura malam, nec naturam eius a Deo potuisse conuerti. Horum immemor, postea infers  : At ubi accepit compositionem a Deo et ornata est, cessauit a natura. Si in bonum reformata est, utique de malo reformata est; Et si  per compositionem Dei cessauit a natura mali, natura cessauit ergo, et mala fuit natura ante compositionem, et desinere potuit a natura post reformationem.



CAPUT XLIu.

Sed et qualiter operatum facias Deum, sequitur ut ostendam. Plane a philosophis recedis, sed tamen et a prophetis. Stoici enim uolunt Deum sic per materiam decucurrisse, quomodo mel per fauos. At tu: Non, inquis, pertransiens illam facit mundum, sed solummodo apparens et appropinquans ei, sicut facit qui decor  solummodo apparens, et magnes lapis solummodo appropinquans. Quid simile Deus fabricans mundum, et decor uulnerans animum, aut magnes adtrahens ferrum? Nam etsi apparuit Deus  materie, sed non uulnerauit illam, quod decor animam: et si adpropinquauit, sed non cohesit illi, quod magnes ferro. Puta nunc exempla tua competere. Certe, si apparendo et appropinquando materie, fecit ex illa Deus mundum, utique ex quo apparuit fecit, et ex quo appropinquauit. Ergo quando non fecerat retro, nec apparuerat illi, nec adpropinquauerat. Et cui credibile est, Deum non apparuisse materie? uel qua consubstantiali sue per eternitatem? ab ea longe fuisse quem credimus ubique esse, et ubique apparere  ? cui etiam  inanimalia et incorporalia laudes canunt apud Danielem . Quantus hic locus, in  quo Deus a materia tantum distabat, ut neque adpareret neque adpropinquaret ante mundi molitionem? Credo, peregrinatus est ad illam de longinquo, cum primum ei uoluit adparere et adpropinquare.



CAPUT XLu.

At enim prophete et apostoli non ita tradunt mundum a Deo factum, apparente solummodo et appropinquante materie, qui nec materiam ullam nominauerunt, sed primo Sophiam conditam initium  uiarum in opera ipsius : dehinc et sermonem prolatum, per quem omnia facta sunt, et sine quo factum est nichil . Denique sermone eius celi confirmati sunt, et spiritu ipsius uniuerse uirtutes eorum . Hic est Dei dextera et manus ambe per quas operatus est ea  que  molitus est . Opera enim manuum tuarum, inquit, celi ; per quas et mensus est terram, et palmo celum  . Noli ita  Deo adulari, ut uelis illum solo uisu et solo accessu tot ac tantas substantias protulisse, et non propriis uiribus instituisse. Sic enim et Ieremias commendat; Deus faciens terram in ualentia sua, parans orbem intelligentia sua, et suo sensu extendit celum  . He sunt uires eius, quibus enixus, totum hoc condidit. Maior est gloria eius, si laborauit. Denique septima die requieuit ab operibus . Utrumque suo more. Aut si adparens solummodo et adpropinquans fecit hunc mundum, numquid cum facere desiit, rursus  adparere et adpropinquare cessauit? Atquin magis apparere cepit, et ubique conueniri Deus, ex quo factus est mundus. uides ergo quemadmodum operatione Dei uniuersa consistunt  ,  ualentia facientis terram, intelligentia parantis orbem, et sensu extendentis celum: non adparentis solummodo, nec adpropinquantis, sed adhibentis tantos animi sui nisus, sophiam, ualentiam, sensum, sermonem, spiritum, uirtutem: que illi non erant  necessaria, si  adparendo tantummodo et adpropinquando profectus fuisset  . Hec autem sunt  inuisibilia eius, que secundum apostolum ab institutione mundi  de factis eius conspiciuntur , non materie nescio que, sed sensualia ipsius. Quis enim cognouit sensum Domini?  De quo exclamat  : O profundum diuitiarum et sophie, ut  inuentibilia iudicia eius, et ininuestigabiles uie eius! . Quid hec magis sapiunt, quam ut ex nichilo omnia facta sint? que nec inuenire nec inuestigari nisi a solo Deo possent; alioqui inuestigabilia, si ex materia sunt inuestigata et inuenta. Igitur in quantum constitit materiam nullam fuisse, ex hoc etiam quod nec talem competat fuisse qualis inducitur, in tantum probatur  omnia a Deo ex nichilo facta, nisi quod Hermogenes cumdem statum describendo materie, quo  est ipse, inconditum, confusum, turbulentum, ancipitis et precipitis et feruidi motus, documentum  artis sue dum ostendit, ipse se pinxit.





QUINTI SEPTIMII FLORENTIS TERTULLIANI ADuERSUS MARCIONEM LIBRI QUINQUE. 





Proemium.





SYNOPSIS HISTORICA.


Marcio Synope in Ponto natus est circa annum CXLuIII, imperante Antonino. Hic initio uite castitatem pre se ferens monachorum instituta professus est, parente natus catholice communionis episcopo. Postea, cum uirginem adamasset, ea abusus est. Ob hunc igitur incestum Ecclesia ab ipso parente pulsus est, uiro cum primis religioso, ac ueritatis amore flagrantissimo, et in episcopalis muneris administratione prestantissimo. Cui cum Marcio diu, multumque supplicasset, ac penitentiam postulasset, a patre precibus nullis obtinuit. Romam itaque se contulit, et seniores adiens, qui ab apostolorum discipulis edocti, adhuc supererant, ut in communionem admitteretur,  frustra petiit. Quamobrem exstimulatus inuidia, ac ira percitus, illis dixit: Ecclesiam uestram ego dissociabo, in eamque schisma sempiternum immittam; et discedens, ad impostoris Cerdonis heresim confugere in animum induxit . Cerdonis hec erant dogmata: Deum legis conditorem alium esse a Patre Domini nostri Iesu Christi; hunc bonum fuisse, illum malum; Iesum Christum ueram nostreque consubstantialem carnem non assumpsisse, nec de uirgine Maria natum fuisse. DUPIN.

Opus aduersus Marcionem conscripsit Tertullianus, postquam in Montanistarum errorem lapsus est, ut  apparet ex illis uerbis : Nubendi iam modus ponitur, Paracleto auctore, unum in fide matrimonium prescribitur, et dum nouas prophetias commemorat, et de quibusdam reuelationibus loquens scribit : De quo inter nos, et psychicos questio est; que profecto distinctio, communionis designat diuersitatem. Hec tamen minime impediunt quin opus istud Tertulliani optimum dici queat, et ueluti thesaurus antiquioris theologie. Primum opusculum hoc eodem de argumento exarauerat, sed currenti, ut aiunt, calamo, quod postea   pleniore positione resciderat, sed et istud fraude fratris apostate sibi subreptum dicit; quam iacturam ut repararet, hocce tertium elucubrauit anno Xu Seueri imperatoris, a Christi natali CCuII. LUMPER.



TOTIUS OPERIS CONSPECTUS.

Primo itaque loco Dei unitatem et singularitatem ostendit, cum impossibile euincat duo dari suprema entia: qui enim duo potuit admittere, idem et plura;  post duo enim multitudo, unione iam excussa, numerus autem diuinitatis summa ratione constare debet. Porro Marcion, ut bina sua adstrueret principia, dicebat Creatorem esse culpandum, quippe qui malorum auctor dicendus foret, inquiente Scriptura : Ego formans pacem, et creans malum. At Tertullianus ostendit impium esse, blasphemum et temerarium de Deo dicere : Sic non debuit Deus, et sic magis debuit. Deinde Creatoris bonitatem patefacit in omnibus eius operibus elucescentem, ac presertim in primi hominis efformatione ac creatione. Deinde diuine iustitie in malorum punitione necessitatem ostendit, ad malos cercendos et ad auertenda peccata, que contra Dei mandatum et uoluntatem admittuntur  : Non enim sufficiebat bonum per semetipsum commendari, nisi uis aliqua preesset timendi, que bonum etiam nolentes appeteret, et custodire impelleret. Effrenis igitur peccandi libertas panditur peccatoribus, dum illis Deus proponitur, qui igne et tartaro punire nequit, et qui timeri non potest. et nolit . Quanto malum iniustitia, tanto bonum iustitia; bona igitur seueritas, quia iusta, si bonus iudex, id est iustus. Item cetera bona, per que opus bonum currit bone seueritatis, siue ira, siue emulatio, siue seuitia, Dei uidelicet uolitiones, quas nos hisce uocibus significamus, omnes tamen humanas a  Deo passiones procul ablegantes. Cum tamen philosophi, eorumque sectatores heretici, ne Deum inducerent siue passionibus obnoxium, siue mutabilem, et ex consequente corruptibilem et mortalem, omnino insensibilem fingebant . Bene, reponebat Tertullianus, quod Christianorum est, etiam mortuum Deum credere, et tamen uiuere in euo euorum. Stultissimi, qui de humanis diuina predicant, ut, quoniam in homine corruptorie conditionis habentur huiusmodi passiones, idcirco et in Deo eiusdem status existimentur. In quibus uerbis apparet Tertulliani euo constantem  fuisse et ratam de Christi diuinitate, ac trium Personarum unitate doctrinam. Dein, suum prosequens sermonem, subdit: Discerne substantiam, et suos ei distribue sensus tam diuersos, quam substantie exigunt, licet uocabulis communicare uideantur. Nam et dexteram, et oculos, et pedes Dei legimus; non ideo tamen humanis comparabuntur, quia de appellatione sociantur . . . Prior bonitas Dei secundum naturam, seueritas posterior secundum caussam . Primum igitur malum peccatum, quod pena subsecuta est, que  malum est; at alterius generis mala, scilicet quibus rependuntur, ceterum suo nomine bona, quia iusta, et bonorum defensoria, et delictorum inimica, atque in hoc ordine Deo digna.

Ut uero mali originem detegat, humani libertatem arbitrii constituit Tertullianus, dicens: In quo hoc ipsum imago et similitudo Dei deputaretur, arbitrii scilicet libertas et potestas. At imago semper est originali inferior, et opus inferius artifice, propterea natura sua defectibile ; et sicut Deus homini uite statum induxit, ita homo mortis statum adtraxit, et idem de angelo dicendum; Deus enim angelum fecit, qui seipsum in demonem commutauit. Et hoc pacto obiectionem soluit, ad accusandum Creatorem ex hominis et angelorum lapsu desumptam; nimirum uel  inscitie et ignorantie, si peccatum utriusque non prenouit; uel malitie, qui, cum preuiderit, non impediuit. Nam Deus et fidem et grauitatem suam in omni opere seruare debebat; conseruauit igitur opus, quale condiderat, id est libero preditum arbitrio . Si enim semel homini permiserat arbitrii libertatem et potestatem, utique fruendas eas ex ipsa institutione permiserat: posse autem peccare est huius libertatis consectarium, quod Deus permisit cum adiunctis suis, peccatis scilicet et suppliciis, que omnia postea in sue glorie ostensionem conuertit.

Postea ad Messie missionem et incarnationem progrediens, dicit  Christum non ex solis uirtutibus credendum fuisse, sed ex preuiis prophetarum de illo uaticiniis; siquidem dictum erat,  multos uenturos, et signa facturos, et uirtutes magnas edituros, nec ideo tamen admittendos. Ubi et illud animaduertit a prophetis  ideo futura interdum pro iam transactis enuntiari, quia apud Deum non sit differentia temporis, apud quem uniformem statum temporum dirigit eternitas, et diuinationi prophetice familiare est quod prospicit, dum prospicit iam uisum, atque ita iam expunctum, id est omni modo futurum demonstare. Ut uero ostenderet Deum uerum hominem fuisse, non umbratilem et phantasticum, dicit, si in Christo non fuisset uera humanitas, nec credendam in eo ueram diuinitatem : Nam, si in Christo non erat quod uidebatur, et quod erat mentiebatur, caro nec caro, homo nec homo, proinde Deus Christus, nec Deus. Cur enim non etiam Dei phantasma  portauit? An credam ei de interiore substantia, qui sit de exteriore frustratus? uerum autem hominem fuisse, omnia ostendunt que de eo in Euangeliis scripta leguntur, uidelicet et tetigisse, et tactum ab aliis fuisse; scriptum est enim tangendo infirmos eos liberasse, a peccatrice tactos eius pedes ac perfuso unguento delibutos, nec non passum, mortuum, et spiritum ab eo emissum, et post resurrectionem se carnem et ossa habere demonstrasse, iubendo ut eum tangerent et palparent; alioquin, si ueram non habuisset carnem, nec passus, nec mortuus fuisset, propterea nec resurrexisset; proinde inanis est fides nostra, inanis et predicatio apostolorum, qui falsi Dei testes inuenirentur.

 Marcioniste obiiciebant carnem assumere indignum fuisse Christo eam enim terrenam substantiam, stercoribus infertam, cloacam uterum uirginis appellabant, et partus immunda et pudenda tormenta, et puerperii spurcos, noxios, ludicros exitus late persequebantur . At hec omnia dicit Tertullianus sanctissima ac reuerenda esse opera nature, que tamen cum Marcio indigna Deo ostenderet, nichil tamen proficiet; nam non erit indignior morte natiuitas, et cruce infantia, et natura pena, et carne damnatio. Si uere ista passus est Christus, minus fuisset nasci . Ceterum, si ad certum spectemus, nulla substantia digna est quam Deus induat. Quodcumque induerit ipse, dignum facit, absque mendacio tamen; et ideo quale est ut dedecus existimauerit ueritatem potius quam mendacium  carnis? uerum, cum prenuntiatum foret de Christo, eum opprobriis saturandum et confusione operiendum, adeo ut uermis appareret et non homo, erubescere oportebat , ut dedecore eius salus nostra constaret; et quoniam homo non erubuerat lapidem et lignum adorans, eadem constantia non confusus de Christo pro impudentia idololatrie satis Deo fuerat per impudentiam fidei. Addit notum omnibus compertumque fuisse, Christum natum ex familia Dauid, cum adhuc apud Iudeos tribuum et familiarum distinctio custodiretur , et in censu reperiretur Augusti, quem testem fidelissimum Dominice natiuitatis Romana archiua custodiunt. Se Filium hominis appellauit, dum sibi potestatem tribuit peccata dimittendi, ut patesceret uerum Deum  simul esse, et hominem uerum: neque enim mentiri posset Christus, ut se Filium hominis pronuntiaret, si non uere erat; nec peccata dimittere, si uerus Deus non fuisset, hominem proinde fuisse illum quem Danielis prophetia consecutum prenuntiabat iudicandi potestatem. uerum de Christi regno loquens Tertullianus, apertissime ostendit se chiliastarum opinioni adhesisse, quod mirum non esse debet perpendenti et Montanistarum uisionibus fidem adhibuisse.

Ut rerum Creatorem accusarent Marcioniste, eo presertim utebantur artificio et dolo, quo Nouum Testamentum ueteri opponebant; et si que siue in lege, siue in prophetis uel dura uel abiectiora occurrebant, parui penderent et ceu contemptibilia exaggerarent. At Tertullianus illa duo Testamenta  non a diuerso prodiisse auctore patefaciebat, sed ab uno eodemque, qui tamen diuerso se gessit modo iuxta humani generis statum et conditionem. Primo enim Deus nonnisi tenuiora pollicitus est premia, ueluti arrhabones sublimium diuitiarum, quas illis reseruauit. Diuitias prestare Deo non incongruens dicit, per quas multa inde opera iustitie et dilectionis administrantur, sicut et alia terrena bona data et promissa in ueteri Testamento; que non minus quam celestia ad Creatorem celi et terre distribuere et elargiri pertinet . Obiecta quoque diluit desumpta ex Isrelitarum furto, quod in Aegyptios Deo iubente commisisse uidentur Hebrei, et alia ex preceptorum contradictione deprompta, uti quando illis  uetui  facere similitudinem omnium que sunt in celo, et in terra, et in aquis, et simul iussit ut serpentis enei effigiem efformarent, et Cherubim et Seraphim aurea in arce figuratum exemplum , ubi dicit imagines solius idololatrie caussa prohiberi. Sic et talionis legem ideo datam dicit, ut commissio iniurie metu uicis statim occursure repastinaretur, et licentia retributionis prohibitio esset prouocationis.

Ridebant heretici et aspernabantur que in ueteri Testamento abiectiora uidebantur, cuiusmodi sunt cruenta sacrificia , ablutionum negotiose scrupulositates et ciborum delectus. Hec autem omnia a Deo fuerunt prestituta, ut istis legalibus disciplinis occurrentibus ubique, ne ulli momento uacarent a Dei respectu . . . : ut nichil de arcanis attingam significantiis, legis  spiritualis scilicet et prophetice, et in omnibus pene argumentis figurate . »Si lex, scribit, aliquid cibis detrahit, et immunda pronuntiat animalia, que aliquando benedicta sunt, consilium exercende continentie intellige, et frenos impositos illi gule agnosce, que, cum panem ederet angelorum cucumeres, et pepones Aegyptiorum desiderabat. Agnosce simul et comitibus gule, libidini scilicet atque luxurie prospectum . . . : proinde ut et pecunie ardor restingueretur ex parte, de qua uictus necessitate caussatur, pretiosorum ciborum ambitio detracta est; postremo,  ut facilius homo ad ieiunandum Deo formaretur . . . , sacrificiorum quoque onera, et operationum, et ablutionum negotiosas scrupulositates nemo reprehendat . . . ; sed illam Dei industriam sentiat qua populum pronum in idololatriam et transgressionem, eiusmodi officiis religioni sue uoluit adstringere, quibus superstitio seculi agebatur, ut ab ea auocaret illos . Sed in ipsis commerciis uite et conuersationis humane domi ac foris, ad usque curam uasculorum omnifariam distinxit, ut istis legalibus disciplinis occurrentibus ubique, ne ulli momento uacarent a Dei respectu . . . Ad hoc beneficium, non onus legis adiuuandum prophetas ordinauit, docentes Deo digna, auferre nequitias de anima, exquirere iudicium, et cetera, que religionis essentiam et  perfectionem in uirtute et bonis operibus locatam euincunt. Longius progreditur in hac exponenda doctrina, et in lege preceptam probat caritatem, et iniuriarum ueniam, reseruata Deo uindicta, que necessaria est, ut scelesti homines in ordine contineantur . Addit Christum conditionaliter nunc fecisse diuortii prohibitionem, si ideo quis dimittat uxorem, ut aliam ducat. Denique hanc circa fidem regulam tradit , nichil temere credendum, temere porro credi, quodcumque sine originis agnitione creditur. LUMPER.



LIBER PRIMUS.





Argumentum.


 Cum prius opusculum suum ADuERSUS MARCIONEM pleniore postea compositione rescidisset Tertulianus, et eam frater quidam deinde apostata mendosissimum exhibuisset, necessitas illi facta est emandationis, et innouationis occasio aliquid adiicere persuasit; unde in quinque libros opus istud excreuit, quorum primi libri argumentum hic damus.

I. In primis itaque post inuectiuam in Marcionem Ponticum, quod nuptias abstulerit, Euangelia corroserit, et Deum quem inuenerat, extincto lumine fidei amiserit; iam destinandum hereticum docet; quia, deserto quod prius fuerat, id postea sibi elegerit quod retro non erat; sicuti latius libro DE PRAESCRIPTIONIBUS ADuERSUS  HAERETICOS sustinuerit.

II. Deinde, duos deos illum adtulisse; Creatorem, id est nostrum; et suum ac cerdonis informatoris sui; illum malum, huius uero bonum.

III. uerum, Christianam ueritatem districte pronuntiasse: Deum, si unus non sit, non esse, eo quod summus magnus sit, cui nichil adequari possit.

Iu. Non posse etiam duo summa magna, etiam distincta suis finibus consistere.

u. Si enim duo summa magna, etiam plura admitti debere, cum ualentino, qui usque ad triginta eonum fetus, examen diuinitatis effudit.

 uI. Atque adeo, non modo duo pares, sed nec dispares deos posse constitui.

uII. Neque uero illi patrocinari nomen Dei, etiam aliis permissum in Scripturis; quia idcirco eis non competit possessio summi magni.

uIII. Porro heresin Marcionistarum uel inde probari, quod nouum Deum faciant, cum uerus Deus eternus sit.

IX. Idque, etiamsi solum agnitione nouum dicant, quod Deus ignotus esse non potuerit, neque incertus.

X. Sed a primordio semper agnitus; quippe quem anima et conscientia, etiam ethnica, nouerit.

XI. Proinde, cum Dei sint omnia, si nichil creauit,  deum non esse quem Marcion statuit.

XII.Ut autem illum deum esse confiteri possemus, sine caussa tamen esse eum deberemus argumentari, qui rem non haberet, cum res caussa sit ut sit aliquid.

XIII. Neque uero opus esse parum dignum Deo mundum; ipsis testimoniis philosophorum probat.

XIu. Imo etiam minutiora animalia aut iuuare aut ledere; et nec aquam Dei creatoris reprobari a deo Marcionis, qua suos abluit: nec oleum, quo suos unguit: nec panem, quo ipsum corpus suum representat  in sacramentis.

Xu. Deinde addit, deo Marcionis non esse suum  celum et mundum , tum quod ad quindecimum usque Seueri imperatoris annum  nulla talis substantia comperta sit, tum quod alioqui nouem deos assignare censebitur Marcion.

XuI. Neque illum esse inuisibilia sola operatum , sed eiusdem esse auctoris uisibilia et inuisibilia.

XuII. Et uero non sufficere illi deo unum opus liberationis hominis, cum etiam per alia opera seuerus Deus protulerit in notitiam.

XuIII. Reuelatum item illum non recte dici, qui neque natura ex operibus, neque doctrina ex predicationibus reuelatus sit.

XIX. Neque etiam in Christo Iesu, tum quod is reuelatus  sit plus centum quindecim annis ante Deum Marcionis, qui sub Antonino; tum, quod precesserit separationem illam Legis et Euangelii, quam in antithesibus Marcion primus commentus est.

XX. Frustra autem obstrepi ab diuersa parte, quod Marcion regulam non innouarit, sed retro adulteratam recurarit, exemplo Pauli, qui Petrum reprehenderit, quia in illo solum conuersationem reprehenderit, non fidem Creatoris.

XXI. Stetisse itaque semper fidem in Creatorem et in Christum eius, non modo sub apostolis, sed et in apostolicis Ecclesiis: apud quas Christus, non alterius dei quam Creatoris ostenditur.

XXII. Iam uero naturaliter bonum dici non posse deum Marcionis, qui ab initio homini lapso non succurrerit.

 XXIII. Neque rationabiliter bonum, eo quod homini  succurrere uoluerit.

XXIu. Neque perfecte bonum, quod, iuxta Marcionem, animam solam saluet, non carnem, que tamen apud illum tinguitur, de nuptiis tollitur, et in confessione nominis seuitiam patitur.

 XXu. Proinde, Deum non sola bonitate censendum.

XXuI. uerum de iudicio quoque, qui uindicet peccata, et damnet.

XXuII. Alioqui peccatoribus nullum timorem fore.

XXuIII. Et sic etiam stare non posse fidei sacramentum baptisma, quod remissio est delictorum, absolutio mortis, regeneratio, consecutio Spiritus sancti, signat denique et lauat: que conferre non potest, nisi qui a primordio creauit hominem, et animam ei contulit, et pro peccato ad mortem damnauit.

XXIX. Postremo Marcionis heresin impugnat, qua tingui nolebat nisi uirgines et celibes, tum quod coniugium benedixerit Deus, tum quod, si nuptie non sint, sanctitas erit nulla: imo hoc erit sementem totum generis humani compescere.

 XXX. Denique, epilogo breui lectorem ad sequentes libros preparat. PAM.



CAPUT PRIMUM.

Si quid retro gestum est nobis aduersus Marcionem, iam hinc uiderit  . Nouam rem adgredimur ex uetere.  Primum opusculum quasi properatum pleniore postea compositione rescideram. Hanc quoque nondum exemplariis suffectam, fraude  tunc fratris, dehinc apostate, amisi; qui forte descripserat quedam mendosissime, et  exhibuit frequentie. Emendationis necessitas facta est. Innouationis eius occasio aliquid adiicere persuasit. Ita stylus iste nunc de secundo tertius, et de tertio iam hinc primus, hunc opusculi sui exitum necessario prefatur,  ne quem  uarietas eius in disperso reperta confundat.   Pontus qui dicitur  Euxinus  , natura  negatur, nomine illuditur. Ceterum, hospitalem Pontum nec de situ estimes: ita ab humanioribus fretis nostris, quasi quodam barbarie sue pudore secessit. Gentes ferocissime inhabitant  , si tamen habitatur in plaustro. Sedes incerta, uita cruda, libido promiscua  et plurimum nuda, etiam cum abscondunt, suspensis de iugo pharetris indicibus, ne temere quis  intercedat,  Ita nec armis suis erubescunt. Parentum cadauera, cum pecudibus cesa, conuiuio conuorant. Qui non ita decesserint, ut escatiles fuerint, maledicta mors est. Nec femine sexu mitigantur secundum pudorem: ubera excludunt, pensum securibus faciunt; malunt militare, quam nubere. Duritia de celo quoque. Dies numquam patens:  sol numquam libens  , unus er, nebula; totus annus, hibernum; omne quod flauerit, Aquilo est,  liquores ignibus redeunt, amnes glacie negantur, montes pruina exaggerantur. Omnia torpent, omnia rigent: nichil illic nisi feritas calet, illa scilicet que fabulas scenis dedit, de sacrificiis Taurorum, et amoribus  Colchorum, et crucibus Caucasorum. Sed nichil tam barbarum ac triste apud Pontum,  quam quod illic Marcion natus est, Scytha tetrior, Hamaxobio instabilior, Massageta inhumanior,  Amazone audacior; nubilo obscurior, hyeme frigidior, gelu fragilior; Istro fallacior, Caucaso abruptior. Quidni? penes quem uerus Prometheus Deus omnipotens blasphemiis lancinatur  . Iam et bestiis illius barbarie importunior Marcion. Quis enim tam castrator carnis castor, quam qui nuptias abstulit? quis tam comesor mus ponticus, quam qui Euangelia corrosit? Ne tu, Euxine, probabiliorem feram philosophis edidisti, quam Christianis.  Nam illa  canicula Diogenes hominem inuenire cupiebat, lucernam meridie circumferens: Marcion Deum quem inuenerat, extincto  lumine fidei sue amisit. Non negabunt discipuli eius primam illius  fidem nobiscum fuisse, ipsius literis  testibus: ut hinc iam destinari possit hereticus, qui, deserto quod prius fuerat, id postea sibi elegerit quod retro non erat. In tantum enim heresis deputabitur quod postea inducitur, in quantum ueritas habebitur quod retro et a primordio traditum est. Sed alius libellus  hunc gradum sustinebit aduersus hereticos, etiam sine retractatu doctrinarum reuincendos, quod hoc sint de prescriptione nouitatis. Nunc quatenus admittenda congressio est, interdum, ne compendium prescriptionis, ubique aduocatum, diffidentie deputetur. Regulam aduersarii prius pretexam, ne cui lateat in qua principalis questio dimicatura est.



CAPUT II.

Duos Ponticus deos affert  , tamquam duas symplegadas  naufragii sui  : quem negare non potuit, id est  Creatorem, id est nostrum, et quem probare non poterit, id est suum: passus infelix huius presumptionis instinctum  , de simplici capitulo Dominice pronuntiationis  , in homines non in deos disponentis exempla illa bone et male arboris, quod neque bona malos, neque mala bonos proferat fructus : id est, neque mens uel fides bona, malas edat operas, neque mala bonas. Languens enim  circa mali questionem, »unde malum  ?« et obtusis sensibus ipsa enormitate curiositatis, inueniens Creatorem pronuntiantem   : Ego sum qui condo mala  ; quanto ipsum presumpserat mali auctorem, et ex aliis argumentis, que ita persuadent peruerso  cuique, tanto in Creatorem interpretatus malam arborem malos fructus condentem, scilicet mala; alium  deum presumpsit esse debere in partem bone arboris bonos fructus. Et ita in Christo quasi aliam inueniens dispositionem, solius et pure benignitatis, ut diuerse a Creatore, facile nouam et hospitam argumentatus est diuinitatem in Christo suo reuelatam, modicoque exinde fermento totam fidei massam heretico acore  decepit  . Habuit et Cerdonem quemdam  informatorem scandali huius; quo facilius duos deos ceci perspexisse se existimauerunt. Unum enim non integre uiderant. Lippientibus etiam singularis lucerna numerosa est. Alterum igitur deum, quem confiteri cogebatur, de malo infamando destruxit: alterum, quem commentari connitebatur, de bono proferendo construxit. Has naturas quibus disposuerit articulis, per ipsas responsiones nostras  ostendimus.



CAPUT III.

Principalis itaque, et  exinde tota congressio, de numero; an duos deos liceat induci, si forte petica et pictoria licentia  , et tertia iam heretica. Sed ueritas christiana destricte pronuntiauit: Deus, si non unus est, non est: quia dignius credimus non esse, quodcumque non ita fuerit ut esse debebit. Deum autem ut scias unum esse debere, quere quid sit Deus, et non aliter inuenies. Quantum humana conditio de Deo definire potest, id definio quod et omnium conscientia agnoscet:  Deum, summum esse magnum, in eternitate constitutum, innatum, infectum, sine initio, sine fine. Hunc enim statum eternitati censendum, que summum magnum  Deum efficiat, dum hoc est in Deo ipsa, atque ita et cetera; ut sit Deus summum magnum, et forma, et ratione, et ui, et potestate. Cum de isto conueniat apud omnes , que erit iam conditio ipsius summi magni? nempe ut nichil illi adequetur, id est, ut non sit aliud summum magnum: quia, si fuerit, adequabitur, et si adequabitur, non erit iam summum  magnum, euersa conditione, et, ut ita dixerim, lege que summo magno nichil sinit adequari. Ergo unicum sit necesse est, quod fuerit summum magnum, par non habendo, ne non sit summum magnum. Ergo non aliter erit quam per quod habet esse, id est  unicum omnino. Proinde Deus cum summum magnum sit, recte ueritas nostra pronuntiauit: Deus, si non unus est, non est. Non quasi dubitemus esse Deum, dicendo: Si non unus, non est; sed quia quem confidimus esse, id eum  definiamus esse quod si non est, Deus non est,  summum scilicet magnum. Porro, summum magnum unicum sit necesse est. Ergo et Deus unicus erit. Non aliter Deus, nisi summum magnum; nec aliter summum magnum, nisi parem non habens; nec aliter parem non habens,  nisi unicus fuerit. Certe quemcumque alium Deum induxeris, non alia poteris eum forma tueri Deum, quam ut et illi proprium diuinitatis adscripseris, sicut eternum, ita et summum magnum. Duo ergo summa magna quomodo consistent, cum hoc sit summum magnum, par non habere? par autem non  habere, cum  uni competat, in duobus esse nullo modo possit.



CAPUT Iu.

Sed argumentabitur quilibet, posse et duo summa magna consistere distincta atque disiuncta in suis finibus, et utique aduocabit exemplum: Regna terrarum tanta numero, et tamen summa magna in suis quibusque regionibus, et putabit utique  humana diuinis conferenda. Iam ergo, si huic argumentationi  locus dabitur, quid prohibet, non dico et tertium et quartum deum inducere, uerum tot iam numero quot et gentium reges? De Deo agitur, cuius hoc principaliter proprium est, nullius exempli capere comparationem. Hoc natura ipsa, si non aliquis Isaias, uel ipse per Isaiam Deus concionabitur:  Cui me similabitis ? Diuinis forsitan comparabuntur humana? Deo non ita  : aliud enim Deus, aliud que Dei. Denique, qui exemplo uteris regis, quasi summi magni, uide ne iam non possis eo uti. Rex enim, etsi summum  magnum est in suo solio usque ad Deum, tamen infra Deum: comparatus autem ad Deum, excidet iam de summo magno translato  in Deum. Hoc si ita, quomodo uteris eius rei exemplo ad Dei comparationem, que, dum ad comparationem accedit, amittitur? Quid nunc, si nec inter reges plurifarium uideri potest summum magnum, sed unicum et singulare; apud eum scilicet qui rex regum ob summitatem magnitudinis et subiectionem ceterorum graduum, quasi culmen dominationis excipitur? Sed etiam alterius forme reges, qui singulares in unione imperii presunt, si  minutalibus, ut ita dixerim, regnis undique conferantur in examinationem, qua constet quis eorum precellat in substantiis et uiribus regni, in unum necesse est summitas magnitudinis  eliquetur, omnibus gradatim per comparationis exitum de magnitudinis summa expressis et exclusis. Adeo etsi in disperso multifariam uidetur summum magnum, suis uiribus et sua natura et suo statu unicum est. Proinde, cum duo dii conferantur, ut duo reges et duo summa magna, in alterum concedat necesse est unio summi magni, ex sententia comparationis, qua  summum ex  uictoria sua constat, superato emulo alio magno, non tamen summo; atque ex defectione emuli, solitudinem quamdam de singularitate prestantie sue possidens, unicum est. Ineluctabilis iste complexus in hoc sententiam constringit, aut negandum Deum esse summum magnum, quod nemo patietur sapiens, aut nulli alii communicandum.



CAPUT u.


Aut que ratio duo summa magna composuit? Primo enim exigam cur non plura, si duo? quando locupletiorem oporteret credi substantiam diuinitatis, si competeret et numeris.  Honestior et liberalior ualentinus, qui simul ausus est duos concipere, Bython  et Sigen: cum  usque ad triginta eonum fetus,  tamquam Aeneie  scrophe, examen diuinitatis effudit. Quecumque ratio plura summa magna non patitur admitti, eadem nec duo, ut ipsa plura  post unum; post unum enim, numerus. Que potuit duo admittere, eadem potuit et plura; post  duo enim, multitudo, unione iam excessa. Denique, apud nos uis rationis istius ipso termino plures deos credi non sinit, quod nec duos, illa regula unum Deum sistens, qua Deum id esse oporteat cui nichil adequetur, ut summo magno; unicum autem sit, cui nichil adequetur. Iam nunc, duo summa magna, duo paria, cui opere pretio, cui emolumento deputarentur? quid interfuit numeri; cum duo paria non differant uno? Una enim res est que eadem in duobus est. Etiamsi plura essent paria, tandumdem omnia unum fuissent, nullo  inter se  differendo, qua paria. Porro, si neutrum ex duobus altero distat, iam ut ambo summa magna, qua  dei ambo, neutrum plus  altero prestat, nullam rationem numeri sui ostendunt, prestantiam non habentes. Numerus autem diuinitatis summa ratione constare deberet, uel quoniam et cultura eius in anceps deduceretur. Ecce enim, duos intuens deos tam pares quam duo summa magna, quid facerem? Si ambos colerem, uererer ne, abundantia officii, superstitio potius quam religio existimaretur; quia duos tam pares, et in altero ambos, possem in uno demereri: hoc ipsum testimonio  prestans parilitati et unitati eorum, dum alterum in altero uenerarer, dum in uno mihi duo sunt. Si alterum colerem, eque recogitarem ne suffundere uiderer numeri uanitatem, sine differentia superuacui; hoc est, tutius censerem neutrum colendum, quam alterum cum scrupulo colendum, aut  ambos uane.



CAPUT uI.

Sic adhuc uidemur disputare, quasi Marcion duos pares constituat. Nam, dum defendimus Deum summum magnum unicum credi oportere, excludentes ab eo parilitatem, tamquam de duobus paribus de his retractauimus: nichilominus tamen, docendo pares esse non posse secundum summi magni formam, satis confirmauimus duos esse non posse. Alioquin certi Marcionem dispares deos constituere, alterum iudicem,  ferum, belli potentem; alterum mitem, placidum, et tantummodo bonum atque optimum; dispiciamus eque et hanc partem, an diuersitas saltem  duos capiat, si parilitas capere non potuit. Porro et hic eadem regula summi magni patrocinabitur nobis, utpote que totum statum uindicet diuinitatis. Conueniens enim et quodammodo iniecta manu detinens aduersarii sensum non negantis Creatorem Deum, iustissime prescribo illi diuersitati locum non esse inter eos qui ex equo deos confessus, non potest facere diuersos: non quia non et homines licet sub eadem appellatione diuersissimos esse, sed quia deus non erit dicendus, quia nec credendus, nisi summum magnum. Cum ergo summum magnum cogatur agnoscere quem Deum non negat, non potest  admitti ut summo magno aliquam adscribat diminutionem, qua subiiciatur alii summo magno: desinit enim, si subiiciatur. Non est autem Dei desinere de statu suo, id est: de summo magno. Nam et in illo deo potiore periclitari poterit summum magnum, si depretiari capit in Creatore  . Ita, cum duo dii pronuntiantur duo summa magna, necesse est neutrum altero aut maius sit aut minus, neutrum altero aut sublimius aut deiectius. Nega deum, quem dicis deteriorem: nega summum magnum, quem credis minorem. Deum uero confessus, utrumque duo summa magna confessus es. Nihil alteri adimes, aut alteri adscribes. Agnoscens diuinitatem, negasti diuersitatem.



CAPUT uII.

Tentabis ad hec de nomine Dei concutere  retractatum,   ut passiuo, et in alios quoque permisso, quia scriptum sit : Deus deorum stetit in ecclesia deorum; in medio autem deos diiudicabit  . Et : Ego dixi: uos dii estis; nec tamen idcirco eis competat possessio summi magni, quia dei cognominentur, ita nec Creatori. Respondebo et stulto, qui nec hoc recogitauerit, ne tantumdem et in deum Marcionis possit retorqueri ut et illum deum, nec ideo tamen summum magnum probatum, sicut nec angeli aut homines Creatoris. Si communio nominum conditionibus preiudicat, quanti nequam serui regum nominibus insultant,  Alexandri, et Darii, et Holofernis? nec tamen ideo regibus, id  quod sunt detrahetur. Nam et ipsa idola gentium dei uulgo; sed deus nemo ea re qua deus dicitur. Ita ego non nomini Dei, nec sono, nec note nominis huius, summum magnum in Creatore defendo, sed ipsi substantie, cui nomen hoc contingit. Hanc inueniens solam innatam, infectam, solam eternam et uniuersitatis conditricem; non nomini, sed statui, nec appellationi, sed conditioni eius summum magnum et adscribo et uindico. Et ideo quia deus iam uocari obtinuit substantia cui adscribo, nomini me adscribere putas; quia necesse est per nomen ostendam cui adscribam substantie; scilicet qua constat qui Deus dicitur, et summum magnum ex substantia, non ex nomine deputatur. Denique hoc et Marcion suo deo uindicans secundum statum, non secundum  uocabulum uindicat. Id ergo summum magnum quod Deo adscribimus ex substantie lege, non ex nominis sorte, contendimus ex pari esse debere in duobus, qui ea substantia constant qua Deus dicitur: quia in quantum dii uocantur, id est summa magna, substantie scilicet merito innate et eterne, ac per hoc magne  et summe, in tantum non possit summum magnum minus et deterius alio summo magno haberi. Si summi magni felicitas et sublimitas et integritas stabit in deo Marcionis, stabit eque et in nostro: si non et in nostro, eque nec in Marcionis. Ergo nec paria erunt duo summa magna, quia prohibet  disposita iam regula summi magni, comparationem non sustinentis; nec disparia, quia et alia summi magni regula occurrit, diminutionem non  admittens. Hesisti, Marcion, in medio Ponti tui estu: utrinque te fluctus ueritatis inuoluunt. Nec pares, nec dispares deos sistere potes. Duo enim non sunt, quod pertineat proprie ad numeri retractatum. Quamquam tota materia de duobus diis dimicetur, his interim lineis eam clusimus, intra quas de singularibus iam proprietatibus congrediemur.



CAPUT uIII.

Primo, supercilio stuporem suum edificant Marcioniste, quod nouum deum proferant, quasi nos ueteris Dei pudeat. Inflantur et pueri nouis calceis; sed a uetere pedagogo  calceati mox uanam gloriam uapulabunt. Nouum igitur audiens deum in  uetere mundo et in uetere euo, et sub uetere Deo ignotum, inauditum, quem tantis retro seculis neminem, et ipsa  ignorantia antiquum, quidam iehsu Christus  , et ille in ueteribus nominibus nouus reuelauerit, nec alius antehac; gratias ago huic glorie eorum, maximo adiutorio eius hinc iam heresim probaturus, noue scilicet diuinitatis professionem. Hec erit nouitas, que etiam ethnicis deos peperit, nouo semper ac nouo titulo consecrationis cuiusque. Quis deus nouus, nisi falsus?  Ne Saturnum quidem tanta hodie antiquitas deum probabit, quia et illum nouitas aliquando produxerit, cum primum consecrauit. At enim uiua et germana diuinitas, nec de nouitate, nec de uetustate, sed de sua ueritate censetur. Non habet tempus eternitas; omne  enim tempus ipsa est. Quod facit, pati non potest. Caret etate, quod non licet nasci. Deus, si est uetus, non erit: si est nouus, non fuit. Nouitas initium testificatur, uetustas finem comminatur. Deus autem tam alienus ab initio et fine est, quam a tempore, arbitro et metatore initii et finis.



CAPUT IX.

Scio quidem quo sensu nouum deum iactitent, agnitione utique; sed et ipsam nouitatis cognitionem  , percutientem rudes animas, ipsamque naturalem nouitatis gratiositatem uolui repercutere, et hinc iam de ignoto deo prouocare. Utique enim quem agnitione nouum opponunt, ignotum ante agnitionem demonstrant. Age igitur, ad lineas rursum et in gradum; persuade deum ignotum esse potuisse.   Inuenio plane ignotis diis aras prostitutas; sed attica idololatria est:  item, incertis diis; sed superstitio romana est. Porro, incerti dii minus noti, ut minus certi; et proinde ignoti, qua minus certi. Quem titulum incidemus ex duobus deo Marcionis? Utrumque, opinor, et nunc incerto, et retro ignoto. Sicut enim ignotum eum fecit Deus notus Creator,  ita et incertum Deus certus. Sed non euagabor uti dicam. Deus si  ignotus fuit latuitque, illum regio latebrarum obumbrauit, noua utique et ipsa, et  ignota, et similiter nunc quoque incerta; certe immensa aliqua, et maior indubitate eo quem abscondit. Sed breuiter proponam, et  plenissime exsequar prescribens deum ignorari nec potuisse, nomine magnitudinis, nec debuisse, nomine benignitatis, presertim in utroque prelatiorem nostro Creatore. Sed quoniam animaduerto in quibusdam ad formam Creatoris prouocari oportere omnis Dei noui et retro ignoti probationem, hoc ipsum ratione fieri a nobis prius commendare debebo, quo constantius utar rationis edite patrocinio. Ante omnia quidem, quale est, ut qui Deum agnoscis Creatorem, et priorem de  notitia confiteris, non eisdem modis et alium scias tibi examinandum, quibus iam in alio didicisti  Deum nosse? Omnis res anterior posteriori normam preministrauit. Duo nunc dii proponuntur, ignotus et notus. De noto uacat questio: esse eum constat, quia notus non fuisset, nisi esset. De ignoto instat altercatio: potest enim et non esse; quia si esset, notus fuisset. Quod ergo queritur quamdiu ignoratur, incertum  est quamdiu queritur: et potest non esse, quamdiu incertum  est. Habes Deum certum, qua notum; et incertum, qua ignotum. Si ita est, ecquid tibi uidetur iusta ratione defendi, ut ad normam et formam et regulam certorum probentur incerta? Ceterum, si ad hanc caussam, et ipsam adhuc incertam, etiam argumenta de incertis adhibeantur,  series implicabitur questionum, ex ipsorum quoque argumentorum eque incertorum retractatu, periclitantium de fide per incertum; et ibitur in illas iam indeterminabiles questiones, quas Apostolus  non amat. Sin de certis, et indubitatis, et absolutis regule, partibus incertis, et dubiis et inexpeditis preiudicabunt plane, in quibus diuersitas status  inuenitur, fortasse an non prouocentur incerta ad formam certorum, ut liberata a reliqua comparationis prouocatione per diuersitatem status principalis. Cum uero duo dii proponuntur, communis est illis status principalis. Quod enim Deus est  ambo sunt; innati, infecti, eterni. Hic erit status principalis. Cetera uiderit Marcion, si in diuersitate disposuit; posteriora enim sunt in retractatu: imo nec admittentur, si de principali statu constet. Porro constat quia dii ambo, et ita de quorum statu constat communem esse, cum sub eo ad probationem deuocantur; si incerta sunt, ad eorum certorum formam prouocanda erunt, cum quibus de communione status principalis censentur, ut proinde et de probatione communicent. Hinc  itaque constantissime  dirigam deum non esse qui fit hodie incertus, quia retro ignotus: quando quem constat esse, ex hoc ipso constat quod numquam fuerit ignotus, ideo nec incertus.



CAPUT X.

Siquidem a primordio rerum, conditor earum cum ipsis pariter compertus est, ipsis ad hoc prolatis, ut Deus cognosceretur. Nec enim si aliquando posterior Moses primus uidetur in templo literarum suarum Deum mundi dedicasse, idcirco a Pentateucho natales agnitionis supputabuntur; cum totus Mosis stylus notitiam Creatoris non instituat, sed a primordio enarret a paradiso et Adam, non ab Aegypto et Mose recensendam. Denique, maior  popularitas generis humani, ne nominis quidem Mosis compotes, nedum  instrumenti, Deum Mosis tamen norunt, etiam tantam  idololatria  dominationem obumbrante; seorsum tamen illum quasi proprio nomine Deum perhibent, et Deum deorum, et, Si Deus dederit, et, Quod Deo placet, et, Deo commendo. uide an nouerint, quem omnia posse testantur. Nec hoc ullis Mosis libris debent. Ante anima, quam prophetia. Anime enim a primordio conscientia Dei dos est; eadem nec alia et in Aegyptiis, et in Syris et in Ponticis. Iudeorum enim Deum, dicunt  anime Deum. Noli, barbare heretice, priorem Abraham constituere quam mundum. Etsi unius familie Deus fuisset Creator, tamen posterior tuo non erat, etiam Ponticis ante eum notus. Accipe igitur ab antecessore formam, a certo incertus, a cognito incognitus. Numquam Deus  latebit, numquam Deus deerit: semper intelligetur, semper audietur; etiam uidebitur quomodo uolet.  Habet Deus testimonia, totum hoc quod sumus et in quo sumus. Sic probatur et Deus et unus, dum non ignoratur, alio adhuc probari laborante.



CAPUT XI.

Et merito, inquiunt; quis enim non tam suis notus est, quam extraneis? Nemo. Teneo et hanc uocem. Quale est enim, ut aliquid extraneum Deo sit, cui nichil extraneum esset, si quis esset? quia Dei hoc est, omnia illius esse et omnia ad illum pertinere: uel ne statim audiret a nobis: Quid ergo illi cum extraneis? quod plenius suo loco audiet. At nunc satis est nullum probari cuius nichil probatur. Sicut enim Creator, ex hoc et Deus, et indubitatus Deus, quia omnia ipsius et nichil extraneum illi; ita et alius idcirco non deus, quia omnia non eius, ideoque et  extranea. Denique, si uniuersitas Creatoris est, iam nec locum uideo dei alterius. Plena et occupata sunt omnia suo auctore. Si uacat aliquid spatii alicuius diuinitati in creaturis, plane false  uacabit. Patet mendacio ueritas. Tanta uis idolorum, cur non recipiat alicubi deum Marcionis? Igitur et hoc ex forma Creatoris expostulo, Deum ex operibus cognosci debuisse, alicuius proprii sui mundi, et hominis, et seculi:  quando etiam error orbis proptereat deos presumpserit, quos homines interdum confitetur, quoniam aliquid ab unoquoque prospectum uidetur utilitatibus et commodis uite: ita et hoc ex forma Dei creditum est, diuinum esse instituere uel demonstrare quid aptum et necessarium sit rebus humanis. Adeo inde auctoritas accommodata   false diuinitati, unde precesserat uere.  Unam saltem cicerculam deus Marcionis propriam protulisse debuerat, ut nouus aliquis Triptolemus predicaretur. Aut exhibe rationem Deo dignam, cur nichil condiderit, si est; quia condidisset, si fuisset: illo scilicet preiudicio, quo et nostrum Deum non alias manifestum est esse, quam quia totum condidit hoc. Semel enim prescriptio stabit, non posse illos et Deum confiteri creatorem, et eum quem uolunt eque deum credi, non ad eius formam probare, quem et ipsi et omnes Deum: ut quando hoc ipso nemo creatorem Deum dubitet, quia totum hoc condidit, hoc ipso nemo debeat credere Deum et illum qui nichil condidit, nisi ratio forte proferatur. Duplex ista uideatur necesse est, ut aut noluerit condere quid, aut non potuerit:  tertium cessat. Sed non potuisse, indignum Deo est; Noluisse, an dignum uolo inquirere. Dic mihi,  Marcion, uoluit Deus tuus cognosci se quocumque in tempore? anne  alio proposito et descendit, et predicauit, et passus resurrexit, quam uti cognosceretur? Et sine dubio, si cognitus est, uoluit: nichil enim circa eum fieret, nisi uoluisset. Quid ergo tantopere notitiam sui procurauit, ut in dedecore carnis exhiberetur, et quidem maiore, si false?  Nam hoc turpius, si et mentitus est substantiam corporis, qui et maledictum in se Creatoris admisit, ligno suspensus. Quanto honestius per aliqua proprie molitionis indicia cognitionem sui prestruxisset? Maxime aduersus eum cognosci habens, apud quem ex operibus ab initio cognitus non erat. Nam et quale est, ut Creator quidem ignorans esse alium super se deum, ut uolunt Marcioniste, qui solum se etiam iurans  adseuerabat, tantis operibus notitiam sui armauerit, quam potuerat non ita curasse secundum singularitatis sue presumptionem: ille autem sublimior, sciens inferiorem deum tam instructum, nullam sibi  prospexerit agnoscendo paraturam? Quando etiam insigniora et superbiora  opera debuisset condidisse, ut Deus ex operibus cognosceretur secundum Creatorem; et ex honestioribus, potior et generosior Creatore.



CAPUT XII.

Ceterum, etsi esse eum possemus confiteri, sine caussa esse eum deberemus argumentari. Sine caussa enim esset, qui rem non haberet; quia res omnis caussa est, ut sit aliquis cuius res sit. Porro, in quantum nichil oportet esse sine caussa, id est sine re: quia  si sine caussa sit, perinde est atque si non sit, non habens rei caussam, rem ipsam  ; in tantum Deum dignius credam non esse, quam esse sine caussa. Sine caussa enim est, qui rem non habendo, non habet caussam. Deus autem sine caussa, id est sine re, esse non debet. Ita, quoties ostendo eum sine caussa esse, tamquam sit, hoc constituo non esse illum, quia, si fuisset, omnino sine caussa non fuisset. Sic et ipsam fidem dico illum sine caussa ab homine captare, aliter solito Deum credere ex operum auctoritate formatum  , quia nichil tale prospexit, per quod homo Deum didicit. Nam, etsi credunt plerique in illum,  non statim ratione credunt, non habentes Dei pignus, opera eius, Deo digna. Itaque, hoc nomine cessationis et defectionis operum, et impudentie   et malignitatis adfinis est: impudentie  , qua fidem non debitam sibi captat, cui prestruende nichil prospexit; malignitatis, qua plures incredulitatis reos fecit, nichil fidei procurando.



CAPUT XIII.

Cum deum hoc gradu expellimus, cui nulla conditio tam propria et Deo digna, quam Creatoris, testimonium presignarit,  narem contrahentes impudentissimi Marcioniste, conuertuntur ad destructionem operum Creatoris. Nimirum, inquiunt, grande opus et dignum Deo, mundus, Numquid ergo Creator minime Deus? Plane Deus. Ergo nec mundus Deo  indignus: nichil etenim Deus indignum se fecit; etsi mundum homini, non sibi fecit, etsi omne opus inferius est suo artifice. Et tamen, si quale quid fecisse indignum est Deo, quanto indignius Deo est, nichil eum omnino fecisse uel indignum, quo posset etiam digniorum auctor sperari! Ut ergo aliquid et de isto huius mundi indigno loquar, cui et apud Grecos  ornamenti et cultus, non sordium nomen est, indignas uidelicet substantias ipsi illi sapientie professores, de quorum ingeniis omnis heresis animatur, deos pronuntiauerunt, ut Thales aquam, ut Heraclitus ignem, ut Anaximenes erem, ut Anaximander uniuersa celestia, ut Strato celum et terram, ut Zeno erem et etherem, ut Plato sidera; que genus deorum igneum appellat, cum de mundo. Considerando  scilicet et magnitudinem, et uim, et potestatem, et honorem, et decorem, opem, fidem, legem singulorum elementorum, que omnibus gignendis, alendis, conficiendis reficiendisque conspirant, ut plerique physicorum, formidauerunt initium ac finem mundo dare,  ne substantie eius, tante scilicet, minus dii haberentur; quas  colunt et Persarum Magi,  et Aegyptiorum Hierophante,  Indorum Gymnosophiste. Ipsa quoque uulgaris superstitio communis idololatrie, cum in simulacris de nominibus et fabulis ueterum mortuorum pudet, ad interpretationem naturalium refugit, et dedecus suum ingenio obumbrat,  figurans Iouem in substantiam feruidam, et Iunonem eius in eriam, secundum sonum grecorum uocabulorum; item uestam in ignem et Camenas in aquam, et Magnam Matrem in terram seminalia demessam, lacertis aratam, lauacris rigatam. Sic et Osiris  quod semper sepelitur, et in uiuido queritur, et cum gaudio inuenitur, reciprocarum frugum et uiuidorum elementorum, et recidiui anni fidem argumentantur:  sicut aride et ardentis nature sacramenta leones  Mithre philosophantur. Et superiores quidem situ aut statu substantias sufficit facilius deos habitas, quam Deo indignas. Ad humilia deficiam. Unus, opinor, de sepibus flosculus, non dico de pratis; una cuiuslibet maris conchula, non dico de Rubro; una tetraonis pinnula, taceo de pauo,  sordidum artificem pronuntiabit tibi Creatorem?



CAPUT XIu.

At cum et animalia irrides minutiora, que maximus artifex de industria ingeniis aut uiribus ampliauit, sic magnitudinem in mediocritate probari docens quemadmodum uirtutem in infirmitate, secundum Apostolum ; imitare, si potes, apis edificia, formice stabula, aranei retia, bombycis stamina: sustine, si potes, illas ipsas lectuli et tegetis tue bestias, cantharidis uenena, musce spicula, culicis et tubam et lanceam. Qualia erunt maiora, cum tam modicis aut iuuaris aut lederis, ut nec in modicis despicias Creatorem? Postremo, te tibi circumfer, intus ac foris considera hominem. Placebit  tibi uel hoc opus Dei nostri, quod tuus dominus ille Deus melior adamauit; propter quem in hec paupertina elementa de tertio celo descendere laborauit; cuius caussa in hac cellula Creatoris etiam crucifixus est. Sed ille quidem usque nunc nec aquam reprobauit Creatoris, qua suos abluit; nec oleum, quo suos unguit; nec mellis et lactis societatem, qua suos infantat; nec panem, quo ipsum corpus suum representat  ; etiam in sacramentis propriis egens mendicitatibus Creatoris. At tu super magistrum discipulus, et seruus super dominum, sublimius illo sapis, destruens que ille desiderat. uolo inspicere si ex fide saltem, ut non et ipse que destruis, appetas. Aduersaris celum, et libertatem celi in habitationibus captas. Despicis terram, plane inimice  iam tue carnis  matricem; et omnes medullas eius uictui extorques. Reprobas et mare; sed usque ad copias eius, quas sanctiorem cibum deputas. Rosam tibi si obtulero, non fastidies Creatorem. Hypocrita, ut  apocarteresi probes te marcionistam  , id est repudiatorem Creatoris , in quamcumque materiam resolueris, substantiam  Creatoris uteris. Quanta obstinatio duritie tue! depretias in quibus et uiuis et moreris.



CAPUT Xu.

Post hec, uel ante hec, cum dixeris esse et illi conditionem suam, et suum mundum, et suum celum;  de celo quidem illo tertio uidebimus, si et ad apostolum uestrum discutiendum peruenerimus; interim, quecumque substantia est, cum suo utique deo apparuisse debuerat. At nunc quale est  ut Dominus anno XII Tiberii Cesaris reuelatus sit, substantia uero ad decimum quintum iam Seueri imperatoris nulla omnino comperta sit, que friuolis Creatoris precellens utique latere desisset, non latente iam Domino suo et auctore? Et ideo, si ipsa non potuit manifestari in hoc mundo, quomodo Dominus paruit eius in hoc mundo? Si Dominum cepit hic mundus, cur substantiam capere non potuit, nisi Domino fortasse maiorem? Iam nunc de loco questio est, pertinens et ad mundum illum superiorem, et ad ipsum Deum eius. Ecce enim, si et ille habet mundum suum infra se  supra Creatorem, in loco utique fecit eum, cuius spatium uacabat inter pedes suos, et caput Creatoris. Ergo et Deus ipse in loco erat, et mundum in loco faciebat; et erit iam locus ille maior et Deo et mundo. Nihil enim non maius est id quod capit, eo quod capitur; et uidendum  ne qua adhuc illic uacent subsiciua  , in quibus et tertius aliqui  stipare Deus se cum mundo suo possit. Ergo iam incipe deos computare. Erit enim et locus deus, non tantum qua Deo maior, sed et qua innatus et infectus; ac per hoc, eternus, et Deo par; in quo semper Deus fuerit. Dehinc, si et ille mundum ex aliqua materia subiacente molitus est, innata, et infecta, et contemporali Deo, quemadmodum et  de Creatore Marcion sentit, redigis et hoc ad maiestatem loci, qui et deum et materiam,  duos deos, clusit. Et materia enim Deus, secundum formam diuinitatis, innata scilicet, et infecta, et eterna. Aut si de nichilo molitus est mundum, hoc et de Creatore sentire cogetur, cui materiam subiicit in substantia mundi. Sed ex materia et ille fecisse debebit; eadem ratione occurrente illi quoque Deo, que opponeretur Creatori, ut eque Deo. Atque ita tres interim mihi deos numera Marcionis, Factorem, et Locum, et Materiam. Proinde Creatorem in loco facit, utique eadem conditione censendo; et materiam ei subiicit, utique innatam et infectam, et hoc nomine eternam, ut Domino. Amplius, et malum  materie deputans, innatum innate, infectum infecte, et eternum eterne, quartum iam hinc deum fecit. Habes igitur in superioribus tres substantias diuinitatis, in inferioribus quatuor. His cum accedunt et sui Christi, alter qui apparuit sub Tiberio, alter qui a Creatore repromittitur, manifestam iam fraudem Marcion patitur ab eis qui duos illum deos inferre presumunt, cum nouem assignet, licet nesciens.



CAPUT XuI.

Non comparente igitur mundo alio, sicut nec Deo eius, consequens est ut duas species rerum, uisibilia et inuisibilia, duobus auctoribus deis diuidant, et ista suo Deo inuisibilia defendant. Quis autem poterit inducere in animum, nisi spiritus hereticus, eius  esse inuisibilia qui nichil uisibile premiserit, quam eius qui uisibilia operatus, inuisibilium quoque fidem fecerit, cum iustius multo sit aliquibus exemplariis annuere, quam nullis? uidebimus et Apostolus  cui auctori inuisibilia deputet, cum et illum explorauerimus. Nunc enim communibus plurimum sensibus et argumentationibus iustis, secuture  Scripturarum quoque aduocationi fidem sternimus, confirmantes diuersitatem hanc uisibilium et inuisibilium adeo  Creatori deputandam, sicuti tota operatio eius ex diuersitatibus constat; ex corporalibus et incorporalibus, et animalibus et inanimalibus, ex uocalibus et mutis, ex mobilibus et statiuis, ex genitalibus et sterilibus, ex aridis et succidis  , ex calidis et frigidis. Sic et hominem ipsum  diuersitas temperauit, tam in corpore, quam in sensu. Alia membra fortia, alia infirma: alia honesta, alia inhonesta: alia gemina, alia unica: alia comparia, alia disparia. Proinde et in sensu nunc letitia, nunc anxietas; nunc amor, nunc odium; nunc ira, nunc lenitas. Quod si ita est, ut emula inter se conditionis uniuersitas ista modulata sit, iam igitur et uisibilibus inuisibilia debentur, non alteri auctori deputanda, quam cui et emula eorum, ipsum Creatorem diuersum notantia  , iubentem que prohibuit, et prohibentem, que iussit percutientem et sanantem. Cur in hac sola specie uniformem eum capiunt,  uisibilium solummodo et uitam et mortem, et mala et pacem ? Et utique, si illa inuisibilia maiora sunt uisibilibus creaturis suo loco magnis, sic quoque congruit eius esse maiora cuius et magna; quia nec magna, nedum maiora, ei competant cuius nec modica comparent.



CAPUT XuII.

His compressi  , erumpunt dicere: »Sufficit unicum hoc opus Deo nostro, quod hominem liberauit summa et precipua bonitate sua, et omnibus locustis anteponenda.« O Deum maiorem, cuius tam magnum opus non potuit inueniri, quam in homine dei minoris! Enimuero, prius est ut eum probes esse, per que Deum probari oportet: per opera; tunc deinde per beneficia. Primo enim queritur an  sit; et ita, qualis sit. Alterum de operibus, alterum de beneficiis dignoscetur  . Ceterum, non quia liberasse dicitur hominem, ideo esse eum constat; sed si esse constiterit, tunc et liberasse dicetur; ut et an liberauerit constet; quia potuerit et esse, et non liberasse. Quomodo ergo, quia liberasse dicetur, etiam esse credetur, cum potuerit et esse, et non liberasse? Nunc in isto articulo ab ignoti Dei questione deducto  , satis constitit tam nichil illum condidisse, quam debuisse condidisse, uti cognosceretur ex operibus; quia, si fuisset, cognosci debuisset, et  utique a primordio rerum: Deum enim non decuisset latuisse. Regrediar necesse est ad originem questionis Dei ignoti, ut ceteros quoque ramulos eius excutiam. Primo enim queri oportebit, qui postea  se protulerit in notitiam; cur postea, et non a primordio rerum? quibus utique necessarius, qua Deus, et quidem melior quo  necessarior, latere non debuit. Non enim potest dici non fuisse aut materiam, aut caussam cognoscendi Deum, cum et homo a primordio esset in seculo, cui nunc subuenit, et malitia Creatoris, aduersus quam ut  bonus subuenit. Igitur aut ignorauit et caussam et materiam  sue reuelationis necessarie, aut dubitauit, aut non potuit, aut noluit. Omnia hec Deo indigna, maxime optimo. Sed et hunc locum alibi implebimus, exprobratione sere reuelationis, sicut nunc sola demonstratione.



CAPUT XuIII.

Processerit, age, iam in notitiam quando uoluit, quando potuit, quando hora fatalis aduenit.  Fortasse enim anabibazon ei obstabat, aut alique malefice, aut Saturnus quadratus, aut Mars trigonus. Nam et mathematici plurimum Marcionite  , nec hoc erubescentes, de ipsis etiam stellis uiuere Creatoris. Tractandum et hic de reuelationis qualitate, an digne cognitus sit, ut constet an uere; et ita credatur esse, quem digne constiterit reuelatum. Digna enim Deo probabunt Deum. Nos definimus Deum primo natura  cognoscendum, dehinc  doctrina recognoscendum: natura ex operibus, doctrina ex predicationibus. Sed cui nulla natura est, naturalia instrumenta non suppetunt. Ergo uel predicationibus reuelationem sui debuerat operari; maxime aduersus eum reuelandus qui et conditionis et predicationis operibus tot ac tantis, uix tamen  hominum fidem  impleuerat. Quomodo itaque reuelatus est? Si per humanam coniecturam, nega Deum  alias cognosci posse quam per semetipsum: nec tantum ad formam prouocans Creatoris, uerum et ad conditionem tam diuine magnitudinis, quam humane mediocritatis: ne maior Deo homo uideri possit, qui  , eum non ultro uolentem cognosci, suis uiribus quodammodo in publicum agnitionis extraxerit: cum humana  mediocritas facilius deos fingere sibi norit secundum totius eui experimenta, quam uerum sectari quem natura iam intelligunt. Alioquin, si sic homo Deum commentabitur, quomodo Romulus Consum, et Tatius Cloacinam, et Hostilius Pauorem, et Metellus Alburnum, et quidam ante hoc tempus Antinoum; hoc aliis licebit: nos Marcionem nauclerum nouimus, non regem, nec imperatorem.



CAPUT XIX.


»Imo, inquiunt Marcionite, Deus noster, etsi non ab initio, etsi non per conditionem, sed per semetipsum reuelatus est in Christo Iesu.« Dabitur et in Christum liber, de omni statu eius; distingui enim materias oportet, quo plenius et ordinatius retractentur. Interim satis erit ad presentem gradum ita occurrere, ut ostendam Christum Iesum non alterius Dei circumlatorem, quam Creatoris; et quidem paucis. Anno quinto decimo Tiberii, Christus iehsu de celo manare dignatus est, spiritus salutaris: Marcionis salutem  , qui ita uoluit  ,  quoto quidem anno Antonini maioris de Ponto suo exhalauerit aura  canicularis, non curaui inuestigare. De quo tamen constat, Antoninianus hereticus est, sub  Pio impius.  A Tiberio autem usque ad Antoninum, anni fere centum et quindecim et dimidium anni, cum dimidio mensis: tantumdem temporis ponunt inter Christum et Marcionem. Cum igitur sub Antonino primus Marcion hunc deum induxerit, sicut probauimus, statim, qui sapis, plana res est. Preiudicant tempora, quod sub Antonino primum processit, sub Tiberio non processisse; id est deum Antoniniani  imperii, Tiberiani non fuisse; atque ita non a Christo reuelatum, quem constat a Marcione primum  predicatum. Hoc nunc ut probem constare, quod superest, ab ipsis aduersariis sumam. Separatio Legis et Euangelii, proprium et principale opus est Marcionis: nec poterunt negare discipuli eius, quod in summo instrumento habent, quo denique  initiantur, et indurantur  in hanc heresin. Nam he sunt antitheses Marcionis, id est contrarie oppositiones; que conantur discordiam Euangelii  cum Lege committere, ut ex diuersitate sententiarum utriusque instrumenti, diuersitatem quoque argumententur deorum. Igitur, cum ea separatio Legis et Euangelii ipsa sit que alium Deum Euangelii insinuauerit aduersus Deum Legis, apparet  ante eam separationem Deum in notitia non fuisse, qui ab argumento separationis innotuit; atque ita non a Christo reuelatum, qui fuit ante separationem, sed a Marcione commentatum, qui instituit separationem aduersus Euangelii Legisque pacem, quam retro illesam et inconcussam, ab apparentia Christi usque ad audaciam Marcionis, illa utique ratio seruauit, que non alium Deum et  Legis et Euangelii tuebatur, preter Creatorem, aduersus quem tanto post tempore separatio a Pontico immissa est.



CAPUT XX.

Huic expeditissime probationi defensio quoque a nobis necessaria est aduersus obstrepitacula diuerse partis. Aiunt enim Marcionem non tam innouasse  regulam separatione Legis et Euangelii, quam retro adulteratam recurasse. O Christe patientissime Domine! qui tot annis interuersionem predicationis tue sustinuisti, donec tibi scilicet  Marcion subueniret. Nam et ipsum Petrum, ceterosque, columnas Apostolatus, a Paulo reprehensos  opponunt, quod non recto pede incederent ad Euangelii ueritatem; ab illo certe Paulo, qui adhuc in gratia rudis, trepidans denique ne in uacuum cucurrisset aut curreret , tunc primum cum antecessoribus apostolis conferebat. Igitur, si feruenter, ut adhuc  neophytus, aduersus Iudaismum aliquid in conuersatione reprehendendum existimauit, passiuum  scilicet conuictum, postmodum et ipse usu omnibus omnia futurus, ut omnes lucraretur, Iudeis quasi Iudeus, et eis qui  sub lege, tamquam sub  lege ; tu illam solius conuersationis, placiture postea accusatori suo, reprehensionem suspectam  uis haberi etiam de predicationis erga Deum preuaricatione. Atquin de predicationis unitate, quod supra legimus, dexteras iunxerant, et ipsa officii distributione,  de Euangelii societate condixerant; sicut et alibi :  Siue ego, inquit, siue illi, sic predicamus.  Sed et si quosdam falsos fratres irrepsisse descripsit, qui uellent Galatas ad aliud Euangelium transferre , ipse demonstrat adulterium illud Euangelii, non ad alterius Dei et Christi fidem transferendam, sed ad disciplinam Legis conseruandam  , habuisse intentionem; reprehendens  scilicet illos circumcisionem uindicantes, et obseruantes tempora, et dies et menses et annos iudaicarum ceremoniarum , quas iam exclusas agnouisse debuerant, secundum innouatam dispositionem Creatoris, olim de hoc ipso  predicantis per prophetas suos, ut per Isaiam : uetera transierunt, inquit; ecce noua que ego nunc facio; et alibi : Et disponam testamentum, non quale disposui ad patres uestros, cum illos eduxissem de terra  Aegypti; sic et per Hieremiam : Renouate uobis nouamen nouum, et circumcidimini Deo uestro, et circumcidimini preputia cordis uestri. Hanc ergo circumcisionem iam sistens Apostolus et hoc nouamen, illas quoque uetustates ceremoniarum dissuadebat, de quibus idem Conditor earum quandoque cessaturis profitebatur per Osee : Et auertam omnes iocunditates eius, et dies festos eius, et neomenias, et sabbata, et omnes ceremonias eius. Sic enim et per Isaiam : Neomenias uestras, et sabbata, et diem magnum non sustineo: ferias et ieiunium, et dies festos uestros odit anima mea. Quod si et Creator omnia hec iampridem recusauerat, et Apostolus ea iam recusanda pronuntiabat, ipsa sententia Apostoli, consentanea decretis Creatoris, probat  non alium Deum ab Apostolo predicatum, quam cuius decreta cupiebat iam agnosci; falsos et apostolos et fratres notans in hac caussa, qui Euangelium Christi Creatoris transferrent a nouitate prenuntiata a Creatore, ad uetustatem recusatam a Creatore .



CAPUT XXI.

Ceterum, si quasi  nouum Deum predicans, ueteris Dei legem cupiebat excludere, quare de deo quidem nouo nichil prescribit, sed de uetere lege solummodo, nisi quoniam, fide manente in Creatorem, sola lex eius concessare debebat? ut et Psalmus ille  prececinerat  : Disrumpamus a nobis uincula  eorum, et abiiciamus eorum iugum a nobis: ex quo scilicet tumultuate sunt gentes, et populi meditati  sunt inania; adstiterunt reges terre, et magistratus conuenerunt  in unum aduersus Dominum et aduersus Christum eius . Et utique, si alius deus predicaretur a Paulo, nulla disceptatio esset seruande legis, necne, non pertinentis scilicet ad dominum nouum et emulum legis. Ipsa enim dei nouitas atque diuersitas abstulisset non modo questionem ueteris et aliene legis, uerum omnem eius mentionem. Sed hic erat totus status questionis, quod, cum idem Deus legis in Christo predicaretur, legi eius derogaretur. Stabat igitur fides semper in Creatore et Christo eius, sed conuersatio et disciplina nutabat.  Nam et alii de idolothyto edendo, alii de mulierum uelamento, alii de nuptiis uel repudiis, nonnulli et de spe resurrectionis, disceptabant; de Deo, nemo. Nam,  si  fuisset hec quoque questio disceptata, et ipsa apud Apostolum inueniretur, uel quanto principalis. Quod si post apostolorum tempora, adulterium ueritas passa est circa Dei regulam, ergo iam apostolica traditio nichil passa est in tempore suo circa Dei regulam, et non alia agnoscenda erit traditio apostolorum, quam que hodie apud ipsorum Ecclesias editur. Nullam autem apostolici census Ecclesiam inuenias, que non in Creatore christianizet. Aut si he erunt a primordio corrupte, que erunt integre? nimirum aduersarie Creatoris. Exhibe ergo aliquam ex tuis apostolici sensus, et obduxeris  . Igitur, cum omnibus modis constet alium deum in regula sacramenti istius non fuisse a Christo usque ad Marcionem, quam Creatorem, satis iam et probatio nostra munita  est, qua ostendimus notitiam dei heretici ex Euangelii et Legis separatione cepisse, et definitio superior instructa est: non esse credendum deum quem homo de suis sensibus composuerit, nisi plane prophetes, id est non de suis sensibus. Quod si Marcion poterit dici, debebit etiam probari. Nihil retractare oportebat,  hoc enim cuneo ueritatis omnis extruditur heresis, cum Christus non alterius dei quam Creatoris circumlator ostenditur.



CAPUT XXII.

Sed quomodo funditus euertetur  Antichristus, nisi ceteris quoque iniectionibus eius elidendis locus detur, relaxata prescriptionum defensione? Accedamus igitur iam hinc ad ipsam Dei personam, uel potius umbram et phantasma  , secundum Christum  ipsius, per idque examinetur per quod Creatori prefertur. Et utique erunt regule certe ad examinandam Dei bonitatem. Sed prius est ut inueniam illam, et adprehendam, et ita ad regulas perducam. Cum enim circumspicio tempora, nusquam est a primordio materiarum, et  introitu caussarum, cum quibus debuerat inueniri exinde agens quod  agi habuit. Erat enim iam et mors, et aculeus mortis delictum, et ipsa malitia Creatoris; aduersus quam subuenire deberet alterius dei bonitas, prime huic regule diuine bonitatis occurrens, si se naturalem probaret, statim succurrens, ut caussa cepit. Omnia enim in Deo naturalia et ingenita esse debebunt, ut sint eterna, secundum statum ipsius, ne obuenientia et extranea reputentur, ac per hoc, temporalia et eternitatis  aliena. Ita et bonitas perennis et iugis  exigetur in Deo, que, in thesauris naturalium proprietatum reposita et parata, antecederet caussas et materias suas; et primam quamque susciperet, non despiceret et destitueret, si antecedebat. Denique, non minus et hic  queram cur non a primordio operata sit bonitas eius, quam de ipso quesiuimus, cur non a primordio sit reuelatus? Quidni? qui per bonitatem reuelari haberet, si qui fuisset.  Non posse quid Deo non licet, nedum naturalibus suis fungi: que si continentur, quo minus currant, naturalia non erunt. Et otium enim sua natura non nouit: hinc censetur, si agat  , si nec noluisse uidebitur exercere bonitatem interim nature nomine. Natura enim se  non potest nolle, que se ita dirigit, ut si cessauerit,  non sit. Sed cessauit aliquando in deo Marcionis de opere bonitas  . Ergo non fuit naturalis bonitas, que potuit aliquando cessasse, quod naturalibus non licet. Et si non erit naturalis, iam nec eterna credenda, nec Deo par, quia non eterna, dum non naturalis: que denique nullam sui perpetuitatem, aut de preterito constituat, aut de futuro repromittat. Nam et a primordio non fuit, et in finem sine dubio non erit. Potest enim et non esse quandoque, sicut non fuit aliquando. Igitur, cum constet in primordio cessasse bonitatem Dei illius , et uoluntate potius eam quam infirmitate cessasse, iam uoluntas suppresse bonitatis finis inuenietur malignitatis. Quid enim tam malignum,  quam nolle prodesse cum possis? quam utilitate cruciari  ? quam iniuriam sinere?  Totum denique Creatoris elogium in illum rescribetur, qui seuitias eius bonitatis sue mora iuuit. Nam in cuius manu est quid ne fiat, eius iam deputatur cum  fit. Homo damnatur in mortem  , ob unius arbuscule delibationem, et exinde proficiunt delicta cum penis, et pereunt iam omnes qui paradisi nullum cespitem norunt. Et hoc melior aliqui Deus aut nescit, aut sustinet? Si  , ut ex hoc melior inueniretur quanto Creator deterior haberetur, satis et in isto consilio malitiosus, qui et illum uoluit oneratum operationibus eius admissis  , et seculum in uexatione detinuit. Quid de tali medico iudicabis, qui nutriat morbum mora presidii, et periculum extendat dilatione remedii,  quo pretiosius aut famosius curet? Talis et in deum Marcionis dicenda sententia est, mali permissorem, iniurie fautorem, gratie lenocinatorem, benignitatis preuaricatorem, quam non statim causse sue exhibuit, plane, si natura bonus, exhibiturus, et non accessione, si ingenio optimus, et non disciplina, si ab euo Deus, et non a Tiberio; imo, quod uerius,  a Cerdone et Marcione. Tiberio nunc deus ille prestiterit, ut imperio eius diuina bonitas in terris dedicaretur.



CAPUT XXIII.

 Aliam illi regulam pretendo; sicut naturalia, ita rationalia esse debere  in Deo omnia. Exigo rationem bonitatis, quia nec aliud quid bonum haberi  liceat, quod non rationaliter bonum sit, nedum ut ipsa bonitas irrationalis deprehendatur. Facilius malum, cui rationis aliquid adfuerit, pro bono habebitur, quam ut bonum ratione desertum non pro malo iudicetur. Nego rationalem bonitatem dei Marcionis, iam hoc primo, quod in salutem processerit hominis alieni. Scio dicturos: Atquin hanc esse principalem et perfectam bonitatem, cum sine ullo debito familiaritatis, in extraneos uoluntaria et libera effunditur, secundum quam inimicos quoque nostros, et hoc nomine iam extraneos, diligere iubeamur. Cum ergo non a primordio hominem respexit, a primordio extraneum, cessando preiudicauit cum extraneo nichil sibi esse. Ceterum, disciplinam diligendi extraneum  uel inimicum, antecessit preceptum diligendi proximum tamquam teipsum  . Quod etsi ex lege Creatoris, et tu quoque illud excipere debebis, ut a Christo non destructum, sed potius exstructum. Nam, quo magis proximum diligas, diligere iuberis inimicum et extraneum. Exaggeratio est debite bonitatis, exactio indebite. Antecedit autem debita indebitam, ut principalis, ut dignior ministra et comite sua, id est indebita. Prior igitur cum prima bonitatis ratio sit in rem suam exhiberi ex iustitia, secunda autem in alienam, ex redundantia iustitie super Scribarum  et Phariseorum, quale est secundam ei rationem referri, cui deficit prima? non habenti  proprium hominem, ac per hoc quoque exigue  ? Porro, exigua que suum non habuit, quomodo in alienum redundauit?  Exhibe  principalem rationem, et tunc uindica sequentem. Nulla res sine ordine rationalis potest uindicari, tanto abest ut ratio ipsa in aliquo ordinem amittat. Sit nunc et a secundo gradu incipiens ratio bonitatis, in extraneum scilicet, nec secundus illi gradus ratione constabit, alio modo destructus. Tunc enim rationalis habebitur uel secunda in extraneum bonitas, si sine iniuria eius operetur, cuius est res, quamcumque bonitatem, iustitia prima efficit rationalem, sic et in principali gradu rationalis erit, cum in rem suam exhibetur, si iusta sit. Sic et in extraneum rationalis uideri poterit, si non sit iniusta. Ceterum, qualis bonitas, que per iniuriam constat, et quidem pro extraneo? Fortasse enim pro domestico aliquatenus rationalis habeatur bonitas iniuriosa;  pro extraneo uero, cui nec proba legitime deberetur, qua ratione tam iniusta rationalis defendetur? Quid enim iniustius, quid iniquius et improbius, quam ita alieno benefacere seruo, ut domino eripiatur, ut alii uindicetur, ut aduersus caput domini subornetur, et quidem, quo indignius, in ipsa adhuc domo domini, de ipsius adhuc horreis uiuens, sub ipsius adhuc plagis tremens? Talis assertor etiam damnaretur in seculo  , nedum plagiator  . Non aliter deus Marcionis inrumpens in alienum mundum, eripiens Deo hominem, patri filium, educatori alumnum, domino famulum; ut eum efficiat Deo impium,  patri irreligiosum, educatori ingratum, domino nequam. Oro te, si rationalis bonitas talem facit, qualem faceret in rationalis? Non  putem impudentiorem, quam qui in aliena aqua alii deo tinguitur, ad alienum celum alii deo expanditur  , in aliena terra alii Deo sternitur  , super alienum panem alii Deo gratiarum actionibus fungitur  , de alienis bonis ob alium deum nomine eleemosyne et dilectionis operatur. Quis iste deus tam bonus, ut homo ab illo malus fiat? tam propitius, ut alium illi deum, et dominum quidem ipsius  faciat iratum?



CAPUT XXIu.

Sed Deus, sicut eternus et rationalis, ita opinor, et perfectus in omnibus: Eritis enim perfecti, quemadmodum Pater uester qui in celis est .  Exhibe perfectam quoque bonitatem eius. Etsi de imperfecta satis constat, que neque naturalis inuenitur, neque rationalis, nunc et alio ordine traducetur: nec iam imperfecta, imo et defecta, exigua et exhausta, minor numero materiarum suarum, que in omnibus exhibetur. Non enim omnes salui fiunt, sed pauciores omnibus et Iudeis et Christianis creatoris. Pluribus uero pereuntibus, quomodo perfecta defenditur bonitas ex maiore parte cessatrix? paucis aliqua, pluribus nulla, cedens perditioni, partiaria exitii? Quod si plures salui non erunt, erit iam non bonitas, sed malitia perfectior. Sicut enim bonitatis operatio est, que facit saluos, ita malignitatis, que non facit saluos. Magis autem non faciens saluos dum paucos facit, perfectior erit, non iuuando, quam  iuuando. Non poteris et in Creatorem referre bonitatem, in omnes defectionem. Quem enim iudicem tenes, dispensatorem si forte bonitatis ostendis intelligendum, non profusorem; quod deo  tuo uindicas. Usque adeo hac sola eum prefers bonitate Creatori; quam si solam profitetur et totam, nulli deesse debuerat. Sed nolo iam de parte maiore pereuntium, imperfectum bonitatis arguere deum Marcionis: sufficit ipsos, quos saluos facit, imperfecte salutis inuentos, imperfectam bonitatem eius ostendere: scilicet anima tenus saluos  , carne deperditos, que apud illum non resurgit. Unde hec dimidiatio  salutis, nisi ex defectione bonitatis? Quid enim tam  perfecte bonitatis, quam totum hominem redigere in salutem, totum damnatum a Creatore, totum a Deo optimo allectum? Quod sciam  , et caro tinguitur apud illum  , et caro de nuptiis tollitur, et caro in confessione nominis deseuitur. Sed et si carni delicta reputantur, precedit anime reatus, et culpe principatus anime potius adscribendus, cui caro ministri nomine occurrit. Carens denique anima caro, hactenus peccat. Ita et in hoc iniusta bonitas, et sic quoque imperfecta; innocentiorem substantiam relinquens in exitium, obsequio, non arbitrio delinquentem: cuius Christus etsi non induit ueritatem, ut tue heresi uisum est, imaginem tamen eius subire dignatus est. Ipsum quod mentitus est illam,  aliquid ei debuit  debuisse. Quid est autem homo aliud quam caro? Si quidem nomen hominis, materia corporalis, non animalis, ab auctore sortita est: Et fecit hominem Deus, inquit , limum de terra, non animam; anima enim de adflatu  : Et factus est homo in animam uiuam. Quis? utique qui de limo. Et posuit Deus hominem in paradiso, quod finxit, non quod flauit; qui caro nunc, non qui anima. Itaque, si ita est, quo ore contendes perfectum bonitatis titulum, que non iam a partitione speciali hominis liberandi defecit, sed a proprietate generali? Si plena est gratia et solida misericordia que soli anime salutaris est, plus prestat hec uita, qua toti et integri fruimur. Ceterum, ex parte resurgere, mulctari erit, non liberari. Erat et illud perfecte bonitatis, ut homo liberatus  in fidem Dei optimi, statim eximeretur de domicilio atque dominatu dei seui. At nunc et febricitas, o Marcionita, et ceteros tribulos et spinas dolor carnis tue tibi edit; nec fulminibus tantum, aut bellis, et pestibus, aliisque plagis Creatoris, sed et scorpiis eius obiectus; in quo te putas liberatum de regno eius, cuius te musce adhuc calcant? si de futuro erutus es, cur non et de presenti, ut perfecte  ? Alia est nostra  conditio, apud auctorem, apud iudicem, apud offensum principem generis. Tu tantummodo bonum deum  prefers. Non potes autem perfecte bonum  ostendere, a quo non perfecte liberaris.



CAPUT XXu.

Quod attinet ad bonitatis questionem, his lineis deduximus eam minime Deo adequari, ut neque ingenitam, neque rationalem, neque perfectam; sed et improbam, et iniustam, et ipso iam bonitatis nomine indignam: quod scilicet in quantum Deo congruat, in tantum Deum non esse conueniat, qui de tali bonitate etiam perferatur, nec de tali modo, uerum et sola. Iam enim et hoc discuti par est, an Deus de sola bonitate censendus sit, negatis ceteris appendicibus  , sensibus et affectibus, quos Marcionite quidem  a deo suo abigunt in Creatorem, nos uero et agnoscimus in Creatore, ut Deo dignos. Et ex hoc quoque negabimus  Deum, in quo non omnia que Deo digna sunt, constent. Si aliquem de Epicuri schola Deum  affectauit Christi nomine titulare, ut quod beatum et incorruptibile sit, neque sibi, neque alii molestias prestet  aut in totum immobilem et stupentem Deum concepisse debuerat; et quid illi cum Christo, molesto et Iudeis per doctrinam, et sibi per sensum  ? aut et de ceteris motibus eum agnouisse  , et quid illi cum Epicuro, nec sibi nec Christianis necessario? Ecce enim hoc ipso quod retro quietus, qui nec notitiam sui aliquo interim opere curauerit, post  tantum eui senserit in hominis salutem, utique per uoluntatem, nonne concussibilis tunc fuit noue uoluntati, ut et ceteris motibus uideatur obnoxius? Que autem uoluntas sine concupiscentie stimulo est? Sed et cura accedet uoluntati. Quis uolet  quod non concupiscet? Quis enim uolet quid, et concupiscet, et non curabit? Igitur cum et uoluit et concupiit in hominis salutem, iam et sibi et aliis negotium fecit,  Epicuro nolente, consiliario Marcione  . Nam et aduersarium sibi constituit ipsum illud aduersus quod et uoluit, et concupiit et curauit, siue delictum, siue mortem; imprimis ipsum arbitrum eorum, et dominum hominis Creatorem. Porro, nichil sine emulatione decurret, quod sine aduersario non erit. Denique uolens, et concupiscens, et curans hominem liberare, hoc ipso iam emulatur et eum a  quo liberat; aduersus eum scilicet sibi liberaturus; et ea de quibus liberat, in alia liberaturus. Proinde enim emulationi concurrant  necesse est officiales sue in ea que emulatur, ira, discordia, odium, dedignatio, indignatio, bilis  , nolentia, offensa. Hec omnia, si emulationi adsistunt, emulatio autem liberando homini procurat; liberatio autem hominis operatio bonitatis  est, non poterit ea bonitas sine suis dotibus, id est sine sensibus est affectibus per quos administratur aduersus Creatorem; ne sic quoque inrationalis proscribatur, si careat et sensibus et affectibus debitis. Hec multo plenius defendemus in caussa Creatoris, in qua et exprobrantur.



CAPUT XXuI.

At hic sufficit peruersissimum deum ostendi in ipso preconio solitarie bonitatis, qua nolunt ei adscribere eiusmodi motus animi, quos in Creatore reprehendunt. Si enim neque emulatur, neque irascitur, neque damnat, neque uexat, utpote qui nec iudicem prestat, non inuenio quomodo illi disciplinarum ratio consistat, et quidem plenior. Quale est enim, ut precepta constituat non exsecuturus? ut delicta prohibeat  non uindicaturus, quia non iudicaturus? extraneus scilicet ab omnibus sensibus seueritatis et animaduersionis. Cur enim prohibet admitti, quod non defendit admissum? cum multo rectius non prohibuisset quod defensurus non esset, quam ut non defenderet quod prohibuisset: imo et permisisse directo debuit, sine caussa prohibiturus, ut non  defensurus. Nam et tunc tacite permissum est, quod sine ultione prohibetur. Et utique non aliud prohibet admitti, quam quod non amat fieri. Stupidissimus ergo qui non offenditur facto quod non amat fieri, quando offensa comes sit frustrate uoluntatis. Aut si offenditur; debet irasci, si irascitur, debet ulcisci. Nam et ultio fructus est ire, et ira debitum offense, et offensa, ut dixi, comes frustrate uoluntatis. Sed non ulciscitur; ergo nec offenditur.  Sed non offenditur; ergo nec leditur uoluntas eius, cum fit quod fieri noluit: et fit iam delictum secundum uoluntatem eius, quia non fit aduersus uoluntatem,  quod non ledit uoluntatem. Aut si hoc erit diuine uirtutis, siue bonitatis, nolle quidem fieri, et prohibere fieri; non moueri tamen, si fiat; dicimus iam motum esse illum qui noluit: et uane non moueri ad factum, qui motus sit ad non faciendum, quando noluit fieri: nolendo enim prohibuit. Non enim et iudicauit? Nolendo fieri, et idcirco prohibendo; non faciendum enim iudicauit, et prohibendum pronuntiauit. Ergo et ille iam iudicat. Si indignum est Deum iudicare, aut si ea tenus dignum est Deum iudicare, qua tantummodo nolit et prohibeat; non etiam  defendat admissum. Atquin nichil Deo tam indignum, quam non exequi quod noluit et prohibuit admitti. Primo, quod qualicumque sententie sue et legi, debeat uindictam in auctoritatem et obsequii necessitatem.  Secundo, quia emulum sit necesse est quod noluit admitti, et nolendo prohibuit. Malo autem parcere Deum, indignius sit, quam animaduertere: et quidem Deo optimo, qui non alias plene bonus sit, nisi mali emulus, uti boni amorem odio mali exerceat, et  boni tutelam expugnatione mali impleat.



CAPUT XXuII.

Sed iudicat plane malum nolendo, et damnat prohibendo: dimittit autem non uindicando, et absoluit non puniendo. O Deum ueritatis preuaricatorem, sententie sue circumscriptorem  : timet damnare quod damnat, timet odisse quod non amat, factum sinit quod fieri non sinit, mauult ostendere qui nolit; quam probare. Hoc  erit bonitas  imaginaria, disciplina, phantasma;  et ipsa transfunctoria  precepta, secura delicta: audite, peccatores, quique nondum hoc estis, ut esse possitis: Deus melior inuentus est, qui nec offenditur, nec irascitur, nec ulciscitur, cui nullus ignis coquitur in gehenna, cui nullus dentium frendor horret in exterioribus tenebris; bonus tantum est, denique prohibet delinquere, sed literis solis. In uobis est, si uelitis, illi obsequium subsignare, ut honorem Deo habuisse uideamini: timorem enim non uult. Atque adeo pre se ferunt Marcionite, quod Deum suum omnino non timeant. Malus autem, inquiunt, timebitur, bonus autem diligetur. Stulte, quem Dominum appellas, negas timendum; cum hoc nomen potestatis sit, etiam timende. At quomodo diliges, nisi timeas non diligere? Plane nec pater tuus est, in quem competat et amor propter pietatem, et timor  propter potestatem? nec legitimus dominus, ut diligas propter humanitatem, et timeas propter disciplinam? Sic denique plagiarii diliguntur, non etiam  timentur. Non enim timebitur, nisi iusta et ordinaria dominatio. Diligi autem potest etiam adultera. Sollicitatione enim constat, non auctoritate; et adulatione, non potestate. Quid denique adulantius, quam delicta non exsequi? Age itaque, qui Deum non times quasi bonum, quid non in omnem libidinem ebullis? summum, quod sciam, fructum uite omnibus qui Deum non timent; quid non frequentas tam solemnes  uoluptates circi furentis  , cauee seuientis  , et scene lasciuientis  ? quid non et in persecutionibus statim oblata acerra animam negatione lucraris? Absit, inquis, absit. Ergo iam times delictum, et timendo probasti illum timeri, qui prohibet delictum. Aliud est, si eadem dei tui peruersitate, quem non times, obseruas, qua et ille  quod non uindicat, prohibet. Multo adhuc uanius, cum interrogati, quid fiet peccatori cuique die illo? respondent  abiici illum quasi ab oculis. Nonne et hoc iudicio agitur? iudicatur enim abiiciendus, et utique iudicio damnationis: nisi si in  salutem abiiciatur peccator, ut et hoc Deo optimo competat. Et quid erit abiici, nisi amittere id quod erat consecuturus, si non abiiceretur? id est salutem. Ergo salutis in detrimentum abiiciretur: et hoc decerni non poterit nisi ab irato, et offenso, et exsecutore delicti, id est iudice.



CAPUT XXuIII.

Exitus autem illi abiecto quis? Ab igne, inquiunt Creatoris deprehendetur, Adeone nullum habet elementum, uel in hanc caussam prouisum, quo peccatores  suos uel sine seuitia releget, ne illos dedat Creatori? Quid tunc Creator? Credo, sulphuratiorem eis gehennam preparabit  , ut blasphemis suis scilicet: nisi quod Deus zelotes fortassean desertoribus aduersarii sui parcat  . O Deum usquequaque peruersum, ubique inrationalem, in omnibus uanum, atque ita neminem! cuius non statum, non conditionem, non naturam, non ullum ordinem uideo consistere;  iam nec ipsum fidei eius sacramentum. Cui enim rei baptisma quoque apud eum exigitur? Si remissio delictorum est, quomodo uidebitur delicta dimittere, qui non uidebitur retinere? quia retineret, si iudicaret. Si absolutio mortis est, quomodo absolueret a morte, qui non deuinxit ad mortem? deuinxisset enim, si a primordio damnasset. Si regeneratio est hominis, quomodo regenerat qui non regenerauit? Iteratio enim non competit ei a quo quid nec semel factum est. Si consecutio est Spiritus sancti, quomodo spiritum adtribuet, qui animam non prius contulit? quia  suffectura est quodammodo spiritus anima. Signat igitur hominem, numquam apud se resignatum; lauat hominem, numquam apud se resignatum; lauat hominem, numquam apud se coinquinatum;   et in hoc totum salutis sacramentum carnem mergit exsortem salutis. Nec rusticus terram rigabit, fructum non relaturam, nisi tam uanus, quam deus Marcionis. Proinde, cur  tantam, siue sarcinam, siue gloriam, infirmissime aut indignissime carni imponit sanctitatem? Quid dicam autem de discipline uanitate, qua sanctificat substantiam sanctam? Quid aut  onerat infirmam, aut exornat indignam? Quid non salute remunerat, quam onerat uel exornat? Quid fraudat mercedem operis, non rependens  carni salutem? Quid et honorem sanctitatis in illa mori patitur?



CAPUT XXIX.

Non tinguitur apud illum caro, nisi uirgo, nisi uidua, nisi celebs, nisi diuortio  baptisma mercata,  quasi non etiam spadonibus ex nuptiis nata. Sine dubio ex damnatione coniugii institutio ista constabit. uideamus an iusta: non quasi destructuri felicitatem sanctitatis, ut aliqui Nicolaite, assertores libidinis atque luxurie; sed qui sanctitatem sine nuptiarum damnatione nouerimus, et sectemur, et preferamus; non ut malo bonum, sed ut bono melius. Non enim proiicimus,  sed deponimus nuptias:  nec prescribimus, sed suademus sanctitatem; seruantes et bonum, et melius pro uiribus cuiusque sectando; tunc denique coniugium exerte defendentes cum inimice accusatur spurcitie nomine in destructionem Creatoris, qui proinde coniugium pro rei honestate benedixit, in crementum generis humani, quemadmodum et uniuersum conditionis in integros et bonos usus. Non ideo autem et cibi damnabuntur, quia operosius exquisiti in gulam committunt: ut  nec uestitus ideo accusabuntur, quia pretiosius comparati in ambitionem tumescunt. Sic nec matrimonii res ideo despuentur, quia intemperantius diffuse in luxuriam inardescunt. Multum differt inter caussam et culpam, inter statum et excessum. Ita huiusmodi non institutio, sed exorbitatio  reprobanda est, secundum censuram institutoris ipsius; cuius est tam, Crescite et multiplicamini , quam et, Non adulterabis , et, Uxorem proximi tui non concupisces : morte punientis et incestam  , sacrilegam, atque monstruosam in masculos et in pecudes libidinum insaniam. Sed et si nubendi iam motus ponitur, quem quidem apud nos spiritalis ratio, Paracleto auctore, defendit, unum in fide matrimonium prescribens; eiusdem erit modum figere, qui modum aliquando diffuderat: is colliget, qui sparsit: is cedet syluam qui plantauit; is metet segetem, qui seminauit: is dicet, Superest ut et qui uxores habent, sic sint quasi non habeant , cuius et retro fuit, Crescite et multiplicamini: eiusdem finis, cuius  et initium.  Non tamen ut  accusanda ceditur sylua, nec ut damnanda secatur seges, sed ut tempori suo parens. Sic et connubii res, non ut mala, securem et falcem admittit sanctitatis, sed ut matura defungi, ut ipsi sanctitati reseruata, cui cedendo prestat et esse  . Unde  iam dicam deum Marcionis, cum matrimonium ut malum et impudicitie negotium reprobat, aduersus ipsam facere sanctitatem, cui uidetur studere: materiam enim eius eradit: quia si nuptie non erunt, sanctitas nulla est. uacat enim abstinentie testimonium, cum licentia eripitur; quoniam ita quedam in diuersis probantur. Sicut et uirtus in infirmitate perficitur , sic et abstinentia nubendi in facultate dinoscitur  . Quis denique abstinens dicetur, sublato eo a quo abstinendum est? Que temperantia gule in fame? que ambitionis repudiatio in egestate? que libidinis infrenatio in castratione? Iam uero sementem  generis humani compescere in totum  , nescio an hoc quoque optimo Deo congruat. Quomodo enim saluum hominem  uolet, quem uetat nasci, de quo nascitur auferendo? quomodo habebit in quo bonitatem suam signet, quem esse non patitur? quomodo diligit, cuius originem non amat? Timet forsitan redundantiam sobolis, ne laboret plures liberando, ne multos faciat hereticos, ne generosiores habeat Marcionitas ex Marcionitis. Non erit immanior  duritia Pharaonis, nascentium enecatrix. Nam ille animas adimit, hic non dat; ille aufert de  uita, hic non admittit in uitam. Nihil apud ambos de homicidio differt: sub utroque homo interficitur; sub altero, iam editus, sub altero, edendus. Gratus esses, o dee heretice, si esses in dispositionem Creatoris, quod marem et feminam miscuit: utique enim et Marcion tuus ex nuptiis natus est. Satis hec de deo Marcionis, quem,  et definitiones unice diuinitatis, et conditiones statuum  eius omnino non esse confirmant  . Sed et totius opusculi series in hoc utique succedit. Proinde, si cui minus quid uidemur  egisse, speret reseruatum suo tempori, sicut et ipsarum Scripturarum examinationem, quibus Marcion utitur.



LIBER SECUNDUS.





ARGUMENTUM.


---I. Cum libro precedenti definierit Tertullianus deum Marcionis Deum non esse, regulis certis prescribentibus unicam esse diuinitatem; hoc libro Deum Creatorem digne Deum esse, utpote bonum, non malum, defendit,

II. Premissa inuectiua in Marcionitas, qui sua curiositate  Deo negotium faciunt, de arbitrio sensus sui Deum pensitantes.

III. In primis autem docet bonitatem Dei Creatoris eternam esse,

Iu. Presertim ex hominis et mundi factura ac ea quam homini prescripsit lege;

 u. Neque enim lapsum hominis Deo, sed libero arbitrio hominis imputandum:

uI. Et uero Dei bonitatem ac rationem hominis hoc requisiuisse, ut constitueretur homo liberi arbitrii; utpote cum nec boni nec mali merces iure ei pensaretur, qui aut bonus aut malus necessitate fuisset inuentus, non uoluntate:

uII. Id ipsum etiam exigere Dei grauitatem, fidem et patientiam:

uIII. Prorsus itaque homini delictum imputandum quem ad recte uiuendum creauerat Deus:

IX. Neque propterea Deo id imputandum, quod afflatus Dei sit anima que delinquit; quia habet quidem anima illas lineas Dei qua immortalis, qua libera sui arbitrii, qua prescia plerumque, qua rationalis;  tamen et in his imago dumtaxat Dei, non usque ad ipsam uim diuinitatis.

X. Neque etiamsi in diabolum transcriberetur culpa, ut instinctorem delicti, propterea in Creatorem dirigendam, ut in auctorem diaboli, utpote qui angelus a Deo et bonus factus sit, non diabolus, id est delator.

XI. Porro, si post delictum hominis iudex et seuerus fuerit Deus, non ad malitiam, sed ad iustitiam pertinere;

XII. Que iustitia cum perpetuo in Deo cum bonitate conspirarit, non recte seorsum deputari Deum bonum, et seorsum Deum iustum;

XIII. Imo uero omne iustitie opus bonitati Dei procurare, quippe cum timor iudicii ad bonum, non ad malum, conferat:

XIu. Si quando itaque Deus legatur condens mala, de  malis pene, non culpe, intelligi:

Xu. Iustitiam proinde esse, atque adeo bonitatem Dei, que seueritas uideatur;

XuI. Et iudici non exprobranda que iustitie accidunt, non magis quam medico ferramenta que secant, inurunt, amputant et constrictant:

XuII. Denique totum ordinem Dei bonitatis ex eius misericordia in errantes, patientia in non resipiscentes, et prestantia in merentes.

XuIII. Deinde ad antitheses ueniens Marcionis, etiam ad bonitatem Dei pertinere probat talionis penam, ciborum immundorum prohibitionem, et sacrificiorum onera;

XIX. Nec minus etiam legales quasque disciplinas, ne illi momento uacarent a Dei respectu;

XX. Imo uero etiam rapinam argenti mandatam a Deo  Hebreis in Aegyptios; pluris enim ualuisse sexcentorum millium per tot annos, et filiorum iacturam quos merserant:

XXI. Nullam uero etiam contrarietatem esse in Deo prohibente sabbatis operari, et iubenti arcam circumferri etiam in sabbato:

 XXII. Neque etiam similitudinum prohibitarum legi refragari enei serpentis, aut Cherubin et Seraphin aureas effigies, que longe diuersas habebant caussas ab idololatria, de qua, uetans similitudinem fieri, subiicit: Non adorabitis, neque seruietis eis; fuisse enim etiam rationalem Dei institutionem sacrificiorum , que tamen rursus reiecerit.

XXIII. Non recte etiam leuem Deum dici, cum reprobat aliquando probatos, aut probat quandoque reprobandos; nichil enim magis bono etiam iudici conuenire, quam pro presentibus meritis, et reiicere, et allegere:

XXIu. Proinde penitentiam apud Deum praue interpretari Marcionem, nam et in greco sono  penitentie nomen non ex delicti confessione, sed ex animi demutatione compositum est.

 XXu. Nec absimiliter praue ab illo intelligi illud: Adam, ubi es? et illud ad Cain, Ubi est frater tuus? Item illud de Sodoma et Gomorrha, Descendens uidebo, etc.;

XXuI. Item etiam iuramentum Dei per semetipsum, et uerba illa ad Moysen, Sine me, et indignatus ira disperdam illos.

XXuII. Denique reliquas pusillitates quas Deo obiiciebant Marcionite non tantas esse quantas etiam ipsi in Christo fatentur, cui apparitiones ille ueteris Testamenti adscribende sint.

XXuIII. Postremo aduersus Marcionem alias suas antitheses emulas facit ad finem usque libri. PAM.

ARGUMENTUM.---Quidquid a Deo Patre et Creatore factum est, id sapientissime factum docet, ideoque Creatorem Deum bonum esse, non malum.



CAPUT PRIMUM.


Occasio reformandi opusculi huius, cui quid acciderit primo libellulo  prefati sumus, hoc quoque contulit nobis, uti duobus diis aduersus Marcionem retractandis, sui cuique titulum et uolumen distingueremus pro materie diuisione, alterum deum definientes omnino non esse, alterum defendentes digne Deum esse: quatenus ita Pontico placuit, alterum inducere, alterum excludere. Non enim poterat edificare mendacium sine demolitione ueritatis. Aliud subruere necesse habuit, ut quod uellet, exstrueret. Sic edificat  qui propria paratura caret. Oportuerat autem in hoc solum disceptasse, quod nemo sit deus ille qui Creatori superducitur; ut falso deo depulso, regulis certis et unicam et perfectam prescribentibus  diuinitatem, nichil iam quereretur in Deum uerum: quem  quanto constaret esse, sic quoque dum alium esse non constat, tanto qualemcumque sine controuersia haberi deceret, adorandum potius quam iudicandum; et demerendum magis quam retractandum, uel quam timendum ob seueritatem.  Quid enim amplius homini necessarium, quam cura in Deum uerum, in quem, ut ita dixerim, inciderat, quia alius Deus non erat.



CAPUT II.

 At nunc negotium patitur Deus omnipotens, dominus et conditor uniuersitatis; ideo tantum opinor, quia a primordio notus est, quia numquam latuit, quia semper illuxit, etiam ante Romulum ipsum, nedum ante Tiberium: nisi quod solis hereticis cognitus non est, qui ei negotium faciunt: propterea alium Deum existimantes presumendum, quia quem constat esse, reprehendere magis possunt, quam negare de arbitrio sensus sui pensitantes  Deum aliqui: proinde atque si cecus uel  fluitantibus oculis, ideo alium solem presumere uelit mitiorem  et salubriorem; quia quem uideat, non uidet. Unicus sol est, o homo, qui mundum hunc temperat; et quando non putas, optimus et utilis; et cum tibi acrior et infestior, uel etiam sordidior atque corruptior, rationi tamen sue par est. Eam tu si perspicere non uales  , iam nec ullius  alterius solis, si qui fuisset, radios sustinere potuisses, utique maioris  . Nam qui in  inferiorem deum cecutis, quid in sublimiorem? Quin potius infirmitati tue parcis, nec in periculum extenderis, habens deum certum et indubitatum, et hoc ipso satis uisum, cum id primum conspexeris eum esse, quem non scias, nisi ex parte qua uoluit ipse. Sed Deum quidem ut sciens non negas, ut nesciens retractas; imo et accusas quasi sciens; quem si scires, non accusares, imo  nec retractares. Reddens nomen illi, negas substantiam nominis, id est magnitudinem, qua  Deus dicitur, non tantam eam agnoscens, quantam si homo omnifariam nosse potuisset, magnitudo non esset. Isaias iam tum  apostolus, prospiciens heretica corda: Quis, inquit , cognouit sensum Domini, aut quis illi consiliarius  fuit?  aut ad quem consultauit? aut uiam intellectus et scientie quis demonstrauit ei? Cui et  Apostolus condicet: O profundum diuitiarum et sophie Dei! ut ininuestigabilia iudicia eius, utique Dei iudicis, et ininuestigabiles uie eius! utique intellectus et scientie, quas ei nemo monstrauit: nisi forte isti censores diuinitatis, dicentes: Sic non debuit Deus; et sic magis debuit: quasi cognoscat aliquis que sint in Deo, nisi spiritus Dei. Mundi autem habentes spiritum, non agnoscentes in sapientia Dei per sapientiam Deum , consultiores sibimet uidentur Deo. Quoniam, sicut sapientia mundi stultitia est penes Deum, ita et sapientia Dei stultitia est penes mundum. Sed nos scimus stultum Dei sapientius hominibus, et inualidum Dei ualidius hominibus .  Et ita Deus tunc maxime magnus, cum homini pusillus; et tunc maxime optimus, cum homini non bonus; et tunc maxime unus, cum homini duo aut plures. Quod si a primordio  homo animalis non recipiens que sunt spiritus , stultitiam existimauit Dei legem, ut quam obseruare neglexit:  ideoque non habendo fidem, etiam quod uidebatur habere ademptum est illi , paradisi gratia et familiaritas Dei, per quam omnia Dei cognouisset, si obedisset: quid mirum si redhibitus materie sue, et in ergastulum terre laborande relegatus,  in ipso opere prono et deuexo ad terram, usurpatum ex illa spiritum mundi uniuerso generi suo tradidit,  dumtaxat animali et heretico, non recipienti que sunt Dei?  Aut quis  dubitabit ipsum illud Ade delictum heresin pronuntiare, quod per electionem sue potius quam diuine sententie admisit? nisi quod Adam numquam figulo suo dixit: »Non prudenter definxisti me.« Confessus est seductionem; non occultauit seductricem: rudis admodum  hereticus fuit. Non obaudiit; non tamen blasphemauit Creatorem, nec reprehendit  auctorem, quem a primordio sui bonum et  optimum inuenerat, et ipse si forte iudicem fecerat a primordio.



CAPUT III.

Igitur oportebit ineuntes examinationem in Deum notum, si queritur in qua conditione sit notus, ab operibus eius incipere que priora sunt homine, ut statim cum ipso comperta bonitas eius, et exinde constituta atque prescripta, aliquem sensum suggerat nobis intelligendi, qualiter sequens rerum ordinatio euaserit. Possunt autem discipuli Marcionis recognoscentes bonitatem Dei nostri, dignam quoque Deo agnoscere per eosdem titulos, per quos indignam ostendimus in deo illorum. Iam hoc ipsum  quod  materia est agnitionis sue, non apud alium inuenit, sed de suo sibi fecit. Prima denique bonitas Creatoris, qua se Deus noluit in eternum latere, id est non esse aliquid, cui Deus cognosceretur. Quid enim tam bonum, quam notitia et fructus Dei? Nam, etsi nondum apparebat, hoc bonum esse, quia nondum erat quicquam cui appareret; sed Deus presciebat quid boni appariturum esset: et ideo  in suam summam commisit bonitatem, apparituri boni negotiatricem, non utique repentinam, nec obuentitie bonitatis, nec prouocatitie animationis, quasi exinde censendam, quo cepit operari. Si enim ipsa constituit initium, exinde quo cepit operari, non habuit initium ipsa cum fecit. Initio autem facto, ab ea etiam ratio temporum nata est, utpote quibus distinguendis  et notandis, sidera et luminaria celestia disposita sunt: Erunt enim, inquit , in tempora, et menses, et annos. Ergo nec tempus habuit ante tempus, que fecit tempus; sicut nec initium ante initium, que constituit initium. Atque ita carens et ordine initii et modo temporis, de immensa et indeterminabili etate censebitur, nec poterit repentina uel obuentitia et prouocatitia reputari, non habens unde reputetur, id est aliquam temporis speciem; sed et  eterna, et Deo ingenita, et perpetua presumenda, ac per hoc Deo digna, suffundens iam hinc bonitatem dei Marcionis, non dico initiis et temporibus, sed ipsa malitia creatoris posteriorem, si tamen malitia potuit a bonitate committi  .



CAPUT Iu.


Igitur, cum cognoscendo Deo hominem prospexisset bonitas Dei ipsius, etiam hoc preconio suo addidit, quod prius domicilium homini commentata est, aliquam postmodum molem maximam, postmodum et maiorem, ut in magna tamquam in minore proluderet atque perficeret: et ita de bono Dei, id est de magno, ad optimum quoque eius, id est ad maius habitaculum promoueretur. Adhibet operi bono optimum etiam ministrum, sermonem suum:  Eructauit, inquit,  cor meum  sermonem optimum. Agnoscat hinc primum fructum optimum, utique optime arboris, Marcion: imperitissimus rusticus quidem in malam, bonam inseruit; sed non ualebit blasphemie  surculus  , arescet cum suo artifice, et ita se bone arboris natura testabitur. Adspice ad summam, qualia sermo fructificauerit: Et dixit Deus: Fiat; et factum est, et uidit Deus quia bonum : non quasi nesciens bonum, nisi uideret, sed quia bonum, ideo uidens, honorans et consignans, et dispungens bonitatem operum dignatione conspectus. Sic et benedicebat que bene faciebat, ut tibi totus Deus commendaretur, bonus, et dicere et facere. Maledicere adhuc sermo non norat, quia nec male facere. uidebimus caussas, que hoc quoque a Deo exegerunt. Interim mundus ex bonis omnibus constitit, satis premonstrans quantum boni pararetur illi, cui  preparabatur hoc totum. Quis denique dignus incolere Dei opera, quam ipsius imago et similitudo?  Eam quoque bonitas et quidem operantior operata est, non imperiali uerbo, sed familiari manu, etiam uerbo blandiente premisso: Faciamus hominem ad imaginem et similitudinem nostram . Bonitas dixit, bonitas finxit hominem  de limo, in tantam substantiam carnis ex una materia tot qualitatibus exstructam. Bonitas inflauit  animam, non mortuam, sed uiuam. Bonitas prefecit uniuersis fruendis atque regnandis, etiam cognominandis . Bonitas amplius delicias adiecit homini, ut quamquam totius orbis possidens, in amenioribus moraretur,  translatus in paradisum, iam tunc de mundo in Ecclesiam. Eadem bonitas et adiutorium prospexit, ne quid non boni: Non est enim, inquit  , bonum solum esse hominem.  Sciebat illi sexum Marie, et deinceps Ecclesie profuturum. Sed et quam arguis legem, quam in controuersias torques, bonitas erogauit,  consulens homini quo Deo adhereret, ne non tam liber, quam adiectus uideretur, equandus famulis suis ceteris animalibus, solutis a Deo et ex fastidio  liberis; sed ut solus homo gloriaretur, quod solus dignus fuisset qui legem a Deo sumeret, utque animal rationale, intellectus et scientie capax, ipsa quoque libertate rationali contineretur, ei subiectus, qui subiecerat illi omnia . Cuius legis obseruande consilium, bonitas pariter adscripsit: Qua die autem ederitis, morte moriemini . Benignissime enim demonstrauit exitum transgressionis, ne ignorantia periculi  negligentiam iuuaret obsequii. Porro, si legis imponende ratio precessit, sequebatur etiam obseruande, ut pena transgressioni adscriberetur; quam tamen euenire noluit, qui ante predixit. Agnosce igitur bonitatem Dei nostri interim, uel hucusque ex operibus bonis, ex benedictionibus bonis, ex indulgentiis, ex prouidentiis, ex legibus et premonitionibus  bonis et benignis.



CAPUT u.

Iam hinc ad questiones omnes.  O  canes, quos foras Apostolus expellit , latrantes in  Deum ueritatis! hec sunt argumentationum ossa que obroditis. Si Deus bonus et prescius futuri, et auertendi mali potens, cur hominem, et quidem imaginem et similitudinem suam, imo et substantiam suam, per  anime scilicet censum, passus est labi de obsequio legis in mortem, circumuentum a diabolo? Si enim et bonus qui euenire tale quid nollet, et prescius qui euenturum non ignoraret, et potens qui depellere ualeret, nullo modo euenisset, quod sub his tribus conditionibus diuine maiestatis euenire non posset. Quod si euenit, absolutum est e contrario Deum neque bonum credendum, neque prescium, neque potentem: siquidem in quantum nichil tale euenisset, si talis Deus, id est bonus, et prescius, et potens, in tantum ideo euenit, quia non talis Deus. Ad hec, prius est istas species in Creatore defendere, que in dubium uocantur; bonitatem dico, et prescientiam,  et potentiam. Nec immorabor huic articulo, preeunte definitione etiam ipsius Christi : ex operibus  ineunde probationes  . Opera Creatoris utrumque testantur et bonitatem eius, qua bona, sicut ostendimus; et potentiam qua tanta; et quidem ex nichilo. Nam, etsi ex aliqua materia, ut quidam uolunt, hoc ipso tamen ex nichilo, dum non id fuerunt quod sunt. Postremo, uel sic magna, dum bona: uel sic Deus potens, dum omnia ipsius; unde et omnipotens. De prescientia uero quid dicam? que tantos habet testes, quantos fecit prophetas. Quamquam quis prescientie titulus in omnium auctore, qua uniuersa utique disponendo presciit, et presciendo disposuit, certe ipsam transgressionem; quam nisi prescisset, nec cautionem eius delegasset sub metu mortis. Igitur  si et fuerunt in Deo iste facultates, pre quibus nichil mali euenire homini aut potuisset aut debuisset, et nichilominus euenit; uideamus et hominis conditionem, ne per illam potius euenerit, quod per Deum euenire non potuit. Liberum et  sui arbitrii et sue potestatis inuenio hominem a Deo institutum, nullam magis imaginem et similitudinem Dei in illo animaduertens, quam eiusmodi status formam. Neque enim facie et corporalibus lineis, tam uariis in genere humano, ad uniformem Deum expressus est; sed in ea substantia, quam ab ipso Deo traxit, id est anime  , ad formam Dei respondentis  , et arbitrii sui libertate et potestate signatus est. Hunc statum eius confirmauit etiam ipsa lex, tunc a Deo posita. Non enim poneretur lex ei qui non haberet  obsequium debitum legi in sua potestate: nec rursus comminatio mortis transgressioni adscriberetur, si non et contemptus legis in arbitrii libertatem homini deputaretur. Sic et in posteris legibus Creatoris inuenias, proponentis ante hominem bonum et malum, uitam et mortem : sed nec alias totum ordinem discipline per precepta dispositum, auocante Deo et minante et exhortante  , nisi et ad obsequium et ad contemptum libero et uoluntario homini  .



CAPUT uI.

Sed quoniam ex hoc iam intelligimur, eo struentes liberam hominis potestatem arbitrii sui, ut quod ei euenit, non Deo, sed ipsi debeat exprobrari; ne et tu  hinc iam opponas, non ita illum institui debuisse si libertas et potestas arbitrii exitiosa futura esset; hoc quoque prius defendam ita institui debuisse, quo fortius commendem, et ita institutum, et digne Deo institutum, potiore ostensa ea caussa que ita fecit institui. Bonitas Dei et ratio eius huic quoque instituto patrocinabuntur, in omnibus conspirantes apud Deum nostrum. Nec ratio enim sine bonitate ratio est, nec bonitas sine ratione bonitas, nisi forte  penes deum Marcionis, inrationaliter bonum, sicut ostendimus. Oportebat Deum cognosci: bonum hoc utique et rationale. Oportebat dignum aliquid esse, quod Deum cognosceret: quid tam dignum prospici posset, quam  imago Dei et similitudo? Et hoc bonum, sine dubio, et rationale. Oportebat igitur imaginem  et similitudinem Dei, liberi arbitrii et sue potestatis institui, in qua hoc ipsum, imago et similitudo Dei deputaretur; arbitrii scilicet libertas et potestas: in quam rem ea substantia homini accommodata est, que huius status esset, adflatus Dei, utique liberi et sue potestatis. Sed et alias quale erat ut totius mundi possidens homo, non in primis animi sui possessione regnaret, aliorum dominus, sui famulus? Habes igitur et bonitatem Dei agnoscere ex dignatione, et rationem ex dispositione. Sola nunc bonitas deputetur, que tantum homini largita sit, id est arbitrii libertatem. Aliud sibi ratio defendat in eiusmodi institutionem. Nam bonus natura Deus solus . Qui enim quod est sine initio habet, non institutione habet illud, sed natura. Homo autem qui totus ex  institutione est, habens initium, cum initio sortitus est formam qua esset: atque ita non natura in bonum dispositus est, sed institutione; non suum habens bonus esse, quia non natura in bonum dispositus est, sed institutione, secundum institutorem bonum, scilicet bonorum conditorem. Ut ergo bonum iam suum haberet homo, emancipatum sibi a Deo, et fieret proprietas iam boni in homine, et quodammodo natura, de institutione adscripta est illi quasi libripens  emancipati a Deo boni  , libertas et potestas arbitrii, que efficeret bonum, ut proprium,  iam sponte prestari ab homine; quoniam et hoc ratio bonitatis exigeret uoluntarie exercende; ex libertate scilicet arbitrii non fauente institutioni  , non seruiente: ut ita demum bonus consisteret homo, si secundum institutionem quidem, sed ex uoluntate iam bonus inueniretur, quasi de proprietate nature: proinde ut et contra malum   fortior homo pretenderet  , liber scilicet et sue potestatis:  quia, si careret hoc iure, ut bonum quoque non uoluntate obiret, sed necessitate, usurpabilis etiam malo futurus esset ex infirmitate seruitii, proinde et malo sicut bono famulus. Tota ergo libertas arbitrii in utramque partem concessa est illi, ut sui dominus constanter occurreret, et bono sponte  seruando, et malo sponte uitando: quoniam et alias positum hominem sub iudicio Dei,  oportebat iustum illud efficere de arbitrii sui meritis, liberi scilicet. Ceterum, nec boni nec mali merces iure pensaretur ei qui aut bonus aut malus necessitate fuisset inuentus, non uoluntate. In hoc et lex constituta est, non excludens, sed probans libertatem de obsequio sponte prestando, uel transgressione sponte committenda; ita in utrumque exitum libertas patuit arbitrii. Igitur, si et bonitas et ratio Dei inuenitur circa libertatem arbitrii concessam homini, non oportet, omissa prima definitione bonitatis atque rationis que ante omnem tractatum constituenda est, post factis preiudicare non ita Deum instituere debuisse quia aliter quam Deum deceret euasit; sed dispecto quia  ita debuerit instituere, saluo eo quod dispectum est, cetera explorare. Ceterum facile est offendentes statim in hominis ruinam, antequam conditionem eius inspexerint, in auctorem referre quod accidit, quia nec auctoris examinata sit ratio. Denique, et bonitas Dei a primordio operum perspecta, persuadebit  nichil a deo mali euenire potuisse, et libertas hominis recogitata se potius ream ostendet  , quod ipsa commisit.



CAPUT uII.

Hac definitione omnia Deo salua sunt; et natura bonitatis, et ratio dispositionis, et prescientie et potentie  copia. Exigere tamen a Deo debes  et grauitatem summam et fidem precipuam in omni institutione eius, ut desinas querere an Deo nolente potuerit quid euenire. Tenens enim grauitatem et fidem Dei boni, sed rationalibus institutionibus eius uindicandas, nec illud miraberis, quod Deus non intercesserit aduersus ea que noluit euenire, ut conseruaret ea que uoluit  . Si enim semel homini permiserat arbitrii libertatem et potestatem, et digne permiserat, sicut ostendimus, utique fruendas eas ex ipsa institutionis auctoritate permiserat; fruendas autem quantum in ipso, secundum ipsum, id est secundum Deum, id est in bonum: quis enim aduersus se permittet aliquid? quantum uero in homine, secundum motus libertatis ipsius Quis enim non hoc  prestat ei, cui quid semel frui prestat, ut pro animo et arbitrio suo fruatur? Igitur consequens erat uti Deus secederet a libertate semel concessa homini, id est contineret in semetipso et prescientiam et prepotentiam suam,  per quas intercessisse potuisset, quo minus homo male libertate sua frui adgressus, in periculum laberetur. Si enim intercessisset, rescidisset arbitrii libertatem, quam ratione et bonitate permiserat. Denique, puta intercessisse, puta rescidisse illum arbitrii libertatem dum reuocat ab arbore, dum ipsum  circumscriptorem colubrum a congressu femine arcet, nonne exclamaret Marcion:  O dominum futilem, instabilem, infidelem, rescindentem que instituit! Cur permiserat liberum arbitrium, si intercedit? cur intercedit, si permisit?  Eligat ubi semetipsum erroris notet, in institutione, an in rescissione. Nonne tunc magis deceptus ex imprescientia futuri uideretur, cum obstitisset? et quod quasi ignorans quomodo euasurum esset indulserat, quis non diceret? Sed etsi prescierat male hominem institutione sua usurum, quid tam dignum Deo, quam grauitas, quam fides institutionum qualiumcumque? uidisset homo si non bene dispunxisset  quod bene acceperat; ut ipse  legi reus fuisset cui obsequi noluisset, non ut legislator ipse fraudem legi sue faceret, non sinendo prescriptum eius impleri. Hec dignissime peroraturus in Creatorem, si libero arbitrio hominis ex prouidentia et potentia, quas exigis,  obstitisset, nunc tibi insusurra pro Creatore et grauitatem, et patientiam, et fidem, institutionibus suis functo, ut et rationalibus et bonis.



CAPUT uIII.

Neque enim ad uiuendum solummodo produxerat hominem, ut non ad recte uiuendum, in respectu scilicet Dei legisque eius. Igitur uiuere quidem illi ipse prestiterat, facto in animam uiuam; recte uero uiuere demandarat, admonito in legis obsequium. Ita non in mortem institutum hominem probat, qui nunc cupit in uitam restitutum, malens peccatoris penitentiam, quam mortem . Igitur, sicut Deus homini uite statum induxit, ita homo sibi mortis statum adtraxit: et hoc non per infirmitatem, sicuti nec per ignorantiam, ne quid auctori imputaretur.  Nam etsi angelus qui seduxit, sed liber et sue potestatis qui seductus est; sed imago et similitudo Dei, fortior angelo; sed adflatus Dei generosior spiritu materiali, quo angeli constituerunt. Qui facit, inquit , spiritus angelos ,  et adparitores flammam ignis. Quia nec uniuersitatem homini subiecisset infirmo dominandi, et non potiori angelis; quibus nichil tale subiecit; sic nec legis pondus imposuisset, si grauis lex inualido sustinendi; nec quem excusabilem sciret nomine imbecillitatis, eum  definitione mortis conuenisset; postremo, non libertate, nec potestate arbitrii fecisset infirmum, sed potius defectione earum. Atque adeo eumdem hominem, eamdem substantiam anime, eumdem Ade statum, eadem arbitrii libertas et  potestas, uictorem efficit hodie de eodem diabolo, cum secundum obsequium legum eius administratur.



CAPUT IX.

Quoquo tamen, inquis, modo substantia Creatoris delicti capax inuenitur, cum adflatus Dei, id est anima, in homine deliquit. Nec potest non ad originalem  summam referri corruptio portionis. Ad hoc interpretanda erit qualitas anime. In primis tenendum,  quod greca Scriptura signauit, adflatum nominans, non spiritum. Quidam enim de greco interpretantes, non recogitata differentia, nec curata proprietate uerborum, pro adflatu, spiritum ponunt, et dant hereticis occasionem spiritum Dei delicto  infuscandi, id est ipsum Deum; et usurpata iam questio est. Intellige itaque adflatum minorem spiritu esse  , etsi de spiritu accidit, ut aurulam eius, non tamen spiritum. Nam et aura uento rarior, etsi de uento aura, non tamen uentus aura.  Capit etiam imaginem spiritus dicere flatum. Nam et ideo homo imago Dei, id est spiritus: Deus enim spiritus. Imago ergo spiritus, flatus  . Porro, imago ueritati non usquequaque adequabitur. Aliud est enim secundum ueritatem esse, aliud ipsam ueritatem esse. Sic et adflatus, cum imago sit spiritus, non potest ita imaginem Dei comparare  , ut quia ueritas, id est spiritus, id est Deus, sine delicto est, ideo et adflatus, id est imago, non debuerit admisisse delictum. In hoc erit imago minor ueritate, et adflatus spiritu  inferior, habens illas utique lineas Dei, qua immortalis anima, qua libera et sui arbitrii, qua prescia plerumque, qua rationalis, capax intellectus et scientie: tamen et  in his imago, et non usque ad ipsam uim diuinitatis; sic nec usque ad integritatem a delicto; quia hoc soli Deo cedit, id est ueritati; et hoc solum imagini non licet. Sicut enim imago, cum omnes lineas exprimat ueritatis, ui  tamen ipsa caret, non habens motum; ita et anima imago spiritus, solam uim eius exprimere non ualuit, id est, non delinquendi felicitatem  . Ceterum non esset anima, sed spiritus; nec homo, qui animam sortitus est, sed Deus. Et alias autem, non omne quod Dei erit, deus habebitur: ut expostules Deum et adflatum, id est uacuum a delicto, quia Dei sit adflatus.  Nec tu enim si in tibiam flaueris, hominem tibiam feceris, quamquam de anima tua flaueris, sicut et Deus de spiritu suo. Denique, cum manifeste Scriptura dicat  flasse Deum in faciem hominis, et factum hominem in animam uiuam, non in spiritum uiuificatorem, separauit eam a conditione factoris. Opus enim aliud sit necesse est ab artifice, id est inferius artifice. Nec urceus enim factus a figulo, ipse erit figulus; ita nec adflatus factus a spiritu, ideo erit spiritus. Ipsum quod anima, uocitatus est flatus. uide etiam ne de adflata conditione transierit in aliquam diminutiorem qualitatem. Ergo, inquis, dedisti anime infirmitatem supra negatam. Plane, cum illam exigis Deo parem, id est delicti immunem, dico infirmam. Cum uero ad angelum  prouocatur, fortiorem defendam necesse est dominum uniuersitatis; cui iam angeli administrant ; qui etiam angelos iudicaturus est  , si in Dei lege constiterit, quod in primordio noluit. Hoc ipsum ergo potuit adflatus Dei admittere. Potuit, sed non debuit. Potuisse enim habuit, per substantie exilitatem, qua adflatus, non spiritus: non debuisse autem, per arbitrii potestatem, qua liber, non seruus; adsistente amplius demonstratione non delinquendi sub comminatione moriendi, qua substrueretur substantie exilitas, et regeretur sententie libertas. Itaque non per illud iam uideri potest anima deliquisse, quod illi cum Deo adfine est, per adflatum: sed per illud quod substantie accessit, id est per liberum arbitrium; a Deo quidem rationaliter adtributum; ab homine uero, qua uoluit agitatum. Quod si ita se habent, omnis iam Dei dispositio de mali exprobratione purgatur. Libertas enim  arbitrii non ei culpam suam respuet, a quo data est, sed a quo non ut debuit administrata est. Quod denique malum adscribes Creatori  ? si delictum hominis, non erit Dei, quod est hominis: nec idem habendus est delicti auctor qui inuenitur interdictor, imo et condemnator. Si mors malum, nec mors comminatori suo, sed contemptori faciet inuidiam, ut auctori. Contemnendo enim eam fecit; non utique futuram, si non contempsisset.



CAPUT X.

Sed, etsi  ab homine in diabolum  transcripseris mali elogium, ut in  instinctorem delicti; uti sic quoque in Creatorem dirigas culpam, ut auctorem diaboli, qui facit angelos spiritus: ergo quod factus a Deo est, id est angelus, id erit eius qui  fecit; quod autem factus a Deo non est, id est diabolus, id est delator, superest ut ipse sese fecerit, deferendo de Deo; et quidem falsum: primo, quod Deus illos ex omni ligno edere uetuisset, dehinc quasi morituri non essent, si edissent; tertio, quasi Deus illis inuidisset diuinitatem. Unde igitur malitia mendacii et fallacie in homines, et infamie in Deum? a Deo utique non, qui et angelum ex forma operum bonorum instituit bonum. Denique sapientissimus omnium editur, antequam diabolus; nisi malum est sapientia. Et si euoluas Ezechielis prophetiam , facile animaduertes tam institutione bonum angelum illum, quam sponte corruptum. In persona  enim principis Sor, ad diabolum pronuntiatur: Et factus est sermo Domini ad  me, dicens: Filii hominis, sume planctum super principem Sur; et dices ei  : Hec dicit Dominus: Tu resignaculum similitudinis , plenus sapientia  , corona decoris , in deliciis paradisi Dei tui natus es . Lapidem optimum indutus es; sardium, topazium, smaragdum, carbunculum, sapphirum, iaspin, lyncurium, achaten, amethystum, chrysolitum, beryllum, onychinum  ; et auro replesti horrea tua, et thesauros tuos. Ex qua die conditus es, cum Cherub  posui te in monte sancto Dei; fuisti in medio lapidum igneorum; fuisti inuituperabilis in diebus tuis, ex qua die conditus es, donec inuente sunt lesure tue  . De multitudine negotiationis tue promas tuas replesti, et deliquisti: et cetera. Que ad sugillationem angeli,  non ad illius principis proprie pertinere manifestum est, eo quod nemo hominum in paradiso Dei natus sit; ne ipse quidem Adam, translatus potius illuc: nec cum Cherub positus in monte sancto Dei, id est, in sublimitate celesti, de qua Satanam Dominus quoque decidisse testatur; nec inter lapides igneos demoratus, inter gemmantes siderum ardentium radios, unde etiam quasi fulgur deiectus est Satanas. Sed ipse auctor delicti, in persona peccatoris uiri denotabatur; retro quidem inuituperabilis a die conditionis sue, a Deo in bonum conditus, ut a bono conditore inuituperabilium conditionum, et excultus omni gloria angelica, et apud Deum constitutus, qua bonus apud bonum: postea uero a semetipso translatus in malum. Ex quo enim, inquit, apparuerunt  lesure tue: illi eas reputans, quibus scilicet lesit hominem eiectum a Dei obsequio  : et ex illo deliquit, ex quo delictum seminauit; atque ita exinde negotiationis, id est, malitie sue multitudinem exercuit; delictorum scilicet et sensuum, non minus et ipse liberi arbitrii institutus, ut spiritus. Nihil enim Deus proximum sibi non libertate eiusmodi ordinasset. Quem tamen et predamnando testatus est ab institutionis forma libidine propria concepte ultro malitie exorbitasse; et commeatum operationibus eius admetiendo, rationem bonitatis sue egit; eodem consilio et homo  eadem arbitrii libertate elideret inimicum, qua succiderat illi; probans suam, non Dei culpam; et ita salutem digne per uictoriam recuperaret, et diabolus amarius puniretur ab eo, quem  eliserat ante deuictus; et Deus tanto magis bonus  inueniretur, sustinens hominem gloriosiorem in paradisum, ad licentiam decerpende arboris uite iam de uita regressurum.



CAPUT XI.

Igitur usque ad delictum hominis, Deus a primordio tantum bonus, exinde iudex, et seuerus, et quod Marcionite uolunt, seuus. Statim mulier in doloribus parere, et uiro seruire damnatur : sed que ante sine ulla contristatione  per benedictionem in crementum generis audierat, Crescite tantum et multiplicamini: sed que in adiutorium masculo, non in seruitium fuerat destinata. Statim et terra maledicitur ; sed ante benedicta. Statim tribuli et spine; sed ante fenum, et herbe, et arborum  fructuosa. Statim sudor et labor panis; sed ante ex omni ligno uictus immunis, et alimenta secura. Exinde homo ad terram, sed ante de terra. Exinde ad mortem, sed ante ad uitam. Exinde  in scorteis uestibus, sed ante sine scrupulo nudus. Ita prior bonitas Dei, secundum naturam; seueritas posterior, secundum caussam. Illa ingenita, hec accidens: illa propria, hec accommodata: illa edita, hec adhibita. Nec natura enim inoperatam debuit continuisse bonitatem, nec caussa dissimulatam euasisse seueritatem. Alteram sibi, alteram rei Deus prestitit. Incipe nunc etiam iudicis statum ut affinem mali arguere, qui idcirco alium Deum somniasti solummodo bonum, quia non potes iudicem: quanquam et illum ut iudicem ostendimus. Aut si non iudicem, certe peruersum  ac uanum, discipline non uindicande, id est, non iudicande constitutorem. Non reprobas autem Deum iudicem, qui non iudicem Deum probas? Ipsam sine dubio iustitiam accusare debebis, que iudicem prestat, aut et eam in species malitie deputare, id est, iniustitiam in titulos bonitatis adscribere. Nunc enim iustitia malum, si iniustitia bonum. Porro, cum cogeris iniustitiam de pessimis pronuntiare, eodem iugo urgeris iustitiam de optimis censere. Nihil enim emulum mali non bonum, sicut et boni emulum nichil non malum. Igitur quanto malum iniustitia, tanto bonum iustitia. Nec species solummodo, sed tutela reputanda bonitatis; quia bonitas nisi iustitia regatur. ut iusta sit, non erit bonitas, si iniusta sit. Nihil enim bonum, quod iniustum; bonum autem  omne, quod iustum.



CAPUT XII.


Ita  si societas et conspiratio bonitatis atque iustitie separationem earum non potest capere, quo ore constitues diuersitatem duorum deorum in separatione, seorsum deputans deum bonum, et seorsum deum iustum? Illic consistit bonum, ubi et iustum. A primordio denique creator tam bonus, quam et iustus, pariter et utrumque processit. Bonitas eius operata est mundum, iustitia modulata est  , que etiam tum mundum iudicauit ex bonis faciendum, quia cum bonitatis consilio iudicauit. Iustitie opus est, quod inter lucem et tenebras separatio pronuntiata est, inter diem et noctem, inter celum et terram, inter aquam superiorem et inferiorem, inter maris cetum et aride molem, inter luminaria maiora et  minora, diurna atque nocturna, inter marem et feminam; inter arborem agnitionis mortis et uite, inter orbem et paradisum, inter aquigena et terrigena  animalia. Omnia ut bonitas concepit, ita iustitia distinxit. Totum hoc iudicato dispositum et ordinatum est. Omnis situs, habitus elomentorum, effectus, motus, status, ortus, occasus singulorum, iudicia sunt Creatoris; ne putes eum exinde iudicem definiendum, quo malum cepit, atque ita iustitiam de caussa mali offusces. His enim modis ostendimus eum cum auctrice omnium bonitate prodisse, ut et ipsam ingenitam Deo et naturalem, nec obuentitiam deputandam, que in Domino inuenta sit arbitratrix operum eius.



CAPUT XIII.

Atenim, ut malum postea erupit, atque inde iam  cepit bonitas Dei cum aduersario agere, aliud quoque  negotium eadem illa iustitia Dei nacta est iam secundum aduersionem dirigende bonitatis, ut seposita libertate eius  , qua et ultro Deus bonus pro meritis cuiusque pensetur, dignis offeratur, indignis denegetur, ingratis auferatur; proinde omnibus emulis uindicetur. Ita omne hoc iustitie opus procuratio bonitatis est, quod iudicando damnat, quod damnando punit, quod, ut dicitis, seuit; utique bono, non malo proficit. Denique timor iudicii ad bonum, non ad malum confert. Non enim sufficiebat bonum  per semetipsum commendari, iam sub aduersario laborans. Nam etsi commendabile per semetipsum, non tamen et conseruabile, quia expugnabile iam per aduersarium, nisi uis aliqua preesset timendi, que bonum etiam nolentes appetere, et custodire compelleret. Ceterum, tot illecebris mali expugnantibus bonum, quis illud appeteret, quod impune contemneret? Quis custodiret, quod sine periculo amitteret? Legis  mali uiam latam, et multo frequentiorem: nonne omnes illa laberentur  , si nichil in illa timeretur? Horremus terribiles minas Creatoris, et uix a malo auellimur: quid, si nichil minaretur? Hanc iustitiam malum dices, que malo non fauet? Hanc bonum negabis, que bono  prospicit? Non  qualem oportet  Deum uelles  ;  qualem malles expediret? sub quo delicta gauderent? cui diabolus illuderet? illum bonum iudicares Deum, qui hominem posset magis malum facere securitate delicti? Quis boni auctor, nisi qui et exactor? Proinde, quis mali extraneus, nisi qui et inimicus? Quis inimicus, nisi qui et expugnator? Quis expugnator, nisi qui et punitor? Sic totus Deus bonus est, dum pro bono omnia est. Sic denique omnipotens, quia et iuuandi et ledendi potens. Minus est, tantummodo prodesse, quia non aliud quid possit quam prodesse. De eiusmodi qua fiducia bonum sperem, si hoc solum potest? quomodo innocentie mercedem secter, si non et nocentie spectem  ? Diffidam necesse est, ne nec alteram partem remuneretur  , qui utramque non ualuit. Usque adeo iustitia etiam plenitudo est diuinitatis ipsus  exhibens Deum perfectum, et patrem, et dominum: patrem, clementia; dominum, disciplina; patrem, potestate blanda; dominum, seuera: patrem, diligendum pie; dominum, timendum necessarie: diligendum, quia malit misericordiam, quam sacrificium ; et timendum, quia nolit peccatum: diligendum, quia malit penitentiam peccatoris, quam mortem; et timendum, quia nolit peccatores sui iam non penitentes. Ideo lex utrumque definit, Diliges Deum, et Timebis Deum. Aliud obsecutori proposuit, aliud exorbitatori 



CAPUT XIu.


Ad omnia tibi occurrit Deus: idem percutiens, sed et sanans; mortificans, sed et uiuificans; humilians, sed et sublimans; condens mala, sed et pacem faciens : ut etiam et hinc  respondeam hereticis. Ecce enim, inquiunt, ipse se conditorem profitetur malorum, dicens: Ego sum qui condo mala . Amplexi enim uocabuli communionem, duas malorum species in ambiguitate turbantem; quia mala dicuntur, et delicta, et supplicia; passim uolunt eum conditorem intelligi malorum, ut malitie  auctor renuntietur. Nos autem adhibita distinctione utriusque forme, separatis malis delicti  et malis supplicii, malis culpe et malis pene, suum cuique parti definimus  auctorem; malorum quidem  peccati et culpe, diabolum, malorum uero supplicii et pene, Deum creatorem; ut illa pars malitie deputetur, ista iustitie, mala condentis  iudicii  aduersus mala delicti  . De his ergo creator profitetur malis, que congruunt iudici. Que quidem illis mala sunt, quibus rependuntur, ceterum suo nomine bona, qua iusta, et bonorum defensoria, et delictorum, inimica, atque in hoc ordine, Deo digna. Aut proba ea iniusta, ut probes malitie deputanda, id est, iniustitite mala: quia si iustitie erunt, iam mala non erunt, sed bona; malis tantummodo mala, quibus etiam directo bona pro malis damnantur. Constitue igitur iniuste hominem diuine legis uoluntarium contemptorem id retulisse, quo noluit  caruisse; iniuste malitiam eui illius imbribus,  dehinc et ignibus cesam; iniuste Aegyptum fedissimam, superstitiosam, amplius hospitis populi conflictatricem, decemplici castigatione percussam. Indurat cor Pharaonis; sed  meruerat in exitium subministrari, qui iam negauerat Deum; qui iam legatos eius toties superbus excusserat; qui iam populo laborem operis adiecerat: postremo, qua Aegyptius  olim Deo reus fuerat gentilis idololatrie, ibin et crocodilum citius colens  , quam Deum uiuum. Impetit  et ipsum populum, sed ingratum. Immisit et pueris ursos, sed irreuerentibus in Prophetam.



CAPUT Xu.

Iustitiam ergo primo iudicis dispice  : cuius si ratio constiterit, tunc et seueritas; et per que seueritas decurrit, rationi et iustitie reputabuntur. Ac ne pluribus immoremur, asserite caussas ceteras quoque, ut sententias condemnetis: excusate delicta, ut iudicia reprobetis. Nolite reprehendere iudicem, sed reuincite malum iudicem. Nam et si  patrum delicta ex  filiis exigebat, duritia populi talia remedia compulerat, ut uel posteritatibus suis prospicientes legi diuine obedirent. Quis enim non magis  filiorum salutem, quam suam curet? Sed etsi benedictio patrum semini quoque eorum destinabatur, sine ullo adhuc merito eius; cur non et reatus patrum in filios quoque redundaret? Sicut gratia, ita et offensa; ut per totum genus et gratia decurreret, et offensa. Saluo eo quod postea decerni habeat: non dicturos acidam uuam patres manducasse, et filiorum dentes obstupuisse ; id est, non sumpturum patrem delictum filii, nec filium delictum patris; sed unumquemque delicti sui reum futurum, ut post duritiam populi, duritia legis edomita, iustitia iam non genus, sed personas iudicaret. Quanquam si euangelium ueritatis accipias, ad quos pertineat sententia reddentis in filios patrum delicta cognosces; ad illos scilicet qui hanc ultro sibi sententiam  fuerant irrogaturi: Sanguis illius super capita nostra et filiorum nostrorum . Hoc  itaque omnis prouidentia Dei censuit, quod iam audierat.



CAPUT XuI.

Bona igitur et seueritas, quia iusta, si bonus iudex, id est iustus. Item cetera bona, per que opus  bonum currit bone seueritatis, siue ira, siue emulatio, siue seuitia. Debita enim omnia hec sunt seueritatis  , sicut seueritas debitum est iustitie. uindicanda erit  procacitas etatis uerecundiam debentis. Atque ita non poterunt  iudici exprobrari que iudici accidunt  , carentia et ipsa culpa, sicut et  iudex. Quid enim, si medicum quidem dicas esse debere, ferramenta uero eius accuses, quod secent, et inurant, et amputent, et constrictent? quando sine instrumento artis, medicus esse non possit. Sed accusa male secantem, importune amputantem, temere inurentem, atque ita ferramenta quoque eius, ut mala ministeria, reprehende. Proinde est enim, cum Deum quidem iudicem admittis, eos uero motus et sensus, per quos iudicat, destruis. Deum nos a Prophetis  et a Christo, non a philosophis, nec ab Epicuro, erudimur. Qui credimus Deum etiam in terris egisse, et humani habitus humilitatem suscepisse ex caussa humane salutis, longe sumus a sententia eorum qui nolunt Deum curare quidquam. Inde uenit ad hereticos quoque definitio eiusmodi: Si Deus irascitur, et emulatur, et extollitur, et exacerbatur; ergo et corrumpetur, ergo et morietur. Bene autem quod Christianorum est, etiam mortuum Deum credere, et tamen uiuentem in euo euorum. Stultissimi, qui de humanis diuina preiudicant  , ut quoniam in homine corruptorie conditionis habentur huiusmodi passiones, idcirco et in Deo eiusdem status existimentur. Discerne substantias, et suos eis distribue sensus, tam diuersos, quam substantie exigunt, licet  uocabulis communicare uideantur. Nam et dexteram, et oculos  ostendunt: quam  semotam a iudicariis sensibus, et in suo statu puram nolunt Marcionite in eodem Deo agnoscere, pluentem super bonos et malos, et solem suum oriri facientem  super iustos et iniustos : quod alius Deus omnino non prestat. Nam etsi hoc quoque testimonium Christi in Creatorem Marcion de Euangelio eradere ausus est, sed ipse mundus inscriptus est  , et omni a conscientia legitur; et erit hec ipsa patientia creatoris in iudicium  Marcionis: illa patientia, que exspectat penitentiam potius peccatoris, quam mortem; et mauult misericordiam, quam sacrificium ; auertens iam destinatum exitium Niniuitis, et largiens spatium uite Ezechie lacrymis, et restituens statum regni Babylonis tyranno penitentiam  functo. Illam  dico misericordiam, que et filium Saulis moriturum  ex deuotione populo concessit: et Dauid, delicta in domum Urie confessum, uenia liberauit: et ipsum Isrel toties restituit, quoties iudicauit; toties refouit, quoties et increpuit. Non solum igitur iudicem aspiciens, conuertere et ad optimi exempla. Notans  cum ulciscitur, considera cum indulget. Repende austeritati lenitatem: cum utrumque conueneris in Creatore, inuenies in eo et illud, propter quod alterum Deum credis. ueni denique ad inspectationem doctrinarum, disciplinarum, preceptorum, consiliorumque eius. Dices forsitan, hec etiam humanis legibus determinari. Sed ante Lycurgos et Solonas omnes, Moses et Deus. Nulla posteritas non a primordiis accipit. Tamen non a tuo Deo didicit Creator  meus prescribere  : Non occides; non adulterabis; non furaberis; non falsum testimonium dices; alienum non concupisces; honora patrem et matrem; et: diliges proximum tuum ut temetipsum. Ad hec innocentie, pudicitie, et iustitie, et pietatis principalia consulta, accedunt etiam humanitatis prescripta: cum septimo quoque anno seruitia libertate soluuntur ; cum eodem tempore agro parcitur, egenis cedendo locum; boui etiam terenti uincula oris remittuntur ad fructum presentis laboris, quo facilius in pecudibus premeditata humanitas in hominum refrigeria erudiretur.



CAPUT XuIII.

Sed que potius legis bona defendam, quam que heresis concupiit, ut talionis definitionem, oculum  pro oculo, dentem pro dente, et liuorem pro liuore repetentis ? Non enim iniurie mutuo exercende licentiam sapit, sed in totum cohibende uiolentie prospicit, ut quia durissimo et infideli in Deo populo longum, uel etiam incredibile uidetur a Deo exspectare defensam  , edicendam postea per Prophetam: Mihi defensam, et ego defendam, dicit Dominus : interim commissio iniurie metu uicis statim occursure repastinaretur, et licentia retributionis prohibitio esset prouocationis; ut sic improbitas astuta  cessaret, dum, secunda permissa, prima  terretur, et prima deterrita, nec secunda committitur, qua  et alias facilior timor talionis per eumdem saporem passionis. Nihil amarius quam idipsum pati, quod feceris aliis. Et si lex aliquid cibis detrahit, et immunda pronuntiat animalia que aliquando benedicta sunt, consilium exercende continentie intellige, et frenos impositos illi gule agnosce, que cum panem ederet angelorum, cucumeres et pepones Aegyptiorum desiderabat. Agnosce simul et  comitibus gule, libidini scilicet atque luxurie prospectum, que fere uentris castigatione frigescunt. Manducauerat enim populus et biberat, et surrexerat ludere . Proinde, ut et pecunie ardor restingueretur  ex parte, qua de uictus necessitate caussatur, pretiosorum ciborum ambitio detracta est: postremo,  ut facilius homo ad ieiunandum Deo formaretur, paucis et  non gloriosis escis assuefactus, et nichil de lautioribus esuriturus. Reprehendendus sane Creator, quod cibos potius populo suo abstulit, quam ingratioribus Marcionitis.  Sacrificiorum quoque onera, et operationum, et oblationum negotiosas scrupulositates nemo reprehendat, quasi Deus talia sibi proprie desiderauerit, qui tam manifeste exclamat: Quo mihi multitudinem sacrificiorum uestrorum? Et quis exquisiuit ista de manibus uestris ? sed illam Dei industriam sentiat, qua populum pronum in idololatriam et transgressionem, eiusmodi officiis religioni sue uoluit adstringere, quibus superstitio seculi agebatur, ut ab ea auocaret illos, sibi iubens fieri quasi desideranti, ne simulacris faciendis delinqueret.



CAPUT XIX.


Sed et in ipsis commerciis uite et conuersationis humane domi ac foris, adusque curam uasculorum omnifariam distinxit, ut istis legalibus disciplinis occurrentibus ubique, ne ullo  momento uacarent a Dei respectu.  Quid enim faceret beatum hominem, quam in lege Domini uoluntas eius, et in lege Domini meditabitur die ac nocte ? Quam legem non duritia promulgauit auctoris, sed ratio summe benignitatis, populi potius duritiam edomantis, et rudem obsequio fidem operosis officiis dedolantis: ut nichil de arcanis attingam significantiis  legis, spiritalis  scilicet et prophetice, in omnibus pene argumentis figurate. Sufficit enim in presenti, si simpliciter hominem Deo obligabat, ut nemo eam reprobare debeat, nisi cui non placet Deo seruire. Ad hoc beneficium, non onus legis adiuuandum, etiam Prophetas eadem bonitas Dei ordinauit, docentes Deo digna:  Auferre nequitias de anima, discere benefacere,  exquirere iudicium, iudicare pupillo, et iustificare uiduam, dirigere  questiones,  fugere  improborum contactum  ,  dimittere conflictam  in integram, dissipare scripturam iniustam , infringere panem esurienti, et tectum non habentem inducere in domum tuam; nudum si uideris, contegere, et domesticos seminis tui non despicere: compescere linguam a malo, et labia ne loquantur dolum ;  declinare a malo, et facere bonum; querere pacem, et sectari eam; irasci et non delinquere , id est, in ira non perseuerare, siue seuire; non abire in concilium impiorum, nec stare in uia peccatorum, nec in cathedra pestilentium sedere . Sed ubi? uide: quam bonum et quam iucundam habitare fratres in unum , meditantes die ac nocte in lege Domini; quia bonum scilicet fidere in Dominum, quam fidere in hominem, et sperare in Dominum, quam sperare in principes . Qualis enim apud Deum merces homini? Et erit tanquam lignum quod plantatum est iuxta exitus aquarum, quod fructum suum dabit in tempore suo; et folium eius non decidet, et omnia quecumque faciet prosperabuntur illi . Innocens autem et purus corde, qui non accepit in uanum  nomen Dei, et non iurauit  ad proximum suum in dolo, iste accipiet benedictionem a Domino, et misericordiam a Deo salutificatore suo  . Oculi enim Domini super timentes eum, sperantes in  misericordiam ipsius,  ad eliberandas  animas eorum de morte, utique eterna, et nutricandos eos in fame , utique uite eterne. Multe enim pressure iustorum, et ex omnibus liberabit eos Dominus . Honorabilis mors in conspectu Domini sanctorum eius . Dominus custodit omnia ossa eorum  : unum ex ipsis non comminuetur. Redimet  Dominus animas seruorum suorum . Pauca ista de tantis scripturis Creatoris intulimus, et nichil puto iam ad testimonium Dei optimi deest  , quod satis et precepta bonitatis, et promissa consignant.



CAPUT XX.

Sed enim  sepie  isti, quorum figura illud quoque  pisculentum de cibis Lex recusauit, ut traductionem sui sentiunt, tenebras hinc blasphemie interuomunt, atque ita intentionem uniuscuiusque iam proximam dispargunt, iactitando  et asseuerando ea que relucentem bonitatem Creatoris infuscent. Sed et per istas caligines sequemur nequitiam, et in lucem extrabemus ingenia tenebrarum, obiicientia Creatori uel maxime fraudem illam et rapinam auri et argenti, mandatam  ab illo Hebreis in Aegyptios. Age, infelicissime heretice, teipsum expostulo arbitrum: cognosce in utramque gentem prius, et ita de auctore precepti iudicabis. Reposcunt Aegyptii de Hebreis uasa aurea et argentea;  contra Hebrei mutuas petitiones instituunt, allegantes sibi quoque eorumdem patrum nomine, ex eodem scripture instrumento  mercedes restitui oportere illius operarie seruitutis, pro laterinis deductis, pro ciuitatibus et uillis edificatis. Quid iudicabis, optimi Dei elector? Hebreos fraudem agnoscere debere, an Aegyptios compensationem?   Nam et aiunt ita actum per legatos utrinque; Aegyptiorum quidem repetentium uasa, Iudeorum uero reposcentium operas suas: et tandem uasis istis   renuntiauerunt sibi Aegyptii. Hodie aduersus Marcionitas amplius allegant. Hebrei, negantes compensationi satis esse quantumuis illud auri et argenti, si sexcentorum millium opere per tot annos uel singulis nummis diurnis estimentur. Que autem pars maior? repetentium uasa, an incolentium uillas et urbes? Querela ergo mare Aegyptiorum,  an gratia Hebreorum? Ut solo iniuriarum iudicio Hebrei Aegyptios repercuterent, liberi homines in ergastulum subacti, ut solas scapulas suas scribe eorum apud subsellia sua ostenderet flagellorum contumeliosa atrocitate laceratas: non paucis  lancibus et scyphis, pauciorum utique diuitum ubique, sed totis et ipsorum facultatibus, et popularium omnium collationibus satisfaciendum Hebreis pronuntiasses  ? Igitur si bona Hebreorum caussa, bona iam et caussa, id est, mandatum Creatoris, qui et Aegyptios gratos fecit nescientes, et suum populum, in tempore expeditionis angusto, aliquo solatio tacite compositionis expunxit. Plane minus exigi iussit: Hebreis enim  etiam filios Aegyptii restituere debuerant.



CAPUT XXI.

Sic et in ceteris contrarietates preceptorum ei exprobras, ut mobili et instabili; prohibentis sabbatis operari, et iubentis arcam circumferri per dies octo, id est, etiam sabbato, in expugnatione ciuitatis Hiericho.  Nec sabbati enim inspicis legem, opera humana, non diuina prohibentem. Siquidem, Sex, inquit , diebus operare, et facies omnia opera tua, septima autem die sabbati  Domino Deo tuo; non facies in ea omne opus. Quod? Utique tuum  . Consequens enim est, ut ea opera sabbato auferret, que sex diebus supra induxerat: tua scilicet, id est, humana, et quotidiana. Arcam uero circumferre, neque quotidianum opus uideri potest, neque humanum; sed et rarum, et sacrosanctum, et ex ipso tunc Dei precepto utique diuinum. Quod et ipse quid significaret edissererem, nisi  longum esset figuras argumentorum omnium Creatoris expandere, quas forsitan nec admittis. Sed plus est, si  de absolutis reuincamini, simplicitate ueritatis, non curiositate: sicut et nunc certa distinctio est sabbati, humana, non diuina opera prohibentis. Ideoque qui sabbatis lignatum ierat, morti datus est: suum enim opus fecerat, lege interdictum. Qui uero arcam sabbatis circumtulerant, impune gesserunt: non suum enim opus, sed Dei  , ex precepto scilicet ipsius, administrauerant.



CAPUT XXII.

Proinde et similitudinem uetans fieri omnium que in celo et in terra et in aquis, ostendit et caussas, idololatrie scilicet substantiam cohibentes  . Subiicit enim: Non adorabitis, neque seruietis illis. Serpentis autem enei effigies,. postea precepta Mosi a Domino, non ad idololatrie titulum pertinebat, sed ad remediandos eos qui a serpentibus infestabantur.  Et taceo de figura remedii Sic et Cherubim et Seraphim aurea in arce figuratum exemplum, certe simplex ornamentum, accommodata suggestui, longe diuersas habendo caussas ab idololatrie conditione, ob quam similitudo prohibetur, non uidentur similitudinum prohibitarum legi refragari, non in eo similitudinis statu deprehensa, ob quem similitudo prohibetur. Diximus de sacrificiorum rationali institutione, auocantis  scilicet ab idolis ad Deum officia ea, que si rursus eiecerat, dicens : Quo mihi multitudinem sacrificiorum uestrum? hoc ipsum uoluit intelligi, quod non sibi ea proprie exegisset:  Non enim bibam, inquit , sanguinem taurorum; quia et alibi ait : Deus eternus non esuriet, nec sitiet. Nam etsi ad oblationes Abel aduertit  ,  et holocausta Ne odoratus est libenter  , que iucunditas siue uiscerum ueruecinorum, siue nidoris ardentium uictimarum? Sed animus simplex et Deum metuens offerentium ea que a Deo habebant, et pabuli et suauis olentie gratia  apud Deum deputabatur, non que fiebant exigentis, sed illud propter quod fiebant, ob honorem scilicet Dei. Si cliens diuiti aut regi nichil desideranti, tamen aliquid uilissimi munusculi obtulerit, quantitas et qualitas muneris infuscabit diuitem et regem, an delectabit titulus officii? At si cliens ei munera ultro, uel etiam dicto  ordine suo offerat, et solemnia regis obseruet, non ex fide tamen, nec corde puro, nec pleno circa cetera quoque obsequia, nonne consequens ut rex ille uel  diues exclamet: Quo mihi multitudinem munerum tuorum? plenus sum; et: Solemnitates, et dies festos  , et uestra sabbata odit anima mea  . uestra dicendo, que secundum libidinem suam, non secundum religionem Dei celebrando  , sua iam, non Dei, fecerant, conditionalem idcirco et rationalem demonstrauit recusationem eorum que administranda  prescripserat.



CAPUT XXIII.

Si uero etiam circa personas leuem  uultis intelligi, cum reprobat aliquando probatos; aut improuidum, cum probat quandoque reprobandos, quasi iudicia sua aut damnet preterita, aut ignoret futura; atquin nichil tam bono et iudici conuenit, quam pro presentibus meritis et reiicere et allegere. Allegitur   Saul, sed nondum despector prophete Samuelis. Reiicitur Salomon, sed iam a mulieribus alienis possessus, et idolis Moabitarum et Sidoniorum mancipatus. Quid faceret Creator, ne a Marcionitis reprehenderetur?  Bene adhuc agentes predamnaret iam propter futura delicta? sed Dei boni non erat, nondum merentes predamnare. Proinde peccantes nunc non recusaret propter pristina benefacta? Sed iusti iudicis non erat, rescissis  iam bonis pristinis scelera donare. Aut quis hominum sine delicto, ut eum Deus semper allegeret  , quem nunquam posset recusare? uel quis item sine aliquo bono opere, ut eum Deus semper recusare, quem nunquam posset allegere  ? Exhibe bonum semper, et non recusabitur: exhibe malum semper  , et nunquam allegetur  .  Ceterum, si idem homo, ut in utroque pro temporibus,  in utroque dispungetur a Deo, et bono, et iudice, qui non leuitate aut improuidentia sententias uertit; sed censura grauissima et prouidentissima, merita temporis cuiusque dispensat.



CAPUT XXIu.

Sic  et penitentiam apud illum  praue interpretaris, quasi proinde mobilitate uel improuidentia, imo iam ex delicti recordatione peniteat:  quoniam quidem dixerit : Penituit quod regem fecerim Saul; prescribens scilicet, penitentiam confessionem sapere mali operis alicuius uel erroris. Porro non semper. Euenit enim in bonis factis penitentie confessio, ad inuidiam et exprobrationem eius qui beneficii ingratus exstiterit, sicut et tunc circa personam Saulis honorandam annuntiatur a Creatore, qui non deliquerat, cum Saulem assumit in regnum, et Sancto Spiritu auget; optimum enim adhuc: qualis, inquit, non erat in filiis Isrelis, dignissime allegerat, sed nec ignorauerat ita euenturum, nemo enim te sustinebit improuidentiam adscribentem Deo ei, quem Deum non negans, confiteris et prouidum. Hec enim illi propria diuinitas constat, sed malum factum Saulis  onerabat penitentie  sue professione; quam, uacante delicto circa Saulis allectionem, consequens est inuidiosam potius intelligi, non criminosam. Ecce, inquis, criminosam eam animaduerto circa Niniuitas, dicente scriptura Ione : Et penituit Dominum de malitia quam dixerat facturum se illis, nec fecit. Sicut et ipse Ionas ad Dominum  : Propterea preueni profugere in Tharsos, quia cognoueram te esse misericordem et miserescentem, patientem, et plurimum  misericordie, penitentem malitiarum . Bene igitur quod premisit optimi Dei titulum, patientissimi scilicet super malos, et abundantissimi  misericordie et miserationis super agnocentes et deplangentes delicta sua, quales tunc Niniuite. Si enim optimus qui talis, de isto prius cessisse debebis, non competere  in talem, id est optimum, etiam malitie concursum. Et quia  Marcion defendit arborem bonam malos quoque fructus non licere producere , sed malitiam tamen nominauit, quod optimus non capit, numquid aliqua interpretatio subest etiam  earum malitiarum intelligendarum, que possint et in optimum decucurrisse? Subest autem. Dicimus denique malitiam nunc significari, non que ad naturam redigatur Creatoris quasi mali, sed que ad potestatem  quasi iudicis, secundum quam enuntiarit : Ego sum qui condo mala, et:  Ecce ego emitto in uos mala , non peccatoria, sed ultoria; quorum satis diluimus infamiam, ut congruentium iudici. Sicut autem, licet mala dicantur, non reprehendentur in iudice, nec hoc nomine suo malum iudicem ostendunt; ita et malitia hec erit intelligenda nunc, que ex illis malis iudicariis deputata, cum ipsis competat iudici. Nam et apud Grecos interdum malitie pro uexationibus et lesuris, non pro malignitatibus ponuntur  , sicut et in isto articulo; atque adeo, si eius malitie penituit Creatorem, quasi creature reprobande scilicet, et deletui  uindicande. Atqui nec  ullum admissum criminosum reputabitur Creatori, qui iniquissimam ciuitatem digne meritoque  decreuerat abolendam. Ita, quod iuste destinauerat, non male destinans, ex iustitia non ex malitia destinarat; sed penam ipsam malitiam nominauit, ex malo et merito  passionis ipsius. Ergo, dices, si malitiam iustitie nomine excusas, quia iuste exitium destinarat in Niniuitas, sic quoque culpandus est, qui iustitie, utique non penitende, penitentiam gessit. Imo nec iustitie, inquam  , penitebit Deum, et superest iam agnoscere quid sit penitentia Dei. Non enim, si hominem  ex recordatione plurimum delicti, interdum et ex alicuius boni operis ingratia penitet, ideo et Deum proinde. In quantum enim Deus nec malum admittit, nec bonum damnat, in tantum nec penitentie boni aut mali apud eum locus est. Nam et hoc tibi eadem scriptura  determinat, dicente Samuele Sauli : Discidit Dominus regnum Isrel de manu tua hodie, et dabit illud proximo tuo, optimo super te; et scindetur Isrel in duas partes, et non conuertetur, neque penitentiam aget, quia non sicut homo est ad penitendum. Hec itaque definitio in omnibus aliam formam diuine penitentie statuit, que neque ex improuidentia, neque ex ulla boni aut mali operis damnatione reputetur, sicut humana. Quis ergo erit mos penitentie diuine? Iam relucet, si non ad humanas conditiones eam referas. Nihil enim aliud intelligetur, quam simplex conuersio sententie prioris, que etiam sine reprehensione eius possit admitti, etiam in homine,  nedum in Deo, cuius omnis sententia caret culpa.  Nam et in greco sono, penitentie nomen non ex delicti confessione, sed ex animi demutatione compositum  est, quam apud Deum pro rerum uariantium sese occursu fieri  ostendimus.



CAPUT XXu.

Iam nunc ut omnia eiusmodi expediam, ad ceteras pusillitates, et infirmitates, et incongruentias  interpretandas purgandasque pertendam. Inclamat Deus : Adam, ubi es? scilicet ignorans ubi esset? et caussato nuditatis pudore, an de arbore gustasset interrogat, scilicet incertus? Imo nec incertus admissi, nec ignorans loci. Enimuero oportebat conscientia peccati delitescentem, euocatum prodire  in conspectum Domini, non sola  nominis inclamatione, sed cum aliqua iam tunc admissi suggillationem. Nec enim simplici modo, id est, interrogatorio sono legendum est, Adam ubi es  ? sed impresso et incusso, et imputatiuo, Adam, ubi es? id est, in perditione es; id est, iam hic non es; ut et  increpandi et dolendi exitus uox sit. Ceterum, qui totum orbem comprehendit manu uelut nidum, cuius celum thronus, et terra scabellum, nimirum huius oculos aliqua paradisi portio euaserat, quo minus illi ubicumque Adam ante euocationem uiseretur, tam latens, quam de interdicta fruge sumens? Speculatorem uinee uel horti tui lupus aut furunculus non latet. Deum puto de sublimioribus oculatiorem aliquid subiecti preterire non posse. Stulte qui tantum argumentum diuine maiestatis, et  humane instructionis, naso agis. Interrogabat  Deus quasi incertus, ut  et hinc  liberi arbitrii probans  hominem, in caussa aut negationis aut confessionis  daret ei locum sponte confitendi delictum, et hoc nomine releuandi  , sicut de Cain sciscitatur, ubinam frater eius; quasi non iam uociferatum a terra sanguinem Abelis audisset: sed ut et ille haberet potestatem ex eadem arbitrii potestate sponte negandi delicti, et hoc nomine grauandi; atque ita nobis conderentur exempla confitendorum potius delictorum, quam negandorum: ut iam tunc initiaretur euangeliea doctrina : Ex ore tuo iustificaberis  , et ex ore tuo damnaberis  .  Nam etsi Adam propter statum legis deditus morti est, sed spes ei salua est, dicente Domino : Ecce Adam factus est tanquam unus ex nobis: de futura scilicet allectione hominis in diuinitatem. Denique, quid sequitur? Et nunc, ne quando extendat manum, et sumat de ligno uite, et uiuat in euum. Interponens enim et nunc, presentis temporis uerbum, temporalem et ad presens dilationem uite fecisse se ostendit. Ideoque nec maledixit ipsum Adam, nec Euam, ut  restitutionis  candidatos, ut confessione releuatos. Cain uero et  maledixit, et cupidum morte luere delictum, mori interim uetuit, ut preter admissum, etiam negationis eius  oneratum. Hec erit ignorantia Dei nostri, que ideo simulabitur, ne delinquens homo, quid sibi agendum  sit, ignoret  . Sed ad Sodomam et Gomorrham descendens: uidebo, ait , si secundum clamorem peruenientem ad me consumment  , si uero non, ut agnoscam. Et hic, uidelicet, ex ignorantia incertus et scire cupidus? an hic sonus pronuntiationis necessarius, non dubitatiuum, sed comminatiuum exprimens sensum sub sciscitationis obtentu? Quod si descensum quoque Dei irrides, quasi aliter non potuerit perficere iudicium, nisi descendisset; uide ne tuum eque Deum pulses. Nam et ille descendit, ut quod uellet, efficeret.



CAPUT XXuI.

Sed et iurat Deus. Numquid forte per Deum Marcionis? Imo, inquit, quod multo uanius  , per semetipsum. Quid uelles  faceret  , si alius Deus  non erat in conscientia eius, hoc cum maxime iurantis  alium absque se omnino non esse? Igitur peierantem deprehendis, an uane deierantem? Sed non potest uideri peierasse, qui alium esse non sciuit, ut dicitis. Quod enim scit, hoc deierans uere, non peierauit. Sed nec uane deierat, alium Deum non esse. Tunc enim uane deieraret, si non fuissent qui alios deos crederent, tunc quidem simulacrorum cultores, nunc uero et heretici. Iurat igitur per semetipsum, ut uel iuranti Deo credas alium Deum omnino non esse. Hoc ut Deus faceret, tu quoque Marcion cegisti:  iam tunc enim prouidebaris. Proinde, si et in promissionibus aut comminationibus iurat, fidem in primordiis arduam extorquens, nichil Deo indignum est, quod efficit Deo credere. Satis et tunc pusillus Deus in ipsa etiam ferocia sua, cum ob uituli consecrationem efferatus in populum, de famulo suo postulat Moyse : Sine me, et indignatus ira  disperdam illos, et faciam te in nationem magnam. Unde meliorem soletis affirmare Moysen Deo suo, deprecatorem, imo et prohibitorem ire. Non facies enim, inquit  , istud, aut et me una cum eis impende. Miserandi  uos quoque cum populo, qui Christum non agnoscitis in persona Mosi figuratum, Patris deprecatorem, et oblatorem anime sue pro populi salute. Sed sufficit, si et Moysi proprie donatus  est populus ad presens. Quod ut famulus postulare posset a Domino, id Dominus a se postulauit. Ad hoc enim famulo dixit: Sine me, et disperdam illos, ut ille postulando, et semetipsum offerendo non sineret; atque ita disceres, quantum liceat fideli et prophete apud Deum  .



CAPUT XXuII.

Iam nunc ut et cetera compendio absoluam, quecunque adhuc ut pusilla et infirma et indigna colligitis ad destructionem Creatoris, simplici et certa ratione proponam: Deum non potuisse humanos congressus inire, nisi humanos et sensus et affectus suscepisset, per quos uim maiestatis sue, intolerabilem utique humane mediocritati, humilitate temperaret, sibi quidem indigna, homini autem necessaria; et ita  iam Deo digna, quia nichil tam dignum Deo, quam salus hominis. De isto pluribus retractarem, si cum ethnicis agerem; quanquam et cum hereticis non multo diuersa  congressio stet. Quatenus et ipsi Deum in figura et in reliquo ordine humane conditionis deuersatum  iam credidistis, non exigetis utique diutius persuaderi Deum conformasse semetipsum humanitati, sed de uestra fide reuincimini. Si enim Deus, et quidem sublimior, tanta humilitate fastigium maiestatis sue strauit, ut etiam morti subiiceret  , et morti crucis; cur non putetis nostro  quoque Deo aliquas pusillitates congruisse, tolerabiliores tamen iudaicis contumeliis et patibulis et sepulcris? An he sunt pusillitates, que iam  preiudicare debebunt Christum, humanis passionibus obiectum, eius Dei esse, cui  humanitates exprobrantur a uobis? Nam et profitemur Christum semper egisse in Dei Patris nomine; ipsum ab initio conuersatum; ipsum congressum cum Patriarchis et Prophetis, Filium Creatoris, Sermonem eius, quem ex semetipso proferendo filium fecit, et  exinde omni dispositioni sue uoluntatique prefecit; diminuens illum modico citra angelos, sicut apud Dauid  scriptum est : qua diminutione in hec quoque dispositus est a Patre, que ut humana reprehenditis, ediscens iam inde a primordio, iam inde hominem,  quod erat futurus in fine. Ille est qui descendit; ille, qui interrogat; ille, qui postulat; ille, qui iurat. Ceterum  , Patrem nemini uisum, etiam commune testabitur euangelium, dicente  Christo: Nemo cognouit Patrem nisi Filius; ipse enim et ueteri Testamento pronuntiarat : Deum nemo uidebit, et uiuet; Patrem inuisibilem determinans, in cuius auctoritate et nomine ipse erat Deus, qui uidebatur Dei Filius. Sed et penes nos Christus in persona Christi accipitur  , quia et hoc modo noster est. Igitur quecunque exigitis Deo digna, habebuntur in Patre inuisibili incongressibilique  et placido, et  philosophorum Deo. Quecunque autem ut indigna reprehenditis, deputabuntur in Filio, et uiso, et audito, et congresso, arbitro  Patris et ministro, miscente in semetipso hominem et Deum; in uirtutibus, Deum; in pusillitatibus, hominem; ut tantum homini conferat, quantum Deo detrahit: totum denique Dei mei penes uos dedecus, sacramentum est humane salutis. Conuersabatur Deus, ut homo diuine agere doceretur. Ex equo agebat Deus cum homine, ut homo ex equo agere cum Deo posset. Deus pusillus inuentus est, ut homo maximus fieret. Qui talem Deum dedignaris, nescio an ex fide credas Deum crucifixum. Quanta itaque peruersitas uestra erga utrumque ordinem Creatoris? Iudicem eum designatis, et seueritatem iudicis  secundum merita caussarum congruentem pro seuitia  exprobratis. Deum optimum exigitis, et lenitatem eius benignitati congruentem, pro captu mediocritatis humane deiectius conuersatam, ut pusillitatem depretiatis. Nec magnus uobis placet, nec modicus; nec iudex, nec amicus. Quid, si nunc  eadem et in uestro deprehendantur? Iudicem quidem et illum esse iam ostendimus in libello suo; et de iudice necessarie seuerum, et de seuero sicut  seuum, si tamen seuum.



CAPUT XXuIII.

Nunc et de pusillitatibus, et malignitatibus, ceterisque notis, et ipse aduersus Marcionem antitheses emulas faciam. Si ignorauit Deus meus esse alium super se, etiam tuus omnino non sciuit esse alium infra se. Quod enim ait Heraclitus ille tenebrosus  ,  eadem uia sursum et deorsum. Denique si non ignorasset, et ab initio ei occurrisset. Delictum et mortem, et ipsum auctorem delicti diabolum, et omne malum, quod  Deus meus passus est esse; hoc et tuus, qui illum pati passus est. Mutauit sententias suas Deus noster. Proinde qua et uester. Qui enim genus humanum tam sero respexit, eam sententiam mutauit, qua tanto euo non respexit. Penituit in aliquo Deum nostrum. Sed et uestrum. Eo enim quod tandem animaduertit ad hominis salutem, penitentiam dissimulationis pristine fecit, debitam malo facto. Porro malum factum deputabitur negligentia salutis humane, nonnisi per penitentiam emendata apud Deum uestrum. Mandauit fraudem Deus noster; sed auri et argenti. Quanto autem homo pretiosior auro et  argento, tanto fraudulentior Deus uester, qui hominem Domino et factori suo eripit. Oculum pro oculo reposcit Deus noster; sed et uester uicem prohibens, iterabilem magis iniuriam facit. Quis enim non rursus percutiet, non repercussus? Nesciit  Deus noster quales allegeret? Ergo nec uester Iudam traditorem  adlegisset, si prescisset. Sic et mentitum alicubi dicis Creatorem: longe maius mendacium est in tuo Christo, cuius corpus non fuit uerum. Multos seuitia Dei mei absumpsit? Tuus quoque Deus, quos saluos non facit, utique in exitium disponit. Deus meus  aliquem iussit occidi? Tuus semetipsum uoluit interfici; non minus homicida in semetipsum,  quam in eum  a quo uellet occidi, Multos autem occidisse Deum eius probabo Marcioni. Nam fecit homicidam, utique periturum, nisi si populus nichil deliquit in Christum. Sed expedita uirtus ueritatis paucis amat. Multa mendacio erunt necessaria.



CAPUT XXIX.

Ceterum, ipsas quoque antitheses Marcionis cominus cecidissem, si operosiore destructione earum egeret defensio Creatoris tam boni quam et iudicis, secundum utriusque partis et exempla congruentia Deo, ut ostendimus. Quod si utraque pars bonitatis atque iustitie dignam plenitudinem diuinitatis efficiunt omnia potentis, compendio interim possum antitheses retudisse, gestientes ex qualitatibus ingeniorum siue legum siue uirtutum discernere,  atque ita alienare Christum a Creatore, ut optimum a iudice, et mitem a fero, et salutarem ab exitioso. Magis enim eos coniungunt, quos in eis diuersitatibus ponunt que Deo congruunt. Aufer titulum Marcionis  et intentionem atque propositum operis ipsius, et nichil aliud prestat  quam demonstrationem eiusdem Dei optimi et iudicis: quia hec duo in solum Deum competunt. Nam et ipsum studium in eis exemplis opponendi Christum Creatori, ad unitatem  magis spectat. Adeo enim ipsa et una erat substantia diuinitatibus  , bona et seuera, et eisdem exemplis et in similibus argumentis, ut bonitatem suam uoluerit ostendere, in quibus premiserat seueritatem. Quia nec mirum erit  diuersitas temporalis, si postea Deus mitior pro rebus edomitis, qui retro austerior pro indomitis. Ita per antitheseis facilius ostendi potest ordo Creatoris a Christo reformatus et repercussus, et redditus potius quam exclusus, cum  presertim Deum tuum ab omni motu amariore secernas, utique et ab emulatione Creatoris scilicet. Nam si ita est, quomodo eum antitheses singulas species Creatoris emulatum demonstrant, agnoscam igitur et in hoc per illas Deum meum zelotem, qui res suas arbustiores in primordiis  bona et rationali emulatione  maturitatis precurauerit suo iure. Cuius antitheses etiam ipse mundus eius agnoscet, ex contrarietatibus elementorum, summa tamen ratione modulatus. Quamobrem, inconsiderantissime Marcion, alium Deum lucis ostendisse debueras, alium uero tenebrarum, quo facilius alium bonitatis, alium seueritatis persuasisses. Ceterum eius erit antithesis, cuius est et in mundo.



LIBER TERTIUS.





ARGUMENTUM.

 I. Librum hunc tertium aduersus Marcionem scripturus DE CHRISTO, imprimis Christum non alterius Dei intelligendum, quam Creatoris, prescribit, tum quod precedentibus libris determinatum sit, alium Deum non credendum quam Creatorem; tum quod probetur apostolicarum et hereticarum ecclesiarum recensu, nullam mentionem alterius Dei aut Christi agitatam ante scandalum Marcionis.

II. Deinde suspectum esse, quod tam subito uenerit Christus Marcionis, antequam Pater de Filio testaretur, mittens de misso.

III. Neque uero sufficere, quod se Filium Dei probaturus esset per documenta uirtutum; tum quod temerariam signorum fidem ipse Christus ostendat, etiam apud pseudoprophetas facillimam, tum quod Creator iam  ante illum, et per famulos suos uirtutes sit operatus.

Iu. Si autem post Creatorem, illum emendaturus, reuelatus sit Christus Marcionis; debuisse non ante, sed post Christum Creatoris reuelari, uti etiam illum emendaret.

u. Iam uero Scripturis probaturus Christum Creatoris fuisse, cuius Scripture ab eo adimplete sint, prefatur, duas caussas eloquii prophetici aduersariis agnoscendas; unam, qua futura interdum pro iam transactis annuntiantur; aliam, qua pleraque figurate portenduntur.

uI. Itaque Iudaïcum errorem pro Marcionitis non facere, qui Christum Creatoris, tanquam extraneum interfecerint; utpote quos illum ignoraturos, Scripturis  predictum sit; idque, quatenus solum hominem arbitrabantur.

uII. Conuinci autem utrosque duobus Christi aduentibus, duplici a prophetis habitu demonstratos; quorum priorem, obscuriorem et indigniorem, intelligere et credere non potuerunt.

uIII. Posthec aduersus Marcionitas, et alios ipsorum errorum auctores, ab apostolo Ioanne antichristos pronuntiatos, Christum defendit uere et in carne uenisse, uel ex eo quod alioqui etiam christiani nominis fructus, mors Christi neganda sit, et resurrectio.

IX. Neque ipsi suffragari angelos Creatoris, quasi illi in phantasmate putatiue carnis egerint apud Abraham et Lot; et tamen uere sint congressi et pasti; quod ad moriendum pro nobis non essent dispositi.

 X. Si autem carnem Christus tanquam indignam aspernatus est; dedignandam etiam illi fuisse illius imaginem, eo quod statum sequatur similitudo.

XI. Et uero non recte Marcionem putatiuam in Christo corpulentiam asseruisse, ne natiuitatem eius agnoscere cogeretur; quia poterat etiam putatiuam illam natiuitatem accommodasse; quarum neutrum tamen possit consistere, eo quod Deo magis competat ueritas, quam mendacium.

XII. Nihil etiam facere contra Christum Creatoris, quod ab Isaia Emmanuel uocandus scribatur; quo nomine non est editus; quia sufficit, quod significatione, non sono, nobiscum Deus fuerit Christus.

XIII. Neque etiam per uirtutem Damasci, et spolia Samarie, et regem Assyriorum  bellatorem illum portendi; sed figurari magos Orientales, Christum in infantia auro et thure munerantes.

XIu. Nam et alibi  figurate arma bellica Christo adscribi.

Xu. Prosequitur deinceps, Christi nomen non competere Christo Marcionis; tum quod proprium sit unius, et tamen etiam Creatoris Christus id nomen habuerit; tum quod ungui non potuerit, qui corpus non habuit, et proinde Christus, id est unctus, uocari nullo modo potuit.

XuI. Multo minus nomen Iesu, quem Iudei non exspectant, et Christo Creatoris competit, eo quod nichil commune esse debeat Christo alterius Dei cum Christo Creatoris.

 XuII. Porro iisdem pene uerbis, eadem, que supra libro aduersus Iudeos, Scripturarum affert testimonia de contemptibili Christi in passione habitu.

XuIII. Item et de exitu eius per passionem crucis, ex Pentateucho.

XIX. Item ex Psalmis et Prophetis.

XX. Postremo, probat Christum Creatoris uere Christum fuisse, quod ad illum conuerse sint omnes nationes  iuxta predictionem Dauid, que tamen neque de illo, neque de filio eius Salomone possit intelligi.

XXI. Etenim non Iudeorum modo, sed et nationum uocationem ad Christum Creatoris, pluribus scripturis predictam esse.

XXII. Quippe cum non alterius, sed eiusdem Dei predicatores Apostolos, et eadem cum Christo passuros tam ipsos, quam omnes fideles, prophetatum sit.

XXIII. uerumenimuero, quia cum Iudeis negabat Christum uenisse Marcion, ostendit exitum  ipsorum, quem ob impietatem in Christum relaturi predicabantur, iam completum esse. Quod uane fieret, si propter Christum Dei alterius id paterentur, qui ab emulis illius, nempe potestatibus Creatoris, in crucem actus esset; neque enim potuit Creator  ulcisci, nisi suum Christum.

XXIu. Denique occasione eius quod Marcion dicebat, restitutam iri Iudeam a Deo suo, remittens lectorem ad LIBRUM Iu. ADuERSUS MARCIONEM de sinu Abrahe, et ad OPUS DE SPE FIDELIUM de dicta restitutione Iudee, late hic etiam prosequitur millenariorum somnium, de quo latius inter paradoxa Auctoris. SCRIPTURUS Tertullianus aduersus opus Marcionis ex contrarietatum oppositionibus antitheses cognominatum, ad separationem Legis et Euangelii coactum, qua duos Deos diuersos, alterum ueteris, alterum Noui Testamenti diuidebat,

C. I. Inprimis diuersitatem preceptorum et disciplinarum non negans, in unum et eumdem Deum competere demonstrat; ex eo quod ipse Deus Creator per  Prophetas suos aliam legem nouam, Euangelii nempe, orituram predixerit pro ueteri, ac testamentum eternum pro temporati.



CAPUT PRIMUM.

Secundum uestigia pristini operis, quod amissum reformare perseueramus, iam hinc ordo de Christo, licet ex abundanti, post decursam defensionem unice diuinitatis.  Satis etenim preiudicatum est, Christum non alterius Dei intelligendum, quam Creatoris, cum determinatum est, alium Deum non credendum preter Creatorem, quem adeo Christus predicauerit, et deinceps Apostoli non alterius Christum annuntiauerint, quam eius Dei, quem Christus predicauit, id est Creatoris, ut nulla mentio alterius Dei, atque ita nec alterius Christi agitata sit ante scandalum  Marcionis. Facillime hoc probatur apostolicarum et hereticarum ecclesiarum recensu; illic scilicet pronuntiandam regule interuersionem, ubi posteritas inuenitur, quod etiam primo libello intexui. Sed et nunc congressio ista seorsus  Christum examinatura eo utique proficiet, ut dum Christum probamus Creatoris, sic quoque deus excludatur Marcionis. Decet ueritatem totis uiribus uti suis,  non ut laborantem.  Ceterum, in prescriptionum compendiis uincit. Sed decretum est, ut gestientem ubique aduersario occurrere, in tantum furenti, ut facilius presumpserit eum uenisse Christum, qui nunquam sit annuntiatus, quam eum qui semper sit predicatus.



CAPUT II.

Hinc denique gradum consero  , an debuerit tam subito uenisse. Primo, quia et ipse Dei sui Filius, hoc enim ordinis fuerat  , ut ante Pater Filium profiteretur, quam Patrem Filius; et ante Pater de Filio testaretur, quam Filius de Patre. Dehinc et quia  missus, preter Filii nomen. Proinde enim precessisse debuerat mittentis patrocinium in testimonium missi, quia nemo ueniens ex alterius auctoritate, ipse eam sibi ex sua affirmatione defendit, sed ab ipsa defendi  se  potius exspectat, preeunte suggestu eius, qui auctoritatem prestat. Ceterum, nec Filius agnoscetur, quem nunquam Pater nuncupauit: nec missus credetur, quem nunquam  mandator designauit; nuncupaturus Pater, et designaturus mandator, si fuisset. Suspectum habebitur omne, quod exorbitarit a regula; rerumque principalis gradus non sinit posterius agnosci Patrem post Filium, et mandatorem post mandatum, et Christum post Deum. Nihil origine sua prius est in agnitione, quia nec in dispositione. Subito Filius, et subito missus, et subito Christus? Atquin nichil putem a Deo subitum, quia nichil a Deo non dispositum. Si autem dispositum, cur et non predicatum, ut probari posset et dispositum ex predicatione, et diuinum ex dispositione? Et utique tantum  opus, quod scilicet humane saluti parabatur, uel eatenus subitum non fuisset, qua per fidem profuturum. In quantum enim credi habebat ut prodesset, in tantum paraturam desiderabat, ut credi posset, substructam fundamentis dispositionis et predicationis; quo ordine fides informata, merito et homini indiceretur a Deo, et Deo exhiberetur ab homine; ex agnitione debens credere quia posset, que scilicet credere didicisset ex predicatione.



CAPUT III.

Non fuit, inquis, ordo eiusmodi necessarius, quia statim se et Filium, et missum, et Dei Christum rebus  ipsis esset probaturus per documenta uirtutum. At ego negabo, solam hanc illi speciem ad testimonium competisse, quam et ipse postmodum exauctorauit. Siquidem edicens  multos uenturos  , et signa facturos, et uirtutes magnas edituros, auersionem etiam electorum  , nec ideo tamen admittendos; temerariam signorum et uirtutum fidem ostendit, ut etiam apud pseudochristos facillimarum  . Aut quale est, si inde se uoluit probari, et intelligi, et recipi  unde ceteros noluit, eque et ipsos tam subito uenturos, quam a nullo auctore predicatos? Si  quia prior eis uenit, et prior uirtutum documenta signauit, idcirco, quasi locum in balneis, ita fidem occupauit, posteris quibusque preripuit, uide ne ipse in conditione posteriorum  deprehendatur, posterior inuentus Creatore, ante iam cognito, et proinde uirtutes ante operato, et non aliter  prefato non esse aliis credendum, post eum scilicet. Igitur si priorem uenisse, et priorem de posteris pronuntiasse, hoc fidem cludet  ; predamnatus erit et ipse iam ab eo quod  posterior est agnitus, et solius erit auctoritas Creatoris, hoc in posteros constituendi, qui nullo posterior esse potuit. Iam nunc cum probaturus sim Creatorem easdem uirtutes, quas solas ad fidem Christo tuo uindicas, interdum per famulos suos retro edidisse, interdum per Christum suum edendas destinasse; possum et ex hoc merito prescribere, tanto magis Christum non ex solis uirtutibus credendum fuisse, quanto illum non alterius quam Creatoris interpretari potuissent,  ut respondentes  uirtutibus Creatoris, et editis per famulos suos, et in Christum suum repromissis. Quanquam et si alia documenta inuenirentur in tuo Christo, noua scilicet, facilius crederemus etiam noua eiusdem esse cuius et uetera, quam cuius tantummodo noua; egentia experimentis fidei uictricis uetustatis; ut sic quoque predicatus uenire debuerit, tam predicationibus propriis exstruentibus ei fidem, quam et uirtutibus; presertim aduersus Christum Creatoris uenturum, et signis et prophetis  propriis munitum; ut emulus Christi per omnes diuersitatum species reluceret. Sed quomodo a Deo nunquam  predicato Christus eius predicaretur? Hoc est ergo quod exigit, nec Deum, nec Christum tuum credi, quia et Deus ignotus esse non debuit, et Christus agnosci per Deum debuit.



CAPUT Iu.

Dedignatus, opinor, est imitari ordinem Dei nostri, ut displicentis, ut  cum maxime reuincendi. Nouus noue uenire uoluit; Filius ante Patris professionem, et missus ante mandatoris auctoritatem; ut et ipsam  fidem monstrosissimam induceret, qua ante crederetur Christum uenisse, quam sciretur fuisse. Competit mihi etiam illud retractare, cur non post Christum uenerit. Nam cum intueor dominum eius, tanto euo patientissimum acerbissimi Creatoris annuntiantis interea in homines Christum suum, quacumque id  ratione fecit, tam reuelationem quam intercessionem suam differens, eadem ratione dico illum patientiam debuisse Creatori, in Christo quoque suo dispositiones suas exsecuturo, ut perfecta et expleta omni operatione emuli Dei, et emuli Christi, tunc et ipse proprias dispositiones superduceret. Ceterum, penitentia tante patientie fecit, quod non in finem rerum Creatoris perseuerauerit. uane sustinuit predicari Christum eius, quem non sustinuit exhiberi? aut sine caussa tamdiu non intercidit? Quid illum detinuit, quidue turbauit? Atquin in utrumque commisit, post Creatorem quidem tam tarde reuelatus, ante Christum uero eius tam propere. Alterum uero iamdudum debuerat traduxisse, alterum nondum; ne illum quidem tamdiu seuientem sustinuisse; istum uero adhuc  quiescentem inquietasse, circa ambos excidens ab optimi Dei titulo, certe uarius et ipse et incertus; tepidus scilicet in Creatorem, et calidus in Christum, et uanus utrobique  . Non magis enim compescuit Creatorem, quam obstitit Christo. Manet et Creator, qualis omnino est; ueniet et Christus, qualis et scribitur. Quid uenit post Creatorem, quem emendare non ualuit? Quid ante Christum eius reuelatus est, quem reuocare non potuerit? Aut si emendauit Creatorem, post illum reuelatus est, ut emendanda precederent; ergo et Christum eius eque emendaturus exspectasse debuerat, proinde et illius posterior emendator futurus, sicut Creatoris. Aliud est, si et ipse post illum rursus adueniet; ut primo quidem aduentu processerit aduersus Creatorem, Legem et  Prophetas destruens eius; secundo uero procedat  aduersus Christum, regnum redarguens eius. Tunc ergo conclusurus ordinem suum, tunc si forte credendus est; aut si iam hinc perfecta res est eius, uane ergo uenturus est, nichil scilicet peracturus.



CAPUT u.

His preluserim  quasi de gradu primo adhuc, et quasi de longinquo. Sed et hinc iam ad certum et cominus dimicaturus  , uideo aliquas etiam nunc lineas preducendas, ad quas erit dimicandum, ad Scripturas scilicet Creatoris. Secundum eas enim probaturus Christum Creatoris fuisse, ut postea  Christo suo adimpletas, necesse habeo ipsarum quoque scripturam formam  , et  naturam demandare, ne tunc in controuersiam deducte, cum adhibentur ad caussas, et sua et caussarum defensione  commixte, obtundant lectoris intentionem. Duas itaque caussas prophetici eloquii allego agnoscendas abhinc aduersariis nostris: unam, qua futura interdum pro iam transactis enuntiantur. Nam et Diuinitati competit, quecumque decreuerit, ut perfecta reputare, quia non sit apud illam differentia temporis, apud quam uniformem statum temporum  dirigit eternitas ipsa, et diuinationi prophetice magis familiare est id quod prospiciat, dum prospicit, iam uisum, atque ita iam  expunctum, id est, omni modo futurum demonstrare, sicut per Isaiam : Dorsum meum posui in flagella, maxillas autem meas in palmas; faciem meam uero non auerti a sputaminibus. Siue enim Christus iam tunc in semetipsum secundum nos, siue prophetes de semetipso secundum Iudeos pronuntiabat,  nondum tamen factum pro iam transacto sonabat. Alia species erit, qua pleraque figurate portenduntur per enigmata et allegorias et parabolas, aliter intelligenda quam scripta sunt. Nam et montes legimus distillaturos dulcorem ; non tamen ut sapam de petris  , aut defrutum de rupibus speres: et terram audimus lacte et melle manantem; non tamen ut de glebis credas te unquam placentas et samias  coacturum: quia nec statim aquilicem et agricolam os Dei repromisit, dicens : Ponam flumina in regione sitienti, et in solitudine cedrum et buxum. Sicut et predicans de Nationum conuersione: Benedicent me bestie agri, sirenes et filie passerum ; non utique ab hirundinum pullis et uulpeculis, et illis monstruosis fabulosisque cantricibus fausta  omina relaturus est. Et quid ego de isto genere amplius?  cum etiam ,  hereticorum apostolus  , ipsam legem indulgentem bobus terentibus os liberum, non de bubus, sed de nobis interpretetur: et petram potui subministrando comitem, Christum alleget  fuisse, docens proinde et Galatas , duo argumenta filiorum Abrahe allegorice cucurrisse, et suggerens Ephesiis , quod in primordio de homine predicatum est, relicturo patrem et matrem, et futuris duobus in unam carnem, id se in Christum et Ecclesiam agnoscere.



CAPUT uI.

Si satis constat de istis interim duabus proprietatibus iudaice litterature; memento, lector, constitisse, ut cum tale quid adhibuerimus, non retractetur de forma scripture, sed de statu causse. Cum igitur  heretica dementia eum Christum uenisse presumeret, qui nunquam fuerat annuntiatus; sequebatur ut eum Christum nondum uenisse contenderet, qui semper fuerat predicatus: atque ita coacta est cum iudaico errore sociari, et ab eo argumentationem sibi struere, quasi Iudei certi et ipsi alium fuisse qui uenit, non modo respuerint eum ut extraneum, uerum et interfecerint eum ut aduersarium, agnituri sine dubio et omni officio religionis prosecuturi, si ipsorum fuisset.  Scilicet nauclero illi non quidem Rhodia lex  , sed Pontica cauerat, errare Iudeos in Christum suum non licere; quando etsi nichil tale predicatum in illos inueniretur, uel sola utique humana conditio deceptui obnoxia, persuasisset, Iudeos errare potuisse, qua homines; nec statim  preiudicium sumendum de sententia eorum, quos credibile fuerit errasse. Porro, cum et predicatum sit non agnituros eos Christum, ideoque etiam perempturos; iam ergo ipse erit et ignoratus et interemptus ab illis, in quem ita admissuri prenotabantur. Hoc si probari exigis, non eas scripturas euoluam, que interemptibilem Christum edicentes, utique et ignorabilem affirmant: nisi enim ignoratus nichil scilicet pati posset: sed reseruatis eis ad caussam passionum, eas predicationes in presenti sufficiet adhibere, que interim ignorabilem probent Christum, et hoc breuiter, dum ostendunt omnem uim intellectus ademptam populo a Creatore. Auferam, inquit  , sapientiam sapientium illorum, et prudentiam prudentium eorum abscondam, et , Aure audietis, et non audietis: et oculis uidebitis, et non uidebitis: Incrassatam est enim cor populi huius, et auribus grauiter audierunt, et oculos concluserunt; ne quando auribus audiant et oculis uideant, et corde coniiciant, et conuertantur, et sanem illos. Hanc enim obtusionem  salutarium sensuum meruerant, labiis diligentes Deum, corde autem longe absistentes ab eo. Igitur si Christus quidem annuntiabatur a Creatore solidante tonitruum, et  condente  spiritum, et annuntiante  in homines Christum suum, secundum Amos Prophetam; si omnis spes Iudeorum, ne  dicam etiam Gentium, in Christi reuelationem destinabatur, sine dubio id demonstrabantur  non agnituri, et non intellecturi, ablatis agnitionis  et intelligentie uiribus sapientia atque prudentia, quod annuntiabatur, id est Christum, erraturis in eum principalibus sapientibus eorum, id est scribis, et prudentibus eorum  , id est phariseis; pariter et populo auribus audituro, et non audituro, utique Christum docentem: et oculis uisuro et non uisuro, utique Christum signa facientem, secundum quod et alibi : Et quis cecus, nisi pueri mei? et quis surdus, nisi qui dominatur eorum? Sed et cum exprobrat per eumdem Isaiam : Filios generaui, et exaltaui: at illi me reiecerunt. Agnouit bos possessorem suum, et asinus presepe domini sui: Isrel autem me non cognouit, et populus me non intellexit. Nos quidem certi, Christum semper in Prophetis locutum,  spiritum scilicet Creatoris, sicut propheta testatur,  Spiritus persone eius , Christus Dominus, qui ab initio uicarius Patris in Dei nomine et auditus sit et uisus; scimus  ipsius uoces eiusmodi fuisse iam tunc Isreli exprobrantis, que in illum commissuri predicabantur: Dereliquistis Dominum, et in iram prouocastis Sanctum Isrel . Si uero non  in Christum, sed in ipsum potius Deum uolueris referre omnem iudaice ignorantie de pristino reputationem, nolens etiam retro sermonem et spiritum, id est, Christum Creatoris despectum ab eis, et non agnitum, sic quoque reuinceris. Non negans enim Filium et spiritumet substantiam Creatoris esse Christum  eius, concedas necesse est, eos qui Patrem non agnouerint, nec Filium agnoscere potuisse, per eiusdem substantie conditionem, cuius si plenitudo intellecta non est, multo magis portio, certe qua plenitudinis consors. His ita dispectis, iam apparet quomodo et  respuerint Iudei Christum, et interemerint, non ut extraneum Christum intelligentes, sed ut suum non agnoscentes. Qui enim  extraneum intelligere potuissent, de quo nichil unquam fuerat annuntiatum, cum intelligere non potuissent, de quo semper fuerat predicatum?  Id enim intelligi uel non intelligi capit, quod habendo substantiam predicationis, habebit et materiam uel agnitionis, uel erroris. Quod uero materia caret, non admittit sapientie euentum. Et adeo non qua alterius Dei, Christum auersati  persecutique  sunt; sed qua solummodo hominem, quem planum in signis  , et emulum in doctrinis existimabant, ut et ipsum hominem qua suum, id est iudeum, sed iudaismi exorbitatorem et destructorem, deduxerint in iudicium, et suo iure punierint, alienum scilicet non iudicaturi. Tanto abest ut alienum Christum intellexisse uideantur, qui nec hominem eius ut alienum iudicauerunt.



CAPUT uII.

Discat nunc hereticus ex abundanti cum ipso licebit Iudeo, rationem quoque errorum eius, a quo ducatum mutuatus, in hac argumentatione, cecus a ceco in eamdem decidit  foueam. Duos dicimus Christi habitus, a Prophetis demonstratos, totidem aduentus eius prenotasse: unum in humilitate, utique primum;  cum  tanquam ouis ad uictimam deduci habeat, et tanquam agnus ante tondentem sine uoce, ita non aperiens os suum;  nec  adspectu quidem honestus. Annuntiauimus enim, inquit, de illo; sicut puerulus, sicut radix in terra sitienti; et non est species eius, neque gloria. Et uidimus eum, et non habebat speciem, neque decorem; sed species eius inhonorata, deficiens citra filios hominum; homo in plagit, et sciens ferre infirmitatem, ut  positus  a Patre in lapidem offensionis et petram scandali; minoratus  ab eo modicum citra angelos; uermem se pronuntians , et non hominem; ignominiam hominis, et nullificamen populi. Que ignobilitatis argumenta primo aduentui competunt, sicut sublimitatis secundo; cum fiet iam non lapis offensionis, nec petra scandali; sed  lapis summus angularis, post reprobationem assumptus, et sublimatus in consummationem templi, Ecclesie scilicet; et petra sane illa, apud Danielem , de monte precisa, que imaginem secularium regnorum comminuet et conteret. De quo secundo  aduentu idem prophetes : Et ecce cum nubibus celi tanquam filius hominis ueniens, uenit usque ad ueterem dierum, et aderat in conspectu eius: et qui assistebant,  adduxerunt illum, et data est ei potestas regia, et omnes nationes terre secundum genera, et omnis gloria famulabunda; et potestas eius usque in euum, que non auferetur; et regnum eius, quod non uitabitur. Tunc scilicet habiturus et speciem honorabilem, et decorem indeficientem supra filios hominum.  Tempestiuus enim, inquit , decore citra filios hominum; effusa est gratia in labiis tuis: propterea benedixit te Deus in euum. Accingere ensem super femur tuum, potens, tempestiuitate tua et pulchritudine tua; cum et Pater, posteaquam  diminuit eum modicum quid citra angelos, gloria et honore coronabit illum, et subiiciet omnia sub  pedibus eius. Tunc et  cognoscent eum, qui compugerunt; et cedent pectora sua tribus ad tribum; utique  quod retro non agnouerunt cum in humilitate conditionis humane constitutum  . Et homo est, inquit Hieremias ; et quis cognoscet illum? quia et, Natiuitatem eius, inquit Isaias , quis enarrabit? Sic et apud Zacariam , in persona Iesu, imo et in ipsius  hominis sacramento uerus summus sacerdos Patris Christus iehsu, duplici habitu in duos aduentus deliniatur. Primo, sordidis indutus, id est, carnis passibilis et mortalis  indignitate, cum et diabolus aduersabatur ei, auctor scilicet Iude traditoris, ne dicam etiam post baptisma tentator. Dehinc , despoliatus pristinas sordes, et exornatus podere, et mitra, et cidari munda, id est, secundi aduentus gloria et honore. Si enim  et duorum hircorum  qui ieiunio offerebantur faciam interpretationem, nonne et illi utrumque ordinem Christi figurant? Pares quidem atque consimiles propter eumdem Dominum conspectum, quia non in alia uenturus est forma, ut qui agnosci habeat, a quibus et lesus est. Alter autem  eorum circumdatus coccino, maledictus, et consputatus  , et conuulsus, et compunctus a populo extra ciuitatem abiiciebatur in perditionem, manifestis notatus insignibus dominice passionis.  Alter uero pro delictis oblatus, et sacerdotibus templi in pabulum datus, secunde representationis argumenta signabat, qua, delictis omnibus expiatis, sacerdotes templi spiritalis, id est Ecclesie, dominice gratie quasi uisceratione quadam fruerentur, ieiunantibus ceteris a salute. Igitur, quoniam primus aduentus, et plurimum figuris obscuratus, et omni inhonestate prostratus canebatur; secundus uero et manifestus, et Deo condignus; idcirco, quem facile et intelligere et credere potuerunt  , eum solum intuentes, id est secundum, qui est in honore et gloria  , non immerito decepti sunt circa obscuriorem, certe indigniorem, id est primum. Atque ita in hodiernum negant uenisse Christum suum, quia non in sublimitate uenerit, dum ignorant etiam in humilitate  fuisse uenturum.



CAPUT uIII.

Desinat nunc hereticus a Iudeo, aspis  a uipera mutuari  uenenum; euomat iam hinc proprii ingenii uirus, phantasma uindicans Christum. Nisi quod et ista sententia alios habebit auctores, precoquos et abortiuos   quodammodo Marcionitas, quos apostolus Ioannes  antichristos pronuntiauit, negantes Christum in carne uenisse; et tamen non ut alterius Dei ius constituerent, quia et de isto  notati fuissent; sed quoniam incredibile presumpserant Deum carnem. Quo magis antichristus Marcion sibi eam rapuit presumptionem; aptior scilicet ad renuendam corporalem substantiam Christi, qui ipsum Deum eius nec auctorem carnis induxerat,  nec resuscitatorem: optimum uidelicet, et in isto  diuersissimum a mendaciis et fallaciis creatoris. Et ideo Christus eius ne mentiretur, ne falleret,  et hoc modo creatoris forsitan deputaretur, non erat quod uidebatur, et quod erat mentiebatur; caro, nec caro; homo, nec homo: proinde Deus Christus, nec Deus. Cur enim non etiam Dei phantasma portauerit? An credam ei de interiore substantia, qui sit de exteriore frustratus? Quomodo uerax habebitur in occulto, tam fallax repertus in aperto? Quomodo autem in semetipso ueritatem spiritus fallacia carnis confundens, negatam ab Apostolo  lucis, id est ueritatis, et fallacie, id est tenebrarum, commisit communicationem? Iam nunc, cum mendacium deprehenditur Christi caro, sequitur ut et omnia que per carnem Christi gesta sunt, mendacio gesta sint, congressus, contactus, conuictus, ipse quoque uirtutes. Si enim tangendo aliquem liberauit  a uitio, uel tactus ab aliquo; quod corporaliter actum est, non potest uere actum credi sine corporis ipsius ueritate. Nihil solidum ab inani, nichil plenum a uacuo perfici licuit. Putatiuus habitus, putatiuus actus: imaginarius operator, imaginarie opere. Sic nec passiones Christi eius fidem merebuntur: nichil enim passus est, qui non uere est passus. uere autem pati, phantasma non potuit. Euersum est igitur totum Dei opus. Totum christiani nominis et pondus et fructus, mors Christi negatur, quam tam impresse Apostolus demandat, utique ueram, summum eam fundamentum Euangelii constituens, et salutis nostre, et predicationis sue: Tradidi enim, inquit , uobis in primis, quod Christus mortuus sit pro peccatis nostris, et quod sepultus sit, et  quod resurrexerit  tertia die. Porro, si caro eius negatur, quomodo mors eius asseueratur, que propria carnis est passio per mortem deuertentis  in terram, de qua est sumpta secundum legem sui auctoris? Negata uero morte, dum caro negatur, nec de resurrectione constabit. Eadem enim ratione non resurrexit, qua mortuus non est, non habendo substantiam scilicet carnis; cuius sicut et mors, ita et resurrectio est . Proinde resurrectione Christi infirmata, etiam nostra subuersa est. Nec ea enim ualebit, propter quam Christus uenit, si Christus non resurrexit  . Nam sicut illi, qui dicebant resurrectionem mortuorum non esse, reuincuntur ab Apostolo ex resurrectione Christi; ita, resurrectione Christi non consistente, aufertur et mortuorum  resurrectio, atque ita inanis est  fides nostra, inanis est predicatio Apostolorum, inueniuntur autem etiam falsi testes Dei, quod testimonium dixerint  quasi resuscitauerit Christum, quem non resuscitauit, et sumus adhuc in delictis, et, qui in Christo dormierunt, perierunt, sane resurrecturi, sed phantasmate forsitan, sicut et Christus.



CAPUT IX.

In ista questione, qui putaueris opponendos esse nobis angelos Creatoris, quasi et illi in phantasmate putatiue utique carnis egerint apud Abraham et Loth, et tamen uere sint et congressi, et pasti, et operati quod mandatum eis fuerat; primo, non admitteris ad eius Dei exempla, quem destruis: nam et quanto meliorem et perfectiorem Deum inducis, tanto non competunt illi eius exempla, quo, nisi diuersus in totum, non erit omnino melior atque perfectior. Dehinc scito, nec illud concedi tibi, ut putatiua fuerit  in angelis caro, sed uere et solide substantie humane. Si enim difficile non fuit illi, putatiue carnis ueros et sensus et actus exhibere, multo facilius habuit ueris et sensibus et actibus ueram dedisse substantiam carnis, uel qua proprius auctor et artifex eius. Tuus autem Deus, eo quod carnem nullam omnino produxerit, merito fortasse phantasma eius intulerit, cuius non ualuerat ueritatem. Meus autem Deus, qui illam de limo sumptam, in hac reformauit qualitate, nondum ex semine coniugali, et tamen carnem eque potuit ex quacumque materia angelis quoque adstruxisse carnem, qui etiam mundum ex nichilo in tot ac talia corpora, et quidem uerbo, edificauit. Et utique si Deus tuus ueram quandoque substantiam angelorum hominibus pollicetur: Erunt enim, inquit  , sicut angeli; cur non et Deus meus ueram substantiam hominum angelis accommodarit, unde unde  sumptam? Quia nec tu mihi respondebis, unde illa apud te angelica sumatur, sufficit mihi hoc definire, quod Deo congruit; ueritatem scilicet eius rei, quam tribus testibus sensibus obiecit, uisui, tactui, auditui. Difficilius Deo mentiri, quam carnis ueritatem unde unde  producere, licet non nate. Ceterum, et aliis hereticis definientibus  carnem illam in angelis ex carne nasci debuisse, si uere fuisset humana, certa ratione respondemus, qua et humana uere fuerit, et innata: humana uere, propter Dei ueritatem, a mendacio et fallacia extranei,  et quia non possent humanitus tractari ab hominibus, nisi in substantia humana; innata autem, quia solus Christus in carnem ex carne nasci habebat, ut natiuitatem nostram natiuitate sua  reformaret, atque ita etiam mortem nostram morte sua dissolueret, resurgendo in carne, in qua natus est, ut et mori posset. Ideoque et ipse cum angelis tunc apud Abraham in ueritate quidem carnis apparuit, sed nondum nate; quia nondum moriture; sed et  discentis iam inter homines conuersari. Quo magis angeli, neque ad moriendum pro nobis dispositi, breuem carnis commeatum non debuerunt nascendo sumpsisse, quia nec moriendo deposituri eam fuerant, sed unde unde  sumptam, et quoquo modo omnino dimissam, mentiti eam tamen non sunt. Si  Creator facit angelos spiritus, et apparitores suos ignem flagrantem , tam uere spiritus quam et ignem; idem illos uere fecit et carnem: ut nunc recordemur, et hereticis renuntiemus, eius esse promissum, homines in angelos reformandi quandoque, qui angelos in homines formarit aliquando.



CAPUT X.

Igitur non admissus ad consortium exemplorum Creatoris, ut alienorum et suas habentium caussas, uelim edas et ipse consilium Dei tui  , quo Christum suum non in ueritate carnis exhibuit. Si aspernatus est illam, ut terrenam, et, ut dicitis, stercoribus infersam  , cur non et simulacrum eius proinde despexit? Nullius enim dedignande rei imago dignanda est: sequitur statum similitudo. Sed quomodo  inter homines conuersaretur, nisi per imaginem substantie humane? Cur ergo non potius per ueritatem, ut uere conuersaretur, si necesse habebat conuersari? quanto dignius necessitas fidem,  quam stropham administrasset? Satis miserum Deum instituis, hoc ipso, quod Christum suum non potuit exhibere, nisi in indigne rei effigie, et quidem aliene. Aliquantis enim indignis conueniet uti, si  nostris  ; sicut alienis non congruet uti, licet dignis. Cur enim non in aliqua alia digniore substantia uenit, et in primis sua, ne et indigna et aliena uideretur eguisse? Si Creator meus per rubum quoque et ignem, idem postea per nubem et globum cum homine congressus  est, et elementorum corporibus in representationibus sui usus est, satis hec exempla diuine potestatis ostendunt, Deum non eguisse aut false, aut etiam uere carnis paratura. Ceterum, si ad certum spectamus, nulla substantia digna est quam Deus inducat. Quodcumque induerit ipse, dignum facit, absque mendacio tamen. Et ideo, quale est, ut dedecus existimarit ueritatem potius, quam mendacium carnis? Atquin honorauit illam fingendo. Quanta iam caro est, cuius phantasma necessarium fuit Deo superiori?



CAPUT XI.

Totas istas prestigias putatiue in Christo corpulentie  , Marcion illa intentione suscepit, ne ex testimonio substantie humane, natiuitas quoque  eius defenderetur, atque ita Christus Creatoris uindicaretur, ut qui nascibilis, ac per hoc, carneus annuntiaretur. Stultissime et hic  Ponticus, quasi non facilius crederetur caro in Deo non nata, quam falsa, prestruentibus uel maxime fidem istam angelis Creatoris, in carne uera conuersatis, nec tamen nata. Nam et Philumene illa magis persuasit Apelli, ceterisque desertoribus Marcionis, ex fide quidem Christum circumtulisse carnem; nullius tamen natiuitatis, utpote de elementis eam mutuatum. Quod si uerebatur Marcion, ne fides carnis natiuitatis quoque fidem induceret; sine dubio qui homo uidebatur, natus utique credebatur: nam et mulier quedam exclamauerat : Beatus uenter qui te portauit, et ubera que hausisti. Et  quomodo mater et fratres eius dicti sunt foris stare ? Et uidebimus de his capitulis suo tempore. Certe cum et ipse se filium hominis predicaret, natum scilicet profitebatur. Nunc ut hec omnia ad Euangelii distulerim examinationem, tamen quod supra statui, si omni modo natus credi habebat, qui homo uidebatur; uane natiuitatis fidem consilio imaginarie carnis expungendam putauit. Quid enim profuit non uere fuisse, quod pro uero haberetur, tam carnem quam natiuitatem? Aut si dixeris, uiderit opinio humana, iam Deum tuum honoras fallacie titulo, si aliud se sciebat esse, quam quod homines fecerat opinari. Iam tunc potuisti etiam  natiuitatem putatiuam illi accommodasse, ne in  hanc quoque impegisses questionem. Nam et muliercule nonnunquam pregnantes sibi uidentur, aut  sanguinis tributo, aut aliqua ualetudine inflate. Et utique  debuerat phantasmatis scenam decucurrisse, ne originem carnis non desaltasset  , qui personam substantie ipsius egisset. Plane natiuitatis mendacium recusasti, ipsam enim carnem ueram edidisti. Turpissimum scilicet Dei, etiam uera, natiuitas. Age iam  , perora in illa sanctissima et reuerenda opera nature: inuehere in totum quod es: carnis atque anime originem destrue: cloacam uoca uterum, tanti animalis, id est, hominis producendi officinam: persequere et partus immunda et pudenda tormenta, et ipsius exinde puerperii spurcos, auxios, ludicros exitus  . Tamen cum omnia ista  destruxeris, ut Deo indigna  confirmes, non erit indignior morte natiuitas, et cruce infantia, et natura pena, et carne damnatio. Si uera ista passus est Christus, minus fuit  nasci. Si mendacio passus est, ut phantasma, potuit et mendacio nasci. Summa ista Marcionis argumenta, per que alium efficit Christum, satis opinor, ostendimus non consistere omnino, dum docemus magis utique competere Deo ueritatem, quam mendacium eius habitus, in quo Christum suum exhibuit. Si ueritas fuit, caro fuit; si caro fuit, natus est. Ea enim, que expugnat hec heresis, confirmantur, cum ea, per que expugnat, destruuntur. Itaque si carneus habebitur, quia natus, et natus, quia carneus; quia phantasma non fuerit, ipse erit agnoscendus, qui in carne, et ex  natiuitate uenturus annuntiabatur a Creatoris prophetis, utpote Christus Creatoris.



CAPUT XII.

Prouoca nunc, ut soles, ad hanc Esaie comparationem Christi, contendens illam in nullo conuenire. Primo enim, inquis, Christus Esaie  Emmanuel uocari habebit; dehinc uirtutem sumere Damasci, et spolia Samarie aduersum regem Assyriorum. Porro  iste qui uenit, neque sub eiusmodi nomine est editus, neque ulla re bellica functus est. At ego te admonebo, uti coherentia quoque utriusque capituli recognoscas. Subiuncta est enim et interpretatio Emmanuelis, nobiscum Deus; uti non solum sonum nominis spectes, sed et  sensum. Sonus enim hebraicus, quod est Emmanuel, sue gentis est. Sensus autem eius, quod est Deus nobiscum, ex interpretatione communis est. Quere ergo, an ista uox, nobiscum Deus, quod est Emmanuel, exinde quod Christus illuxit, agitetur in Christo. Et puto non negabis, utpote qui et ipse dicas, Deus-nobiscum dicitur, id est Emmanuel. Aut si tam uanus es, ut quia penes te Nobiscum-Deus dicitur, non Emmanuel; idcirco nolis uenisse illum, cuius proprium sit uocari Emmanuel, quasi non hoc sit et Deus nobiscum, inuenies apud Hebreos Christianos, imo et Marcionitas, Emmanuelem nominare, cum uolunt dicere, Nobiscum-Deus: sicut et omnis gens, quoquo sono dixerit, Nobiscum-Deus, Emmanuelem pronuntiabit, in sensu sonum expungens. Quod si  Emmanuel Nobiscum-Deus, Deus autem nobiscum Christus est, qui etiam in nobis est: Quotquot enim in Christum  tincti estis, Christum induistis; tam proprius est Christus in significatione nominis, quod est Nobiscum-Deus, quam in sono nominis, quod est Emmanuel. Atque ita constat uenisse iam illum qui predicabatur Emmanuel; quia quod significat Emmanuel uenit, id est, Nobiscum-Deus.



CAPUT XIII.

Aeque et sono nominum duceris, cum uirtutem Damasci, et spolia Samarie, et regem Assyriorum, sic accipis, quasi bellatorem portendant Christum Creatoris, non animaduertens quid Scriptura premittat   : Quoniam priusquam cognoscat  uocare patrem et matrem  , accipiet uirtutem  Damasci, et spolia Samarie, aduersus regem Assyriorum. Ante est enim inspicias etatis demonstrationem, an hominem iam Christum exhibere possit, nedum imperatorem. Scilicet uagitu ad arma esset conuocaturus infans; et signa belli, non tuba, sed crepitacillo daturus: nec ex equo, uel de curru, uel de muro; sed de nutricis aut gerule sue collo siue  dorso hostem destinaturus, atque ita Damascum et Samariam pro mamillis subacturus. Aliud etsi penes Ponticos, barbarice  gentis infantes in prelium erumpunt, credo ad solem  uncti prius  , dehinc pannis armati, et butyro stipendiati, qui ante norint lanceare, quam lancinare  . Enimuero, si nusquam hoc natura concedit  , ante militare quam uiuere; ante uirtutem Damasci sumere, quam patris et matris uocabulum nosse; sequitur ut figurata pronuntiatio uideatur. Sed et uirginem, inquit, parere natura non patitur, et tamen creditur prophete  . Et merito. Prestruxit enim fidem incredibili rei, rationem edendo, quod in signo esset futura. Propterea, inquit , dabit uobis Dominus signum: Ecce uirgo concipiet in  utero, et pariet filium. Signum autem a Deo  , nisi nouitas aliqua monstruosa, tam dignum  non fuisset. Denique et Iudei, si quando ad nos deiiciendos mentiri audent, quasi non uirginem, sed iuuenculam concepturam  et parituram Scriptura contineat, hinc reuincuntur, quod nichil signi uideri possit res quotidiana, iuuencule scilicet pregnatus et partus. In signum ergo disposita uirgo et mater merito creditur  ; infans uero bellator non eque. Non enim et hic signi ratio uersatur. Sed signo natiuitatis noue adscripto, exinde post signum, alius ordo iam infantis edicitur, mel et butyrum manducaturi. Nec hoc utique in signum est malitie non assentaturi; et hoc enim infantia  est; sed accepturi uirtutem Damasci, et spolia Samarie, aduersus  regem Assyriorum. Serua modum etatis, et quere sensum predicationis: imo, redde Euangelio ueritatis, que posterior detraxisti, et tam intelligitur prophetia, quam renuntiatur expuncta. Maneant enim  orientales illi magi, in infantia Christum recentem auro et thure munerantes, et acceperit infans uirtutem Damasci sine prelio et armis. Nam  preter quod omnibus notum est, Orientis uirtutem, id est uim et uires, auro et odoribus pollere solitam; certe est Creatori  uirtutem ceterarum quoque gentium aurum constituere; sicut per Zacariam : Et Iudas pertendet  apud Hierusalem, et congregabit omnem ualentiam populorum per circuitum, aurum et argentum. De illo autem tunc auri munere etiam Dauid: Et dabitur illi ex auro Arabie; et rursus: Reges Arabum et Saba munera afferent  illi  . Nam et magos reges  habuit fere Oriens  , et Damascus Arabie retro deputabatur, antequam transcripta esset  in Syrophenicen, ex distinctione Syriarum; cuius tunc uirtutem Christus accepit, accipiendo insignia eius, aurum scilicet et odores; spolia autem Samarie,  ipsos magos: qui cum illum cognouissent, et muneribus honorassent, et genu posito adorassent, quasi Deum et regem, sub testimonio indicis et ducis stelle, spolia sunt facti Samarie, id est idololatrie, credentes uidelicet in Christum. Idololatriam enim Samarie nomine notauit, ut ignominiose ob idololatriam, qua desciuerat tunc a Deo, sub rege Hieroboam. Nec hoc enim nouum est Creatori figurate uti translatione nominum, ex comparatione criminum. Nam et archontas Sodomorum, appellat archontas Iudeorum; et populum ipsum, populum Gomorrhe uocat, et idem alibi: Pater, inquit , tuus Amorrheus, et mater tua Gethea, ob consimilem impietatem, quos aliquando etiam suos filios dixerat: Filios generaui, et exaltaui. Sic et  Aegyptus, nonnunquam totus orbis intelligitur apud illum, superstitionis et maledictionis elogio. Sic et Babylon etiam, apud Ioannem nostrum, romane Urbis figura est  ; proinde magne, et regno superbe, et sanctorum Dei debellatricis. Hoc itaque usu, magos quoque Samaritarum appellatione titulauit despoliatos, quod habuerant cum Samaritis, ut diximus, idololatriam. Aduersus regem autem Assyriorum, aduersus Herodem intellige; cui utique aduersati sunt  magi tunc, non renuntiando de Christo, quem intercipere querebat.



CAPUT XIu.

Adiuuabitur hec nostra interpretatio, dum et alibi bellatorem existimans Christum, ob armorum quorumdam uocabula et eiusmodi uerba, ex reliquorum quoque sensuum comparatione conuinceris: Accingere, inquit Dauid , ense  super femur. Sed quid supra legis de Christo? Tempestiuus decore preter filios hominum: effusa est gratia in labiis tuis. Rideo, si quem ad bellum ense cingebat, ei de tempestiuitate decoris, et labiorum gratia blandiebatur. Sic item subiungens:  Extende, et prosperare, et regna; adiecit: Propter ueritatem, et lenitatem, et iustitiam. Quis enim hec  ense operabitur, et  non contraria potius lenitati et iustitie  , dolum et asperitatem et iniustitiam, propria scilicet negotia preliorum? uideamus ergo, an alius sit ensis ille, cuius alius est actus. Nam et apostolus Ioannes  in Apocalypsi , ensem describit ex ore Dei prodeuntem, bis acutum, preculum; quem intelligi oportet  sermonem diuinum, bis acutum duobus Testamentis, Legis et Euangelii; acutum sapientia, infestum diabolo; armantem nos aduersus hostes spiritales nequitie et concupiscentie omnis, amputantem etiam a carissimis ob Dei nomen. Quod si Ioannem agnitum non uis, habes communem magistrum Paulum  , precingentem lumbos nostros ueritate et lorica iustitie, et calciantem nos preparationem Euangelii pacis, non belli: assumere  iubentem scutum fidei, in quo possimus omnia diaboli ignita tela extinguere; et galeam salutaris, et gladium spiritus, quod est, inquit, Dei sermo. Hanc et Dominus ipse macheram uenit mittere in terram, non pacem . Si tuus Christus est, ergo et ipse bellator est; si bellator non est, macheram intentans allegoricam, licuit ergo et Christo Creatoris in Psalmo, sine bellicis rebus, ensem sermonis Dei  precingi figurato, cui  supradicta tempestiuitas congruat, et gratia labiorum; quem tunc iam cingebatur super femur apud Dauid, quandoque missurus in terram. Hoc est enim quod ait, et extende, et prosperare, et regna. Extendes sermonem in omnem terram ad uniuersarum gentium uocationem; prosperaturus successu fidei, qua est recepturus; et regnans exinde, qua mortem resurrectione deuicit. Et deducet te, inquit, mirifice dextera tua; uirtus scilicet gratie spiritalis, qua Christi agnitio deducitur. Sagitte tue acute, peruolantia ubique  precepta, et mine, et  traductiones  cordis, compungentes et transfigentes conscientiam quamque. Populi sub te concident, utique adorantes. Sic bellipotens et armiger Christus Creatoris, sic et nunc accipiens spolia, non solius Samarie,  uerum et omnium gentium. Agnosce et spolia figurata, cuius et arma allegorica didicisti. Figurate itaque et Domino eiusmodi loquente, et Apostolo scribente, non temere interpretationibus eius utimur, quarum exempla etiam aduersarii admittunt: atque ita in tantum Esaie erit Christus qui uenit, in quantum non fuit bellator, quia non talis ab Esaia predicatur.



CAPUT Xu.

De questione carnis, et per eam natiuitatis, et unius interim nominis Emmanuelis hucusque. De ceteris uero nominibus, et in primis Christi, quid pars diuersa respondebit? Si proinde commune est apud uos Christi nomen, quemadmodum et Dei, ut sicut utriusque Dei filium Christum competat dici, sic utrumque patrem Dominum, certe ratio huic argumentationi  refragabitur. Dei enim nomen, quasi naturale diuinitatis, potest in omnes communicari quibus diuinitas uindicatur, sicut et idolis, dicente Apostolo . Nam et sunt qui dicuntur dii, siue in celo, siue in terris. Christi uero nomen, non ex natura ueniens, sed ex dispositione, proprium eius efficitur, a quo dispositum inuenitur. Nec in communicationem alii deo subiacet, maxime emulo, et habenti suam dispositionem, cui et nomina priuata debebit. Quale est enim quod diuersas dispositiones duorum commentati deorum, societatem nominum admittunt in discordiam dispositionum? quando nulla magis probatio assisteret duorum et emulorum deorum, quam si in dispositione eorum etiam diuersitas nominum inueniretur. Nullus  enim status differentiarum nonnisi proprietatibus  appellationum consignatur: quibus deficientibus si quando, tunc  greca catachresis de alieno abutendo succurrit. Apud Deum autem deficere puto nichil debet, nec de alieno instrui dispositiones eius. Quis hic Deus est, qui filio quoque suo nomina a Creatore uindicat? non dico aliena, sed uetera et uulgata, que uel sic non competerent deo nouo et incognito. Quomodo denique docet, nouam plagulam non assui ueteri Testamento  , nec uinum nouum ueteribus utribus credi  , adsutus ipse et indutus nominum senio? Quomodo abscidit Euangelium a Lege, tota Lege uestitus? In nomine scilicet Christi. Quis illum prohibuit aliud uocari, aliud predicantem, aliunde uenientem? cum propterea nec corporis susceperit ueritatem, ne Christus Creatoris crederetur?  uane autem noluit eum se uideri, quem uoluit uocari: quando, etsi uere corporeus fuisset, magis Christus Creatoris non uideretur, si non uocaretur. At nunc substantiam respuit, cuius nomen  accepit, etiam substantiam probaturus ex nomine. Si enim Christus unctus est, ungui utique corporis passio est. Qui corpus non habuit, ungui omnino non potuit: qui ungui omnino non potuit, Christus uocari nullo modo potuit. Aliud est, si et nominis phantasma affectauit. Sed quomodo, inquit, irreperet in Iudeorum fidem, nisi per solenne apud eos et familiare nomen? Inconstantem aut subdolum deum narras, aut diffidentie, aut malitiositatis consilium, fallendo quid, promouere. Multo liberius atque simplicius egerunt Pseudoprophete, aduersus Creatorem  in sui dei nomine uenientes. Sed nec effectum consilii huius inuenio, cum facilius ant suum crediderint Christum, aut planum potius aliquem, quam alterius dei Christum, sicut Euangelium probabit.



CAPUT XuI.

Nunc si nomen Christi, ut sportulam furunculus, captauit, cur etiam iehsu uoluit appellari, non tam exspectabili apud Iudeos nomine? Nec enim si nos per Dei gratiam intellectum consecuti sacramentorum eius, hoc quoque nomen agnoscimus Christo destinatum, ideo et Iudeis, quibus adempta est sapientia, nota erit res. Denique ad hodiernum Christum sperant, non Iesum; et Heliam potius interpretantur Christum, quam Iesum. Qui ergo et in eo nomine uenit, in quo Christus non presumebatur, potuit  in eo solo nomine uenisse, quod solum presumebatur.  Ceterum, cum duo miscuit, speratum et insperatum, expugnatur utrumque consilium eius. Siue enim ideo Christus, ut interim quasi Creatoris irreperet, obstrepit  iehsu; quia non sperabatur iehsu in Christo creatoris: siue ideo, iehsu ut alterius haberetur, non sinit Christus; quia non alterius sperabatur Christus, quam Creatoris. Quid horum constare possit, ignoro. Constabit autem utrumque in Christo Creatoris, in quo inuenitur etiam iehsu. Quomodo, inquis? Disce et hic cum partiariis erroris tui Iudeis. Cum successor Moysi destinaretur Auses filius Naue, transfertur certe de pristino nomine, et  incipit uocari iehsu. Certe, inquis. Hanc prius dicimus figuram futuri fuisse. Nam quia iehsu Christus secundum populum, quod sumus nos nati in  seculi desertis, introducturus erat in terram promissionis, melle et lacte manantem, id est, uite eterne possessionem, qua nichil dulcius; idque non per Moysen, id est, non per Legis disciplinam; sed per Iesum, id est  , per Euangelii gratiam prouenire habebat, circumcisis nobis petrina acie, id est Christi preceptis  ; Petra enim Christus: ideo is uir, qui in huius sacramenti imagines parabatur, etiam nominis dominici inauguratus est figura, iehsu cognominatus. Hoc nomen ipse Christus suum iam tunc esse testatus est, cum ad Moysen loquebatur. Quis enim loquebatur, nisi spiritus Creatoris, qui est Christus? Cum ergo mandato diceret populo : Ecce ego mitto angelum meum ante faciem tuam, qui te custodiat in uia, et introducat in terram, quam paraui  tibi: intende illi, et exaudi eum; ne inobaudieris eum: non enim celauit  te, quoniam nomen meum super illum est. Angelum quidem eum dixit, ob magnitudinem uirtutum quas erat editurus, et ob officium Prophete, nuntiantis scilicet diuinam uoluntatem; Iesum autem, ob nominis sui futuri sacramentum. Identidem nomen suum confirmauit, quod ipse ei indiderat; quia non angelum, nec Ausen, sed Iesum eum iusserat exinde uocitari. Ergo si utrumque  nomen competit in Christum Creatoris, tanto utrumque non competit in Christum non Creatoris, sicut nec  reliquus ordo. Facienda est denique iam hinc inter nos certa ista et iusta prescriptio, et utrique parti necessaria, quia determinatum sit, nichil omnino commune esse debere alterius dei Christo cum Christo Creatoris. Nam et a uobis proinde diuersitas defendenda est, sicut a nobis repugnanda est: quia nec uos probare poteritis, alterius Dei uenisse Christum, nisi eum longe alium demonstraueritis a Christo Creatoris; nec nos eum Creatoris uindicare, nisi talem eum ostenderimus, qualis constituitur a Creatore. De nominibus iam obduximus. Mihi uindico Christum, mihi defendo Iesum.



CAPUT XuII.

 Reliquum ordinem eius cum Scripturis conferamus. Quodcumque illud corpusculum sit, quoniam habitum, et quoniam conspectum fuit; si inglorius, si ignobilis, si inhonorabilis  , meus erit Christus: talis enim habitu et aspectu annuntiabatur. Adest rursus Isaias : Annuntiauimus, inquit, coram ipso; uelut puerulus, uelut radix in terra sitienti, et non est species eius neque gloria; et uidimus eum, et non habebat speciem neque decorem; sed species eius inhonorata, deficiens citra omnes homines. Sicut et supra Patris ad Filium uox, : Quemadmodum expauescent multi super te  , sic sine gloria erit ab hominibus forma tua. Nam etsi tempestiuus decore  , apud Dauid , supra filios hominum; sed in allegorico  Illo statu gratie spiritalis, cum accingitur ensem  sermonis, qui uere species et decor et gloria ipsius est: ceterum  habitu incorporabili  apud eumdem prophetam , uermis etiam et non homo, ignominia hominis  et nullificamen populi. Neque interiorem qualitatem eius, eiuscemodi annuntiant  . Si enim plenitudo in illo spiritus constitit, agnosco uirgam de radice Iesse flos eius: meus erit Christus, in quo requieuit, secundum Isaiam , spiritus sapientie et intellectus, spiritus consilii et uigoris, spiritus agnitionis et pietatis, spiritus timoris Dei. Neque enim ulli hominum diuersitas spiritalium documentorum competebat, nisi in Christum: flori quidem ob gratiam spiritus adequatum; ex stirpe autem Iesse deputatum, per Mariam inde censendum  . Expostulo autem de proposito: si das ei omnis humilitatis et patientie et tranquillitatis intentionem, et ex his Isaie erit Christus : Homo in plaga, et sciens ferre imbecillitatem; qui tanquam ouis ad uictimam adductus est, et tanquam agnus ante tondentem non aperuit os; qui  neque contendit, neque clamauit, nec audita est foris uox eius: qui arundinem contusam, id est, quassam Iudeorum fidem, non comminuit: qui linum ardens, id est,  momentaneum ardorem gentium, non extinxit, sed lucernam magis fecit ortu luminis sui. Non potest  alius esse, quam qui predicebatur. Oportet actum eius ad Scripturarum regulam recognosci, duplici, nisi fallor, operatione distinctum, predicationis et uirtutis. Sed de utroque titulo sic disponam, ut quoniam ipsum quoque Marcionis Euangelium discuti placuit, de speciebus doctrinarum et signorum illuc differamus quasi in rem presentem: hic autem generaliter expungamus ordinem ceptum, docentes predicatorem interim annuntiari Christum per Esaiam : Quis enim, inquit, in uobis, qui Deum  metuit  , et exaudiet  uocem filii eius? Item medicatorem : Ipse enim, inquit, imbecillitates nostras abstulit, et languores portauit.



CAPUT XuIII.


De exitu plane puto diuersitatem tentatis inducere, negantes passionem crucis in Christum Creatoris predicatam, et argumentantes insuper non esse credendum, ut in id genus mortis exposuerit Creator Filium suum, quod ipse maledixerat: Maledictus, inquit , omnis qui pependerit in ligno. Sed huius maledictionis sensum differo, digne sola predicatione crucis, de qua nunc  maxime queritur,  quia et alias antecedit rerum probatio rationem. De figuris prius edocebo. Et utique uel maxime sacramentum istud figurari in predicatione oportebat, quanto incredibile, tanto magis scandalo futurum, si nude predicaretur; quantoque magnificum, tanto magis obumbrandum, ut difficultas intellectus gratiam Dei quereret. Itaque in primis Isaac, cum a patre in hostiam deditus, lignum sibi ipse portaret, Christi exitum iam tunc denotabat, in uictimam concessi a Patre, et lignum passionis sue baiulantis. Ioseph et ipse in  Christum figuratus, nec hoc solo  quod persecutionem a fratribus passus est, et uenumdatus in Aegyptum  , ob Dei gratiam, sicut et Christus a Iudeis carnaliter fratribus uenumdatus, a Iuda  cum traditur. Nam  et  benedicitur  in hec uerba : Tauri decor eius  , cornua unicornis cornua eius, in eis nationes uentilabit pariter ad summum usque terre: non utique rhinoceros destinabatur unicornis, nec Minotaurus bicornis; sed Christus in illo significabatur, taurus ob utramque dispositionem; aliis ferus, ut iudex; aliis mansuetus, ut saluator; cuius cornua essent crucis extima  . Nam et in antenna nauis  , que crucis pars est, extremitates cornua uocantur  : unicornis autem, media  stipitis, palus. Hac denique uirtute crucis  , et hoc more cornutus, uniuersas gentes et nunc uentilat per fidem, auferens a terra in celum; et tunc per iudicium uentilabit, deiiciens de celo in terram. Idem erit et alibi taurus apud eamdem scripturam, cum Iacob in  Simeonem et Leui exporrigens benedictionem  , id est  , in Scribas et Phariseos  spiritaliter interpretatur. Simeon et Leui  perfecerunt iniquitatem, ex sua heresi, qua scilicet Christum sunt persecuti. In concilium eorum ne uenerit anima mea, et in stationem eorum ne incubuerint iecora mea: quia in indignatione sua interfecerunt homines, id est Prophetas, et in concupiscentia sua ceciderunt neruos  tauro, id est Christo, quem post necem Prophetarum interfecerunt  , et suffigendo neruos  eius clauis deseuierunt. Ceterum, uanum si, post homicidia, alicuius bouis illis exprobrat carnificinam. Iam uero Moyses, quid utique tunc tantum, cum iehsu aduersus Amalech preliabatur, expansis manibus orabat  residens; quando in rebus tam attonitis, magis utique genibus depositis  , et manibus cedentibus pectus, et facie humi uolutante, orationem commendare debuisset; nisi quia illic ubi  nomen Domini Iesu  dimicabat, dimicaturi quandoque aduersus diabolum, crucis quoque erat habitus necessarius, per quam iehsu uictoriam esset relaturus? Idem rursus Moyses  post interdictam omnis rei similitudinem, cur ereum serpentem, ligno impositum, pendentis  habitu in spectaculum Isreli  salutare proposuit eo tempore quo a serpentibus exterminati sunt, nisi quod  et hic dominice crucis uim intentabat, qua serpens diabolus publicabatur, et leso cuique a spiritalibus colubris, intuenti tamen et credenti in eam sanitas morsuum peccatorum, et salus  exinde predicabatur.



CAPUT XIX.

Age nunc, si legisti penes Dauid , Dominus regnauit a ligno, expecto quid intelligas, nisi forte lignarium aliquem regem significari Iudeorum, et non Christum, qui exinde a passione ligni superata morte regnauit. Etsi enim mors ab Adam regnauit usque ad Christum, cur Christus non regnasse dicatur a ligno, ex quo crucis ligno mortuus, regnum  mortis exclusit? Proinde et Isaias : Quoniam, inquit, puer natus est nobis, et datus est nobis filius  . Quid noui, si non de Filio Dei dicit  ? Cuius imperium factum est super humerum ipsius. Qui omnino regum insigne potestatis sue humero prefert, et non aut capite diadema, aut manu sceptrum,  aut aliquam proprie uestis notam; Sed solus nouus rex nouorum euorum Christus iehsu, noue glorie et potestatem et sublimitatem suam humero extulit, crucem scilicet, ut, secundum superiorem prophetiam, exinde Dominus regnaret a ligno. Hoc lignum et Hieremias  tibi insinuat, dicturis predicans Iudeis: uenite, mittamus  lignum in panem eius, utique in corpus. Sic enim Deus in Euangelio quoque uestro reuelauit panem corpus suum appellans  , ut et hinc iam eum intelligas corporis sui figuram pani  dedisse, cuius retro corpus in panem Prophetes figurauit, ipso Domino hoc sacramentum postea interpretaturo. Si adhuc queris dominice crucis predicationem, satis iam tibi potest facere uigesimus primus psalmus  , totam Christi continens  passionem, canentis iam tunc gloriam suam: Foderunt, inquit , manus meas et pedes; que proprie atrocitas  crucis. Et rursus, cum auxilium Patris implorat: Saluum, inquit , fac me ex ore leonis, utique mortis; et de cornibus unicornis  humilitatem; de apicibus scilicet crucis, ut supra ostendimus. Quam crucem nec ipse Dauid passus est, nec ullus rex Iudeorum; ne putes alterius alicuius prophetari passionem, quam eius  qui solus a populo tam insigniter crucifixus est. Nunc et si omnes istas interpretationes respuerit et irriserit heretica duritia, concedam illi nullam Christi crucem significatam  a Creatore: quia nec ex hoc probabit alium esse qui crucifixus est, nisi forte ostenderit hunc exitum eius a suo Deo predicatum; ut diuersitas  passionum, ac per hoc etiam personarum, ex diuersitate predicationum uindicetur. Ceterum, nec ipso Christo eius predicato, nedum cruce ipsius, sufficit in meum Christum solius mortis prophetia. Ex hoc enim quod non est edita qualitas mortis, potuit et per crucem euenisse, tunc alii deputanda,  si in alium fuisset predicatum, nisi si nec mortem uolet Christi mei prohetatam; quo magis erubescat, si suum quidem Christum mortuum annuntiat, quem negat natum: meum uero mortalem negat, quem nascibilem confitetur. Et mortem autem et sepulturam et resurrectionem Christi mei, una uoce Isaie uolo ostendere, dicentis : Sepultura eius sublata de medio est. Nec sepultus enim esset, nisi mortuus; nec sepultura eius sublata de medio, nisi per resurrectionem. Denique subiecit : Propterea ipse multos hereditati habebit et multorum diuidet spolia. Quis enim alius, nisi qui natus est, ut supra ostendimus? Pro eo quod tradita est anima eius in mortem. Ostensa est enim caussa gratie huius, pro iniuria scilicet mortis repensande: pariter ostensum est, hec illum propter mortem consecuturum  , post mortem utique per resurrectionem consecuturum  .



CAPUT XX.

Sufficit huiusque de his interim ordinem Christi decucurrisse, quo tali probatus qualiter annuntiabatur,  non alius haberi debeat, quam qui talis annuntiabatur; ut iam ex ista consonantia rerum eius, et Scripturarum Creatoris, illis etiam restituenda sit fides ex preiudicio maioris partis, que ad diuersas sententias uel in dubium deducuntur, uel negantur. Amplius nunc superstruimus ea quoque paria ex Scripturis Creatoris, queque post Christum futura precinebantur. Nec enim dispositio expuncta inueniretur, si non ille uenisset, post quem habebat euenire. Adspice uniuersas nationes de uoragine erroris humani exinde emergentes ad Deum Creatorem, et  ad Deum Christum; et si audes, nega prophetatum. Sed statim tibi in Psalmis  promissio Patris occurret  : Filius meus es tu, ego hodie generaui te. Postula de  me, et dabo tibi gentes hereditatem tuam,  et possessionem tuam terminos terre. Nec poteris magis Dauid filium eum  uindicare, quam Christum; aut terminos terre Dauid potius promissos, qui intra unicam Iudeorum gentem regnauit, quam Christo, qui totum iam orbem Euangelii sui fide cepit. Sic et per Esaiam : Ecce dedi te in dispositionem generis mei  , in lucem nationum aperire oculos cecorum; utique errantium; exsoluere de uinculis uinctos, id est de delictis liberare; et de cella carceris, id est mortis; sedentes in tenebris, ignorantie scilicet. Que si per Christum eueniunt, non in alium erunt prophetata, quam per quem eueniunt. Item alibi : Ecce testimonium cum nationibus posui, principem et imperantem nationibus. Nationes  que te non sciunt, inuocabunt te, et populi confugient ad te. Nec enim hec in Dauid interpretaberis, quia premisit: Et disponam uobis dispositionem eternam, religiosa et fidelia Dauid. Atquin hinc magis Christum intelligere debebis ex Dauid deputatum carnali genere, ob Marie uirginis censum; de hoc enim promisso iuratur in psalmo  ad Dauid: Ex fructu uentris tui collocabo super thronum tuum. Quis iste uenter est? ipsius Dauid? Utique non; neque enim pariturus esset Dauid. Sed nec uxoris eius; non enim dixisset: Ex fructu uentris tui; sed potius, »Ex fructu uentris uxoris tue.« Ipsius ergo  dicendo uentrem, superest ut aliquem de genere eius ostenderit, cuius uentris futurus esset fructus caro Christi, que ex utero Marie floruit. Ideoque et fructum uentris tantum nominauit, ut proprie uentris; quasi solius uentris, non etiam uiri: et ipsum uentrem ad Dauid redegit, ad principem generis, et familie patrem. Nam quia uiro deputare non poterat uirginis eum uentrem  , patri deputauit. Ita, que in Christo noua dispositio inuenitur hodie, hec erit quam tunc Creator pollicebatur;  religiosa et fidelia Dauid, iam sancta religione, et fidelis ex resurrectione. Nam et Nathan propheta in secundo  Basiliarum, professionem ad Dauid facit: Semini eius quod erit, inquit, ex uentre ipsius   . Hoc si in Salomonem simpliciter edisseres, risum mihi incuties. uidebitur enim Dauid peperisse Salomonem. An et hic Christus significatur, ex eo uentre semen Dauid, qui esset ex Dauid, id est Marie? Quin  et edem Dei magis Christus edificaturus esset, hominem scilicet sanctum, in quo potiore templo inhabitaret Dei Spiritus et in Dei Filium magis Christus habendus esset, quam Salomon filius Dauid. Denique et thronus in euum, et regnum in euum, magis Christo competit quam Salomoni, temporali scilicet regi. Sed et  a  Christo misericordia Dei non abscessit; Salomoni uero etiam ira Dei accessit post luxuriam et idololatriam. Suscitauit enim illi Satan  hostem idumeum. Cum ergo nichil horum competat in Salomonem, sed in Christum, certa erit ratio interpretationum nostrarum, ipso etiam exitu rerum probante, quas in Christum apparet predicatas; et ita in hoc erunt sancta et fidelia Dauid. Hunc Deus testimonium nationibus posuit, non Dauid: principem et imperantem nationibus, non Dauid, qui soli Isreli imperauit. Christum hodie inuocant nationes, que eum non sciebant; et populi ad Christum hodie confugiunt, quem retro ignorabant. Non potest futurum dici, quod uides fieri.



CAPUT XXI.


Si nec illam iniectionem tuam potes sistere ad differentiam duorum Christorum; quasi Iudaicus quidem Christus populo soli ex dispersione redigendo destinetur a Creatore, uester uero omni humano generi liberando collatus sit a Deo optimo; cum postremo priores inueniantur Christiani Creatoris, quam Marcionis; exinde uocatis omnibus populis in regno eius, ex quo Deus regnauit a ligno, nullo adhuc Cerdone, nedum Marcione. Sed et reuictus de nationum uocatione, conuertere iam in proselytos. Queris qui de nationibus transeant ad Creatorem, quando et proselyti diuerse et proprie conditionis seorsum a Propheta nominentur: Ecce, inquit Esaias , Proselyti per me accedent ad te; ostendens ipsos  quoque proselytos per Christum accessuros ad Deum. Et  nationes, quod sumus nos, proinde suam habebant  nominationem, sperantes in Christum: Et in nomine, inquit , eius nationes sperabunt. Proselyti autem, quos in nationum predicatione substituis, non in Christi nomine sperare solent, sed in Moysi ordine, a quo institutio illorum est. Ceterum, allectio nationum a nouissimis diebus exorta est. Iisdem uerbis Esaias : Et erit, inquit, in nouissimis diebus manifestus mons Domini; utique sublimitas Dei; et edes Dei super summos montes; utique Christus, catholicum Dei templum, in quo Deus colitur, constitutum super omnes  eminentias uirtutum et potestatum: Et uenient ad eum uniuerse nationes; et ibunt multi, et dicent: uenite, ascendamus  in montem Domini, et in edem Dei Iacob; et annuntiabit nobis uiam suam, et incedemus in ea. Ex Sion enim exibit lex, et sermo Domini ex Hierusalem. Hec erit uia sua, noue legis Euangelium, et noui sermonis, in Christo iam, non in Moyse. Et iudicabit inter nationes; de errore scilicet earum. Et reuincent populum amplum, ipsorum in primis Iudeorum et proselytorum. Et concident macheras suas in aratra, et sibynas in falces  , id est, animorum nocentium, et linguarum infestarum, et omnis malitie atque blasphemie ingenia conuertent in studia modestie et pacis. Et non accipiet gens super gentem macheram: utique discordie; et non discent amplius bellare, id est, inimicitias perficere; ut et hic diseas Christum non belli potentem, sed paciferum repromissum. Hec aut   prophetata nega, cum coram uidentur; aut adimpleta, cum leguntur. Aut si non negas utrumque, in eo erunt adimpleta, in quem sunt prophetata. Inspice enim adhuc etiam ipsum introgressum, atque decursum  uocationis in nationes, a nouissimis diebus adeuntes ad Deum creatorem, non in proselytos, quorum a primis magis diebus est  allectio. Etenim fidem istam Apostoli induxerunt.



CAPUT XXII.

Habes et Apostolorum opus predicatum: Quam tempestiui pedes euangelizantium bona! non bellum, nec mala  . Respondit et Psalmus : In omnem terram exiuit sonus eorum, et in terminos terre uoces eorum; circumferentium scilicet legem ex Sion profectam et sermonem Domini ex Hierusalem; ut fieret quod scriptum est : Longe quique a iustitia mea appropinquauerunt iustitie mee et ueritati. Cum huic negotio accingerentur Apostoli, renuntiauerunt presbyteris, et archontibus, et sacerdotibus  Iudeorum. Annon uel maxime, inquit  , ut alterius Dei predicatores? Atquin  ipsius eiusdem, cuius scripturam cum maxime implebant. Diuertite, diuertite, inclamat Esaias , excedite illinc, et immundum ne attigeritis; blasphemiam scilicet in Christum. Excedite de medio eius, utique synagoge; separamini  qui dominica  uasa portatis. Iam enim, secundum supra scripta , reuelauerat Dominus brachio suo sanctum, id est, uirtute sua Christum, coram nationibus, ut uiderint uniuerse nationes et summa terre salutem, que erat a Deo. Sic et ab ipso iudaismo diuertentes, cum Legis obligamenta et onera euangelica iam libertate mutarent, psalmum  exsequebantur: Disrumpamus uincula eorum, et abiiciamus a nobis iugum eorum:  postea certe quam tumultuate sunt gentes, et populi meditati sunt inania: astiterunt reges terre, et principes congregati sunt in unum, aduersus Dominum, et aduersus Christum eius. Que dehinc passi sunt Apostoli? Omnem, inquis, iniquitatem persecutionum, ab hominibus scilicet Creatoris, ut aduersarii eius quem predicabant. Ecquid  Creator, si aduersarius erat Christi, non modo predicat hoc passuros apostolos eius, uerum et exprobrat? Nam neque predicaret alterius Dei ordinem, quem ignorabat, ut uultis; neque exprobrasset, quod ipse curasset. uidete quomodo  perit iustus, neque quisquam excipit corde, et uiri iusti auferuntur, nec quisquam animaduertit. A persona enim iniustitie  sublatus est iustus. Quis, nisi Christus? uenite, inquiunt ,  auferamus iustum, quia inutilis est nobis. Premittens itaque, et subiungens proinde passum etiam Christum, eque iustos eius eadem passuros, tam apostolos, quam et deinceps omnes fideles prophetauit, signatos  illa nota scilicet, de qua Ezechiel : Dicit Dominus ad me: Pertransi  medio porte in media  Hierusalem, et da signum  Tau in frontibus uirorum. Ipsa est enim littera Grecorum Tau  , nostra autem T, species crucis, quam portendebat futuram in frontibus nostris apud ueram et catholicam Hierusalem, in qua fratres Christi, filios scilicet Dei, gloriam Patri Deo relaturos, psalmus uigesimus primus  canit ex persona ipsius Christi ad Patrem: Enarrabo nomen tuum fratribus meis: in medio ecclesie hymnum tibi dicam. Quod enim in nomine et spiritu ipsius hodie fieri habeat, merito a se futurum predicabat. Et paulo infra: A te laus mihi in ecclesia magna. Et in sexagesimo septimo : In ecclesiis benedicite Dominum  Deum; ut pariter concurreret et Malachie prophetia : Non est uoluntas mea, dicit Dominus, et sacrificia uestra non accipiam; quoniam ab ortu solis usque in occasum nomen meum glorificatum est in nationibus, et in omni loco sacrificium nomini meo offertur, et sacrificium mundum; glorie scilicet relatio, et benedictio, et laus, et hymni. Que omnia cum in te quoque deprehendantur, et signaculum frontium, et ecclesiarum sacramenta, et munditie sacrificiorum, debes iam erumpere uti dicas, Spiritum Creatoris tuo Christo prophetasse.



CAPUT XXIII.

Nunc quia cum Iudeis negas uenisse Christum eorum, recognosce et exitum ipsorum, quem post Christum relaturi predicabantur, ob impietatem qua eum  et  despexerunt, et interemerunt. Primum enim ex die, qua secundum Esaiam , Proiecit homo aspernamenta sua aurea et argentea, que fecerunt adorandis uanis et noctuis  ; id est, ex quo genus hominum, dilucidata per Christum ueritate, idola proiecit; uide an quod sequitur expunctum sit: Abstulit  enim Dominus sabaoth a Iudea, et ab Hierusalem inter cetera, et prophetam, et sapientem architectum; Spiritum scilicet Sanctum, qui edificat Ecclesiam, templum scilicet et domum et ciuitatem Dei: nam exinde apud illos destitit Dei gratia. Et  mandatum est nubibus, ne pluerent imbrem super uineam Sorech; id est, celestibus beneficiis, ne prouenirent domui Isrelis. Fecerat enim spinas,  ex quibus Dominum coronauerat; et non iustitiam, sed clamorem quo in crucem cum extorserat  . Et ita subtractis carismatum roribus  , Lex et Prophete usque ad Ioannem. Dehinc, cum ex  perseuerantia furoris, et nomen Domini per ipsos blasphemaretur, sicut scriptum est : Propter uos blasphematur nomen meum in nationibus  et tempus medium a Tiberio usque ad uespasianum  , non penitentiam intellexissent  , facta est terra eorum deserta , ciuitates eorum exuste igni  , regionem eorum sub ipsorum conspectu extranei deuorant; derelicta est  filia Sion,  tanquam specula in uinca, uel in cucumerario casula  ; ex quo scilicet Isrel Dominum non cognouit, et populus eum non  intellexit, sed dereliquit, et in indignationem prouocauit Sanctum Isrelis. Sic et machere conditionalis comminatio : Si nolueritis, nec audieritis me, machera uos comedet; probauit Christum fuisse, quem non audiendo, perierunt. Qui et in psalmo quinquagesimo octauo, dispersionem eis postulat a Patre : Disperge eos in uirtute tua. Qui et rursus per Esaiam, in exustionem eorum perorans: Propter me, inquit, hec facta sunt uobis: in anxietate dormietis. Satis uane, si hec non propter eum passi sunt, qui propter se passuros pronuntiarat, sed propter Christum Dei alterius. Atquin Christum, inquam, alterius Dei dicit, a Creatoris uirtutibus et potestatibus, ut ab emulis in crucem actum. Sed ecce defensus ostenditur a Creatore : et dati  sunt pessimi pro sepultura eius; qui scilicet subreptum eum asseuerauerant: et locupletes pro morte eius; qui scilicet et a Iuda traditionem redemerant, et a militibus falsum testimonium cadaueris subrepti. Igitur, aut non propter illum acciderunt ista Iudeis; sed reuinceris conspirante  sensu Scripturarum cum exitu rerum et ordine temporum; aut si propter illum acciderunt, non potuit Creator ulcisci, nisi suum Christum, remuneraturus potius Iudam, si aduersarium Domini sui peremissent. Certe si nondum uenit Christus Creatoris, propter quem hec passuri predicantur, cum uenerit ergo, patientur. Et ubi tunc filia Sion derelinquenda, que nulla hodie est? ubi ciuitates exurende, que iam in tumulis? ubi dispersio  gentis, que iam extorris? Redde statum Iudee, quem Christus Creatoris inueniat, et alium contende uenisse. Iam uero quale est, ut per celum suum admiserit, quem in terra sua esset interempturus, honestiore et gloriosiore regni sui regione uiolata, ipsa aula sua et arce calcata? An hoc magis affectauit? Plane Deus  zelotes, tamen uicit. Erubesce, qui uicto Deo credis. Quid sperabis ab eo qui se protegere non ualuit? Aut enim per infirmitatem oppressus est a uirtutibus et hominibus Creatoris, aut per malitiositatem, ut tantum illis sceleris patientia infigeret.



CAPUT XXIu.

Imo, inquis, spero ab illo quod et ipsum faciat ad testimonium diuersitatis regnum Dei eterne et celestis  possessionis. Ceterum, uester Christus pristimum statum Iudeis pollicetur, ex restitutione terre, et post decursum uite, apud inferos in sinu Abrahe refrigerium. Deum optimum! si reddit placatus, quod et abstulerat iratus. O Deum tuum qui et cedit et sanat, condit mala et facit pacem! O Deum etiam ad inferos usque misericordem!  Sed de sinu Abrahe suo tempore. De restitutione uero Iudee, quam et ipsi Iudei, ita ut describitur, sperant, locorum et regionum nominibus inducti, quomodo allegorica interpretatio in Christum et in Ecclesiam, et habitum et fructum eius spiritaliter competat, et longum est persequi, et  in alio opere digestum, quod inscribimus, De spe fidelium; et in presenti uel eo otiosum, quia non de terrena, sed de celesti promissione sit questio.  Nam et confitemur in terra nobis regnum repromissum; sed ante celum, sed alio statu; utpote post resurrectionem in mille annos,  in ciuitate diuini operis Hierusalem celo delata, quam et Apostolus matrem nostram sursum designat, et politeuma nostrum, id est, municipatum in celis esse pronuntians, alicui utique celesti ciuitati eum deputat. Hanc et  Ezechiel nouit , et apostolus Ioannes uidit , et qui apud fidem nostram est, noue prophetie sermo testatur, ut etiam effigiem ciuitatis ante representationem eius conspectu futuram in signum predicarit.  Denique proxime  expunctum est orientali expeditione.  Constat enim, ethnicis quoque testibus, in Iudea per dies quadraginta matutinis momentis ciuitatem de celo pependisse, omni meoniorum habitu euanescente de profectu diei, et alias de proximo nullam. Hanc dicimus excipiendis resurrectione sanctis, et refouendis omnium bonorum utique spiritalium copia in compensationem eorum que in seculo uel despeximus, uel amisimus, a Deo prospectam. Siquidem et iustum, et Deo dignum, illic quoque exultare famulos eius, ubi  sunt et afflicti in nomine ipsius. Hec ratio regni terreni, post cuius mille annos, intra quam etatem concluditur sanctorum resurrectio, pro meritis maturius uel tardius resurgentium, tunc et mundi destructione, et iudicii  conflagratione commissa, demutati in atomo in angelicam substantiam, scilicet per illud incorruptele superindumentum, transferemur in celeste regnum, de quo nunc sic ideo retractatur, quasi non predicato apud Creatorem, ac per hoc, alterius Dei Christum probante, a quo primo et solo sit reuelatum. Disce iam hinc illud et predicatum a Creatore, et sine predicatione credendum apud Creatorem. Quid tibi uidetur, cum Abrahe semen, post primam promissionem, qua  in multitudinem arene repromittitur, ad instar quoque stellarum destinatur; nonne  et terrene et celestis dispositionis auspicia sunt? Cum Isaac benedicens Iacob filium suum: Det, ait , tibi Deus de rore celi, et de opimitate terre; nonne utriusque indulgentie exempla sunt? Denique animaduertenda est hic etiam structura benedictionis ipsius. Nam circa Iacob, qui quidem posterioris et prelatioris populi figura est, id est nostri,  prima promissio celestis est roris; secunda, terrene opimitatis. Nos enim primo ad celestia inuitamur, cum a seculo auellimur, et ita postea inuenimur etiam terrena consecuturi. Et  euangelium uestrum quoque habet: Querite primum regnum Dei, et hec adiicientur uobis . Ceterum, ad Esau pro mittit benedictionem terrenam, et subiicit celestem: De opimitate terre, dicens , erit inhabitatio tua, et a rore celi. Iudeorum enim dispositio in Esau, priorum natu et posteriorum affectu filiorum, a terrenis bonis imbuta per legem, postea ad celestia per Euangelium credendo deducitur. Cum uero Iacob  somniat scalas obfirmatas in terra ad celum, et angelos alios ascendentes, et alios descendentes, innixum desuper Dominum, temere  si forte interpretabimur, scalis his iter ad celum demonstrari, quo alii perueniant, unde alii decidant, Domini constitutum esse iudicio  . Cur autem ut euigilauit, et primum loci horrore concussus est, conuertitur ad interpretationem somnii? Cum enim dixisset: Quam terribilis est locus iste! non est, inquit, aliud, sed edes Dei, et hec porta celi. Christum Dominum enim uiderat, templum Dei, et portam eumdem, per quem aditur celum. Et utique portam celi non nominasset, si celum non aditur apud Creatorem. Sed est et porta que recipit, et que perducit, strata iam a  Christo; de quo Amos : Qui edificat in celum ascensum suum; utique non sibi soli, sed et suis qui cum illo erunt, et, Circumdabis enim illos tibi, inquit , tanquam ornamentum  sponse. Ita per illum ascensum ad celestia regna tendentes, miratur Spiritus dicens : uolant uelut qui sunt milui. Ut nubes uolant et  uelut pulli columbarum ad me; scilicet simpliciter ut columbe. Auferemur enim in nubibus  obuiam Domino, secundum Apostolum  (illo scilicet filio hominis ueniente in nubibus, secundum Danielem , et ita semper cum Domino erimus, eatenus dum et in terra et in celo qui ob utriusque promissionis ingratos, ipsa elementa etiam testatur : Audi celum, et in aures percipe terra. Et ego quidem, etiamsi nullam spei celestis manum mihi toties Scriptura porrigente, satis haberem huius quoque promissionis preiudicium, quod iam terrenam gratiam teneam, exspectarem aliquid et de celo, a Deo celi, sicut et terre ita crederem Christum sublimiora pollicentem,  eius esse qui et humiliora promiserat, qui  experimenta maiorum de paruulis fecerat, qui hoc inauditi si forte regni preconium soli Christo reseruauerat, ut per famulos quidem terrena gloria, celestis uero per ipsum Deum annuntiaretur. At tu hinc quoque alium argumentaris Christum, quod regnum nouum annuntiet. Prius est, aliquod exemplum indulgentie proferas, ne merito dubitem de fide tante promissionis, quam sperandam dicis, imo ante omnia est, ut quem celestia predicas repromittere aliquod, celum probes eius. At nunc uocas ad cenam, nec domum ostendis: allegas regnum, nec regiam monstras. An quia Christus tuus celeste regnum repromittit, non habens celum  , quomodo et hominem prestitit, non habens carnem?  O phantasma inane  , prestigia  magna etiam promissionis!



LIBER QUARTUS.





[ARGUMENTUM.]

 Scripturus Tertullianus aduersus opus Marcionis ex contrarietatum oppositionibus Antitheses cognominatum, ad separationem Legis et Euangelii coactum, qua duos Deos diuersos, alterum ueteris, alterum Noui Testamenti diuidebat,

c. 1. In primis diuersitatem preceptorum et disciplinarum non negans, in unum et eumdum Deum competere demonstrat; ex eo quod ipse Deus creator per Prophetas suos aliam legem nouam, Euangelii nempe, orituram predixerit pro ueteri, ac testamentum eternum pro temporali.

 c. 2. Deinde, non solum Luce Euangelium , sed etiam Ioannis et Matthei apostolorum, et Marci apostolici uiri, non minus ac Luce, auctoritatem habere prescribit.

c. 3. Neque uero obstare quod apostolus Paulus ad Galatas apostolos reprehendat; non enim de Euangelii deprauatione aut interpolatione, sed de conuersatione tantum fuisse denotatos, imo ipsa eorum Euangelii digesta a pseudo-apostolis fuisse peruersa.

c. 4. Atqui, dum disputatur de titulo Euangelii, quod  Marcion suum, Auctor item suum, id est Luce, affirmat adulteratum; ei prescribi auctoritatem, quod antiquius reperiatur, et illi uitiationem quod posterius; maxime, cum Marcion aliquanto catholice Ecclesie crediderit, et postea in heresim descierit.

c. 5. Quippe, cum Lace Euangelium auctoritatem habeat ab Ecclesiis apostolicis, apud quas quod sacrosanctum est, ab Apostolis traditum constat; et proinde etiam cetera Euangelia, Ioannis, Matthei, et Marci; sed et Apocalypsis, ex ordine episcoporum ad originem recenso.

c. 6. Porro ad institutum ueniens Auctor, nullam esse ueteris et Noui Testamenti diuersitatem, uel inde prescribit, quod Christus noster impleuerit prophetias Creatoris, et representauerit promissiones eius,  ac leges adiuuerit.

c. 7. Quod ipsum primum comprobat ex capite quarto Luce sub finem, de demonio expulso in synagoga Capharnaum, eo quod tria Luce prima capita, et initium quarti, tanquam sue sententie contraria erasisset Marcion.

c. 8. Ex eodem capite, partim ante, partim post dictam historiam  de doctrina Christi apud Nazareth in synagoga, et aliis demoniis.

c. 9. Item ex capite quinto Luce, de uocatione apostolorum Simonis et filiorum Zebedei, ac leproso mundato;

c. 10. Ex eodem de paralytico curato, et appellatione Filii hominis.

c. 11. De publicano allecto a Domino, et de ieiunio, ac  Christo sponso, et parabola uini noui ac ueteris, ex eodem capite.

c. 12. Dein ex capite uI, de discipulis colligentibus spicas, ac sanata manu arida in sabbato.

c. 13. Ex eodem, de ascensu et oratione nocturna in monte, apostolorum duodecim numero, mutatione nominis Petri, ac conuentu gentium ad Christum.

c. 14. De beatitudinibus, seu sermone Domini in monte, ex eodem.

c. 15. De uariis maledictionibus, quibus ue Phariseis imprecatus est, ex eodem.

c. 16. De precepto dilectionis tam inimicorum quam proximi, ex eodem.

c. 17. De fenore interdicto, aliisque Domini uerbis pene ad finem usque eiusdem capitis.

 c. 18. Ex capite etiam uII Luce de fide centurionis, resuscitato filio uidue, Ioanne Baptista et muliere peccatrice.

c. 19. Posthec ex capite uIII Luce, de diuitibus mulieribus adherentibus Christo, de uerbis Domini ad discipulos, et de matre ac fratribus Christi.

c. 20. De miraculis Christi, quibus uentis ac mari imperauit, legionem demonum eiecit, et fluxum sanguinis curauit in muliere, ex eodem.

c. 21. Ex IX item capite Luce, de discipulis ad predicandum missis, pasto populo in solitudine, confessione Petri: Tu es Christus, et predicta persecutione fidelium.

 c. 22. De ostensione Christi cum Moyse et Helia in secessu montis, ex eodem.

c. 23. De uerbis Domini ad Phariseos, dilectione paruulorum, et increpatione eius qui dixerat: Sequar te quocumque ieris, ex eodem.

c. 24. Porro et ex capite X Luce, de allectione LXX discipulorum, et potestate illis data.

c. 25. De oratione Domini ad Patrem, uerbis ad discipulos, et responso facto legis doctori, ex eodem.

c. 26. Exinde ex capite XI Luce, de Oratione dominica, aliisque orandi formis et parabolis eo pertinentibus; de surdo demonio expulso, ac de exclamatione mulieris de turba.

c. 27. De Phariseis signum petentibus, et aliis eorumdem increpationibus, ex eodem.

 c. 28. Ex capite XII Luce, de uerbis Domini uariis ad discipulos, et parabola diuitis blandientis sibi de prouentu agrorum suorum.

c. 29. De cura non agenda anime de uictu, et corpori de uestitu, succingendis lumbis, ac seruis beatis, et igne misso in terram, aliisque uerbis Domini; ex eodem capite.

c. 30. Rursus ex capite XIII Luce, de curatione Sabbato facta, parabolis, aliisque uerbis Domini.

c. 31. Etiam ex capite Luce XIu, quales ad cenam uel prandium uocandi sint, ac de cena ad quam uocauit multos.

c. 32. Item ex capite Xu Luce, de oue et dragma perditis et inuentis.

c. 33. Ex capite etiam XuI Luce, de duobus dominis,  Deo et Mammona, ac dicto Domini: Lex et Prophete usque ad Ioannem.

c. 34. De diuortio prohibito, ac proinde coniugio approbato, et inferno ac sinu Abrahe, ex eodem.

c. 35. Deinceps ex cap. XuII Luce, de uerbis Domini diuersis, leprosis decem curatis, et interrogatione Phariseorum de regno Dei.

c. 36. Similiter ex cap. XuIII Luce, de parabolis iudicis, ac Pharisei et Publicani orantium in templo, uerbis Domini ad adolescentem diuitem, et ceco curato.

c. 37. Ex capite etiam XIX Luce, de Zacheo, et seruorum parabola qui secundum rationem fenerate pecunie diiudicantur.

c. 38. Item ex cap. XX Luce de uariis uerbis Domini ad Phariseos, Principes Sacerdotum, Sadduceos,  et Scribas.

c. 39. Preterea et ex XXI Luce capite, de uenturis in nomine Christi et signis ultimi finis, ac de doctrina Christi in templo et secessu in montem eleonem.

c. 40. Idem ex cap. XXII Luce, de die Pasche electo ad Passionem, uenditione ac proditione Iude, et de distributione corporis et sanguinis Christi.

c. 41. De imprecatione illi facta, per quem traderetur Filius hominis, ac osculo traditoris; et de responso Domini ad interrogationem an ipse esset Christus, ex eodem capite.

c. 42. Ex capite quoque XXIII Luce, de simili responso in domo Pilati, iudicio apud eumdem Pilatum et  Herodem, crucifixione, signis in morte, expiratione, et sepultura Domini.

CAP. XLIII. Denique ex cap. XXIu Luca, de mulieribus ad sepulcrum cum odorum paratura, de resurrectione post biduum, de apparitionibus Christi, que mulieribus, discipulis ac Apostolis facte sunt, et de missione Apostolorum ad predicandum uniuersis nationibus.



CAPUT PRIMUM.

Omnem sententiam  et omnem paraturam impii atque sacrilegi Marcionis ad ipsum iam Euangelium eius prouocamus, quod interpolando suum fecit. Et ut fidem instrueret, dotem quamdam commentatus est illi, opus ex contrarietatum oppositionibus, Antitheses cognominatum  , et ad separationem Legis  et Euangelii coactum, qua duos Deos diuidens, proinde diuersos, alterum alterius Instrumenti, uel (quod magis usui [ Testamenti; ut exinde Euangelio quoque secundum antitheses credendo patrocinaretur. Sed et istas proprio congressu cominus, id est, per singulas iniectiones Pontici cecidissem, si non multo opportunius in ipso et cum ipso Euangelio, cui procurant, retunderentur. Quamquam tam facile est prescriptiue occurrere, et quidem  ut accepto eas faciam, ut rato habeam, ut nobiscum facere dicam, quo magis de cecitate auctoris sui erubescant nostre iam antitheses aduersus Marcionem. Atque confiteor alium ordinem decucurrisse in ueteri dispositione apud Creatorem, alium in noua apud Christum. Non nego distare documenta eloquii, precepta uirtutis,  legis disciplinas; dum tamen tota diuersitas in unum et eumdem Deum competat; illum scilicet a quo constat  dispositam, sicut et predicatam. Olim concionatur Isaias , prodituram ex Sion legem, et sermonem Domini ex Hierusalem: aliam utique legem, aliumque sermonem. Denique: Iudicabit, inquit, inter nationes, et traducet populum plurimum; scilicet non unius gentis Iudeorum, sed nationum, que per nouam legem Euangelii et nouum sermonem Apostolorum iudicantur et traducuntur apud semetipsas de pristino errore, simul crediderunt, atque exinde concidunt macheras suas in aratra; et sibynas, quod genus uenabulorum est, in falces, id est, feros et seuos quondam animos conuertunt in sensus probos, et bone frugis operarios. Et rursus : Audite me,  audite me,  populus meus; et reges auribus intendite  in me, quoniam lex prodibit a me, et iudicium meum in lucem nationum, quo iudicauerat atque decreuerat nationes quoque illuminandas per Euangelii legem atque sermonem. Hec erit lex  apud Dauid inuituperabilis, qua perfecta, conuertens animas, utique ab idolis ad Deum. Hic erit et sermo, de quo idem Isaias : Quoniam, inquit, decisum sermonem faciet Dominus in terra. Compendiatum est enim Nouum Testamentum,  et  legis laciniosis oneribus expeditum. Sed quid pluribus? cum manifestius, et luce ipsa clarius nouatio predicetur a Creatore per eumdem : Ne rememineritis priorum, et antiqua ne cogitaueritis. uetera transierunt, noua oriuntur. Ecce facio noua, que nunc orientur. Idem per Hieremiam : Nouate uobis nouamen nouum,  et ne seueritis in spinas, et circumcidimini preputia  cordis uestri; et alibi : Ecce ueniunt  dies, dicit Dominus, et perficiam domui Iacob et domui Iuda testamentum nouum, non secundum testamentum quod disposui patribus eorum in die qua arripui dispositionem eorum, ad educendos eos de terra Aegypti. Adeo pristinum testamentum temporale significat, dum mutabile ostendit, etiam dum eternum de postero pollicetur. Nam per Isaiam : Audite me, et uiuetis, et disponam uobis testamentum; adiiciens: Sancta et fidelia Dauid; ut id testamentum in Christo decursurum demonstraret  . Eumdem ex genere Dauid secundum Marie censum, etiam in uirga ex radice Iesse processura figurate predicabat. Igitur si alias leges, aliosque sermones, et nouas testamentorum  dispositiones a Creatore dixit futuras, ut etiam ipsorum sacrificiorum alia officia potiora, et quidem apud nationes destinarit, dicente Malachia : Non est uoluntas mea in uobis, inquit Dominus, et sacrificia uestra non excipiam de manibus uestris; quoniam a solis ortu usque ad occasum glorificatum est in nationibus nomen meum, et in omni loco sacrificium nomini meo offertur, et sacrificium mundum, scilicet simplex oratio de conscientia pura: necesse est, omnis demutatio ueniens ex innouatione, diuersitatem ineat cum his quorum fit, et contrarietatem ex diuersitate. Sicut enim nichil demutatum, quod non diuersum; ita nichil diuersum, quod non contrarium. Eiusdem ergo deputabitur etiam contrarietas ex diuersitate, cuius fuerit demutatio ex innouatione. Qui disposuit  demutationem, iste instituit et diuersitatem;  qui predicauit innouationem, iste prenuntiauit  et contrarietatem. Quid differentiam rerum ad distantiam interpretaris potestatum? quid antitheses exemplorum distorques aduersus Creatorem, quas in ipsis quoque sensibus et affectionibus eius potes recognoscere? Ego, inquit , percutiam, et ego sanabo: Ego, inquit , occidam, et ego uiuificabo; condens scilicet  mala, et faciens pacem; qua etiam soles illum mobilitatis quoque et inconstantie nomine reprehendere, prohibentem que iubet, et iubentem que prohibet  . Cur ergo non et antitheses ad naturalia reputasti contrarii sibi semper Creatoris? nec mundum saltim recogitare potuisti, nisi fallor, etiam apud Ponticos, ex diuersitatibus structum  emularum inuicem substantiarum?  Prius itaque debueras alium Deum luminis, alium tenebrarum determinasse, ut ita posses alium Legis, alium Euangelii adseuerasse. Ceterum, preiudicatum est ex manifestis, cuius opera et ingenia per antitheses constant, eadem forma constare etiam sacramenta.



CAPUT II.

Habes nunc ad antitheses  expeditam a nobis responsionem. Transeo nunc ad Euangelii, sane non iudaici, sed pontici, interim adulterati demonstrationem, prestructuram ordinem quem aggredimur. Constituimus in primis, euangelicum Instrumentum Apostolos auctores habere, quibus hoc munus Euangelii promulgandi ab ipso Domino sit impositum; si et Apostolicos  , non tamen solos, sed cum Apostolis,  et post Apostolos  . Quoniam predicatio discipulorum suspecta fieri posset de glorie studio, si non adsistat illi auctoritas magistrorum, imo Christi, qui  magistros Apostolos fecit. Denique, nobis fidem ex Apostolis Ioannes et Mattheus insinuant; ex Apostolicis, Lucas et Marcus instaurant, iisdem regulis exorsi, quantum ad unicum Deum attinet Creatorem, et Christum eius, natum ex uirgine, supplementum Legis et Prophetarum. uiderit enim si narrationem dispositio uariauit, dummodo de capite fidei conueniat, de quo cum Marcione non conuenit. Contra Marcion Euangelio, scilicet suo, nullum adscribit auctorem, quasi non licuerit illi titulum quoque affingere, cui nefas non fuit ipsum corpus euertere. Et possem hic iam gradum figere, non agnoscendum contendens  opus, quod non erigat frontem, quod nullam constantiam preferat, nullam fidem repromittat de plenitudine tituli, et professione debita auctoris. Sed  per omnia congredi malumus  , nec dissimulamus quod ex nostro intelligi potest. Nam ex iis  commentatoribus quos habemus,  Lucam uidetur Marcion elegisse, quem cederet. Porro, Lucas non apostolus, sed apostolicus; non magister, sed discipulus; utique magistro minor; certe tanto posterior, quanto posterioris apostoli sectator, Pauli sine dubio: ut, etsi sub ipsius Pauli nomine Euangelium Marcion intulisset, non sufficeret ad fidem singularitas Instrumenti, destituta patrocinio antecessorum; exigeretur enim id quoque Euangelium quod Paulus inuenit, cui fidem dedit, cui mox suum congruere gestiit. Siquidem  propterea Hierosolymam ascendit ad cognoscendos Apostolos et consultandos, ne forte in uacuum cucurrisset, id est, ne non secundum illos credidisset,  et non secundum illos euangelizaret. Denique, ut cum auctoribus contulit et conuenit de regula fidei; dexteras miscuere, et exinde officia predicandi distinxerunt, ut illi in Iudeos, Paulus in Iudeos et in nationes. Igitur si ipse illuminator Luce, auctoritatem antecessorum  et fidei et predicationi sue optauit, quanto magis eam Euangelio Luce expostulem, que Euangelio magistri eius fuit necessaria? Aliud est, si penes Marcionem a discipulatu Luce cepit religionis christiane sacramentum. Ceterum, si et retro decucurrit, habuit utique authenticam paraturam, per quam ad Lucam usque peruenit, cuius testimonio adsistente, Lucas quoque possit admitti.



CAPUT III.

Sed enim Marcion nactus epistolam Pauli ad Galatas,  etiam ipsos apostolos suggillantis , ut non recto pedes incedentes ad ueritatem Euangelii, simul et accusantis pseudapostolos quosdam peruertentes Euangelium Christi, connititur ad destruendum statum eorum euangeliorum, que propria, et sub apostolorum nomine eduntur, uel etiam apostolicorum; ut scilicet fidem, quam illis adimit, suo conferat. Porro, etsi reprehensus est Petrus et Ioannes et Iacobus, qui existimabantur columne, manifesta causa est. Personarum enim respectu uidebantur uariare conuictum. Et tamen, cum ipse Paulus omnibus omnia fieret, ut omnes lucraretur , potuit et Petro hoc in consilio fuisse, aliquid aliter agendi quam docebat. Proinde si et pseudapostoli irrepserant, horum quoque qualitas edita est, circumcisionem  uindicantium et iudaicos  fastos  . Adeo non de predicatione, sed de conuersatione, a Paulo denotabantur; eque denotaturo, si quid de Deo creatore,  aut Christo eius errassent. Igitur distinguenda erunt singula. Si Apostolos preuaricationis et simulationis suspectos Marcion haberi queritur usque ad Euangelii deprauationem, Christum iam accusat, accusando quos Christus elegit. Si uero apostoli quidem integrum Euangelium contulerunt, de sola conuictus inequalitate reprehensi, pseudapostoli autem ueritatem eorum interpolauerunt, et inde sunt nostra digesta; quod erit germanum illud apostolorum instrumentum, quod adulteros passum est? Quod Paulum illuminauit, et ab eo Lucam? Aut si tam funditus deletum est, ut cataclysmo quodam, ita inundatione falsariorum obliterarum; iam ergo nec Marcion habet uerum. Aut si ipsum erit uerum, id est Apostolorum, quod Marcion habet solus; et quomodo nostro consonat,  quod non Apostolorum, sed Luce refertur, aut si non statim Luce deputandum est, quo Marcion utitur, quia nostro consonat, scilicet adulterato etiam circa titulum, ceterum  Apostolorum est; iam ergo et nostrum quod illi consonat, eque apostolorum est, sed adulteratum de titulo quoque.



CAPUT Iu.

Funis ergo  ducendus est contentionis, pari hinc inde nisu fluctuante. Ego meum dico uerum, Marcion suum; ego Marcionis affirmo adulteratum, Marcion meum. Quis inter nos determinabit, nisi temporis ratio, ei prescribens auctoritatem, quod antiquius reperietur; et ei preiudicans uitiationem, quod posterius reuincetur  ? In quantum enim falsum corruptio est ueri, in tantum precedat necesse  est ueritas falsum. Prior erit res passione, et materia emulatione. Alioquin, quam absurdum ut si nostrum antiquius probauerimus, Marcionis uero posterius; et nostrum ante uideatur falsum quam habuerit de ueritate materiam, et Marcionis ante credatur emulationem a nostro expertum quam est editum? Et postremo id uerius existimetur, quod est serius, post tot ac tanta iam opera atque documenta christiane religionis seculo edita, que edi utique non potuissent sine Euangelii ueritate, id est ante Euangelii ueritatem? Quod ergo pertinet ad Euangelium interim Luce, quatenus communio eius inter nos et Marcionem de ueritate disceptat, adeo antiquius Marcione est, quod est secundum nos, ut et ipse illi Marcion aliquando crediderit; cum et pecuniam  in primo calore fidei catholice Ecclesie contulit, proiectam mox cum ipso postea quam in heresim suam a nostra ueritate desciuit. Quid nunc si negauerint  Marcionite, primam apud nos fidem eius, aduersus epistolam quoque ipsius. Quid, si nec epistolam agnouerint? Certe antitheses non modo fatentur Marcionis, sed et preferunt  . Ex his mihi probatio sufficit. Si enim id  Euangelium quod Luce refertur penes nos  ipsum est quod Marcion per antitheses suas arguit, ut interpolatum a protectoribus iudaismi ad concorporationem Legis et Prophetarum, qua etiam Christum inde configerent  , utique non potuisset arguere, nisi quod inuenerat. Nemo post futura reprehendit que ignorat futura: emendatio culpam non antecedit. Emendator sane Euangelii, a Tiberianis usque ad Antoniani tempora euersi, Marcion solus et primus obuenit, exspectatus tamdiu a Christo penitentem  iam quod apostolos premisisse properasset sine presidio Marcionis; nisi quod humane temeritatis, non diuine auctoritatis negotium est heresis, que sic semper emendat Euangelia, dum uitiat: cum etsi discipulus Marcion, non tamen super magistrum ; et si  apostolus Marcion, Siue ego, inquit Paulus , siue illi, sic predicamus. Et si prophetes Marcion: et spiritus prophetarum prophetis erunt subditi ; non enim euersionis, sed pacis. Etiam si  angelus Marcion, citius  anathema dicendus quam euangelizator, quia aliter euangelizauit. Itaque dum emendat, utrumque confirmat; et nostrum anterius, id emendans quod inuenit; et id posterius, quod de nostri emendatione constituens, suum et nouum fecit.



CAPUT u.


In summa, si constat id uerius quod prius, id prius quod et ab initio, id  ab initio, quod ab Apostolis; pariter utique constabit, id esse ab Apostolis traditum, quod apud ecclesias Apostolorum fuerit sacrosanctum. uideamus quod lac a Paulo Corinthii hauserint; ad quam regulam Galate sint recorrecti  ; quid legant Philippenses, Thessalonicenses, Ephesii; quid etiam Romani de proximo sonent, quibus Euangelium et Petrus et Paulus sanguine quoque suo signatum reliquerunt.  Habemus et Ioannis alumnas ecclesias. Nam etsi Apocalypsim eius Marcion respuit, ordo tamen episcoporum ad originem recensus, in Ioannem stabit auctorem.  Sic et ceterarum generositas recognoscitur. Dico itaque apud illas, nec solas  iam apostolicas, sed apud uniuersas, que illis de societate sacramenti confederantur, id Euangelium Luce ab initio editionis sue stare, quod cum maxime  tuemur: Marcionis uero plerisque nec notum; nulli autem  notum, ut non eo  damnatum. Habet plane et illud ecclesias, sed suas; tam posteras quam adulteras; quarum si censum requiras, facilius apostaticum inuenias quam apostolicum; Marcione scilicet conditore, uel aliquo de Marcionis examine. Faciunt fauos et uespe  : faciunt ecclesias et marcionite. Eadem auctoritas ecclesiarum apostolicarum ceteris quoque patrocinabitur Euangeliis, que proinde per illas et secundum illas habemus, Ioannis dico et Matthei, licet et Marcus quod edidit, Petri affirmetur, cuius interpres Marcus: nam et Luce Digestum Paulo adscribere solent. Capit  magistrorum uideri, que discipuli promulgarint. Itaque et de his Marcion flagitandus, quid  omissis eis, Luce  potius institerit; quasi non et hec apud ecclesias a primordio fuerint, quemadmodum et Luce. Atquin hec magis primordio fuisse credibile est, ut priora, qua apostolica; ut cum ipsis Ecclesiis dedicata. Ceterum, quale est, si nichil Apostoli ediderunt, ut discipuli potius ediderint, qui nec discipuli existere potuissent sine ulla doctrina magistrorum? Igitur dum constet hec quoque apud Ecclesias fuisse, cur non hec quoque Marcion attigit, aut emendanda si adulterata, aut agnoscenda si integra? nam et competit, ut  si qui Euangelium peruertebant, eorum magis curarent peruersionem, quorum sciebant auctoritatem receptiorem, ideo et pseudapostoli, quod per falsum Apostolos imitarentur. In quantum ergo emendasset que fuissent emendanda, si fuissent corrupta,  in tantum confirmauit non fuisse corrupta, que non putauit emendanda. Denique emendauit, quod corruptum existimauit. Sed ne hoc merito, quia non fuit corruptum. Si enim apostolica integra  cucurrerunt  ; Luce autem quod est secundum nos, adeo congruit regule eorum, ut cum illis apud Ecclesias maneat, iam et Luce constat integrum decucurrisse usque ad sacrilegium Marcionis. Denique, ubi manus illi Marcion intulit, tunc diuersum et emulum factum est  apostolicis. Igitur dabo consilium discipulis eius, ut aut et illa conuertant, licet sero, ad formam sui, quo cum apostolicis conuenire uideantur , aut erubescant de magistro ubique traducto, cum Euangelii ueritatem nunc ex conscientia tramittit; nunc ex impudentia euertit. His fere compendiis utimur, cum de Euangelii fide  aduersus hereticos experimur  , defendentibus et temporum ordinem posteritati falsariorum prescribentem, et auctoritatem Ecclesiarum traditioni Apostolorum patrocinantem: quia ueritas falsum precedat necesse est; et ab eis procedat, a quibus tradita est.



CAPUT uI.

Sed alium iam hinc inimus gradum, ipsum  euangelium Marcionis prouocantes, sic quoque probaturi adulteratum. Certe enim totum quod elaborauit, etiam antitheseis prestruendo, in hoc  cogit, ut ueteris et Noui Testamenti diuersitatem constituat; proinde Christum suum a Creatore separatum  , ut Dei alterius, ut alienum legis et prophetarum.  Certe propterea contraria queque sententie sue erasit, conspirantia cum Creatore, quasi ab assertoribus eius intexta: competentia autem sententie sue reseruauit. Hec conueniemus. Hec amplectemur, si nobiscum magis fuerint; si Marcionis presumptionem percusserint, tunc et illa constabit eodem uitio heretice cecitatis erasa, quo et hec reseruata. Sic habebit intentio et forma opusculi nostri, sub illa utique conditione, que ex utraque parte condicta sit. Constituit Marcion alium esse Christum, qui Tiberianis temporibus a Deo quondam ignoto reuelatus sit in salutem omnium gentium; alium qui  a Deo creatore in restitutionem iudaici status sit destinatus, quandoque uenturus. Inter hos magnam et omnem  differentiam scindit, quantam inter iustum et bonum, quantam inter Legem et Euangelium, quantam inter iudaismum et christianismum. Hinc et nostra prescriptio, qua defigimus, nichil Christo Dei alterius commune esse debere cum Creatore: ceterum, Creatoris pronuntiandum, si administrauerit dispositiones eius, si impleuerit prophetias eius, si adiuuerit leges eius, si representauerit promissiones eius, si restaurauerit uirtutes eius, si sententias reformauerit, si mores, si proprietates expresserit. Huius pacti et huius prescripti queso te, lector, meminoris  ubique, et incipe recognoscere aut Marcionis Christum, aut Creatoris.



CAPUT uII.

Anno quintodecimo principatus Tiberiani , proponit eum  descendisse in ciuitatem Galilee, Capharnaum ; utique de celo Creatoris, in quod  de suo ante descenderat. Ecquid  ergo ordinis fuerat, ut prius de suo celo in Creatoris descendens describeretur? Cur enim non et ista reprehendam, que non implent fidem ordinarie narrationis, deficientis in mendacio semper? Plane semel dicta sint, per que iam alibi retractauimus, an descendens per Creatorem, et quidem aduersus ipsum potuerit ab eo admitti, et inde tramitti in terram eque ipsius. Nunc autem et reliquum ordinem descensionis  expostulo tenens descendisse illum. uiderit enim sicubi apparuisse positum est. Apparere, subitum  ex inopinato sapit conspectum, qui semel impegerit oculos in id quod sine mora apparuit. Descendisse autem, dum sit  , uidetur, et subit oculos; de facto etiam ordinem facit. Atque ita cogit exigere, quali habitu, quali suggestu, quonam impetu uel temperamento, etiam quo in tempore diei noctisue descenderit; preterea quis uiderit descendentem, quis retulerit, quis asseuerauerit rem utique nec asseueranti facile credendam. Indignum denique ut Romulus quidem ascensus sui in celum habuerit Proculum affirmatorem, Christus uero Dei  descensus de celo suo sui non inuenerit annuntiatorem; quasi non sic et ille ascenderit iisdem mendacii scalis,  sicut et iste descendit. Quid autem illi cum Galilea, si non erat Creatoris? cui ista regio destinabatur ingressuro predicationem, dicente Isaia :  Hoc primum bibito  , cito facito, regio Zabulon, et terra Nepthalim, et ceteri qui  maritimam ad Iordanem  , Galilea nationum, populus  qui sedetis in tenebris, uidete lumen magnum; qui habitatis terram, sedentes in umbra mortis, lumen ortum est super uos. Bene autem quod et Deus Marcionis, illuminator uindicatur nationum: quo magis debuerit uel de celo descendere, etsi utique  in Pontum potius descendere, quam in Galileam. Ceterum, et loco et illuminationis opere secundum predicationem occurrentibus Christo, iam eum prophetatum incipimus agnoscere, ostendentem in primo ingressu  uenisse se non ut Legem et Prophetas dissolueret  , sed ut potius adimpleret. Hoc enim Marcion, ut additum, erasit. Sed frustra negabit  Christum dixisse, quod statim fecit ex parte. Prophetiam enim interim de loco adimpleuit, de celo statim ad synagogam, ut dici solet, AD QUOD uENIMUS  HOC AGE. Marcion, aufer etiam illud de Euangelio: Non sum missus nisi ad oues perditas domus Isrel , et: Non est  auferre panem filiis, et dare eum canibus ; ne scilicet Christus Isrelis uideretur. Sufficiunt mihi facta pro dictis. Detrahe uoces  Christi mei, res loquentur. Ecce uenit in synagogam; certe ad oues perditas domus Isrelis. Ecce doctrine sue panem prioribus offert Isrelitis; certe ut filios prefert. Ecce aliis eum nondum impertit; certe ut canes preterit. Quibus autem magis impertisset, quam extraneis Creatoris, si ipse in primis non fuisset Creatoris? Et tamen quomodo in synagogam potuit admitti tam repentinus, tam ignotus; cuius nemo adhuc certus de tribu, de populo, de domo,  de censu denique  Augusti, quem testem fidelissimum dominice natiuitatis romana archiua custodiunt? Meminerant certe, nisi circumcisum scirent, non admittendum in sancta sanctorum.  Sed etsi passim synagoga adiretur, non tamen ad docendum, nisi ab optime cognito et explorato et probato, iam pridem in hoc ipsum, uel  aliunde commendato cum hoc munere. Stupebant autem omnes ad doctrinam eius; plane:  quoniam, inquit, in potestate erat sermo eius : non quoniam aduersus Legem et Prophetas docebat. Utique enim eloquium diuinum et uim et gratiam prestabat, magis exstruens quam destruens substantiam Legis et Prophetarum. Alioquin non stuperent, sed horrerent; nec mirarentur, sed statim auersarentur  destructorem Legis et Prophetarum; et utique in primis alterius Dei predicatorem: quia nec potuisset aduersus Legem et Prophetas docere. et hoc nomine aduersus Creatorem, non premissa diuerse atque emule diuinitatis professione. Cum ergo nichil tale Scriptura significet, nisi solam uim et potestatem sermonis admirationi fuisse, facilius  ostendit, secundum Creatorem docuisse illum, quia non negauit, quam aduersus Creatorem, quia non significauit. Atque ita aut eius erit agnoscendus, secundum quem docuit; aut preuaricator iudicandus, si secundum eum, aduersus quem uenerat, docuit. Exclamat ibidem spiritus demonis : Quid nobis et tibi est, Iesu? uenisti perdere nos? scio qui scis, sanctus Dei. Hic ego non retractabo, an et hoc cognomentum competierit ei, quem nec Christum uocari oporteret, si non Creatoris. Alibi iam de nominibus ex postulatum est. At nunc discepto, quomodo hoc eum uocari cognouerit demon, nulla unquam retro emissa predicatione in illum a Deo ignoto, et in id temporis muto, cuius nec sanctum eum contestari potuit, ut ignoti etiam  ipsi suo Creatori.  Quid autem iam tale ediderat noue diuinitatis, per quod posset alterius Dei sanctus intelligi? tantum quod synagogam introgressus, et nec sermone operatus aliquid aduersus Creatorem? Sicut ergo quem ignorabat, nullo modo poterat Iesum et sanctum Dei agnoscere; ita, quem norat, agnouit. Nam et Prophetam meminerat sanctum Dei predicasse, et Iesum nomen Dei esse in filio Naue. Hec et ab angelo exceperat secundum nostrum Euangelium : Propterea, quod in te nascetur uocabitur sanctum, Filius Dei, et uocabis nomen eius Iesum. Sed et habebat utique sensum aliquem dominice dispositionis  magis quam aliene, et nondum satis cognite. Nam et premisit: Quid nobis et tibi  ? non quasi in extraneum Iesu, ad quem  pertinent  spiritus Creatoris. Nec enim dixit: »quid tibi et nobis?« sed: Quid nobis et tibi? se deplorans, et sorti sue exprobrans: quam iam uidens, adiicit: uenisti perdere nos. Adeo iudicis et ultoris, et ut  ita dixerim, seui Dei Filium agnouerat Iesum, non optimi illius et perdere et punire nescientis. Quorsum hunc locum premisimus? ut Iesum et  a demone non alium doceamus agnitum, et a semetipso non alium conformatum quam Creatoris. Atquin, inquis, increpuit illum iehsu. Plane ut inuidiosum, et in ipsa confessione petulantem, et  male adulantem; quasi hec esset summa gloria Christi, si ad perditionem demonum uenisset, et non potius ad hominum salutem; qui nec discipulos de subactione spirituum, sed  de candida salutis gloriari uolebat. Aut cur eum increpuit? Si quasi mentitum in totum, ergo non fuit iehsu, nec Dei sanctus omnino. Si quasi ex parte mentitum, quod cum Iesum quidem et sanctum Dei, sed Creatoris existimasset, iniustissime  increpuit hoc sentientem, quod sciebat sentiendum, et hoc non existimantem, quod ignorabat existimandum  , alium Iesum, et alterius Dei sanctum. Quod si uerisimiliorem statum non habet increpatio, nisi quem nos interpretamur, iam ergo et demon nichil mentitus est, non ob mendacium increpitus: ipse enim erat iehsu, preter quem alium demon agnouisse non poterat; et iehsu eum confirmauit, quem agnouerat demon, dum non ob mendacium increpat demonem.



CAPUT uIII.

Nazareus uocari habebat secundum prophetiam Christus Creatoris: unde et ipso nomine nos Iudei Nazareos  appellant per cum. Nam et sumus, de quibus est : Nazarei exalbati sunt super niuem. Qui scilicet retro luridati delinquentie maculis,  et nigrati ignorantie tenebris. Christo autem appellatio Nazarei competitura erat ex infantie latebris, ad quas apud Nazareth descendit, uitando Archelaum filium Herodis. Hoc propterea non omisi, quia Christum Marcionis oportuerat omne commercium eierasse etiam locorum familiarium Christi Creatoris, habentem tanta Iudee oppida, non ita Christi Creatoris per Prophetas emancipata  . Ceterum. Prophetarum erit Christus, ubicumque secundum Prophetas inuenitur. Et tamen apud Nazareth quoque nichil noui notatur predicasse, dum alio merito unius prouerbii , eiectus refertur. Hic primum manus ei iniectas animaduertens, necesse habeo iam de substantia eius corporali prefinire, quod non possit phantasma credi, qui contactum, et quidem uiolentia  plenum, detentus et captus, et ad precipitium usque protractus, admiserit. Nam etsi per medios euasit, sed ante iam uim expertus, et postea dimissus; scilicet soluto, uti adsolet, tumultu; uel etiam irrupto,  non tamen per caliginem eluso, que nulli omnino tactui succidisset, si fuisset.



Tangere enim et tangi  , nisi corpus, nulla potest res,
etiam secularis sapientie digna sententia est. Ad summam, et ipse mox tetigit alios, quibus manus imponens, utique sentiendas, beneficia medicinarum conferebat, tam uera, tam non imaginaria, quam erant per quas conferebat. Ipse igitur est Christus et Isaie, remediator ualetudinum. Hic, inquit , imbecillitates nostras aufert, et languores portat. Portare autem Greci etiam pro eo solent ponere, quod est tollere. Sufficit interim mihi generalis repromissio. Quodcumque curauerit iehsu, meus est. ueniemus tamen et ad species curationum. Ceterum, et a demoniis  liberare, curatio est ualetudinis. Itaque spiritus nequam, quasi ex forma iam prioris exempli cum testimonio excedebant uociferantes: Tu es Filius Dei. Cuius Dei, uel hic pareat. Sed proinde increpabantur, et iubebantur tacere. Proinde enim Christus ab hominibus, non a spiritibus immundis, uolebat se Filium Dei agnosci. Ille Christus duntaxat, cui hoc congruebat; quia premiserat per quos posset agnosci, et utique digniores predicatores. Illius erat, preconium immundi spiritus respuere, cui sancti abundabant. Porro, qui nunquam fuerat annuntiatus, si tamen uolebat agnosci , non esset aspernatus testimonium aliene et cuiuscumque substantie, qui proprie non habebat, qui in aliena descenderat. Iam nunc et qua destructor  Creatoris, nichil magis gestisset, quam a spiritibus ipsius agnosci, et diuulgari pre timore, nisi quod Marcion Deum suum timeri negat, defendens bonum non timeri, sed iudicem, apud quem sint materie timoris, ira, seuitia, iudicia, uindicta, damnatio. Sed et demonia timore utique cedebant. Ergo timendi Dei Filium confitebantur, occasionem habitura non cedendi, si non timendi. Et ille iussu et increpitu ea expellens, non suasu qua bonus, timendum se exhibebat. Aut numquid ideo increpabat, quia timebatur nolens timeri? Et quomodo ea uolebat excedere, quod nisi timore non facerent? Cecidit ergo in necessitatem, qua disparem se nature sue ageret: cum posset ut bonus semel eis parcere. Cecidit et in aliam preuaricationis notam; cum se a demoniis quasi  Filium Creatoris sustineret timeri, ut iam non propria potestate expelleret demonia, sed per Creatoris auctoritatem. In solitudinem procedit. Solemnis et huiusmodi regio Creatoris. Oportebat sermonem illic quoque uideri in corpore, ubi egerat aliquando et in nube. Competebat et Euangelio habitus loci, qui placuerat et Legi. Capiat itaque iucunditatem solitudo, hoc Isaias  promiserat. Detentus  a turbis: Oportet me, inquit , aliis ciuitatibus annuntiare regnum Dei. Ostenderat iam alicubi Deum suum? Non puto adhuc usque. Sed de eis loquebatur, qui alium quoque Deum nouerant. Nec hoc credo. Ergo si nec ille alium Deum ediderat, nec illi nouerant preter Creatorem, eiusdem Dei regnum portendebat, quem solum sciebat notum eis qui audiebant.



CAPUT IX.

De tot generibus operum, quid utique ad piscaturam respexit, ut ab illa in apostolos sumeret Simonem et filios Zebedei? Non enim simplex factum uideri potest, de quo argumentum processurum erat, dicens.  Petro trepidanti de copiosa indagine piscium: Ne time,  abhinc enim homines eris capiens. Hoc enim dicto, intellectum illis suggerebat adimplete prophetie, se eum esse, qui per Hieremiam pronuntiarat : Ecce ego mittam piscatores multos, et piscabuntur illos; homines scilicet. Denique relictis nauiculis secuti sunt eum; ipsum intelligentes, qui ceperat facere quod edixerat. Aliud est, si adfectauit de nauiculariorum collegio allegere, habiturus apostolum quandoque nauclerum Marcionem. Prestruximus quidem aduersus Antitheses, nichil proficere proposito Marcionis, quam putat, diuersitatem Legis et Euangelii, ut et hanc a Creatore dispositam, denique predicatam in repromissione noue legis et noui sermonis et Noui Testamenti. Sed quoniam attentius argumentatur  apud illum suum nescio  quem , id est commiseronem, et , id est, coodibilem, in leprosi purgationem, non pigebit ei occurrere, et in primis figurate legis uim ostendere; que in exemplo leprosi non contingendi, imo ab omni commercio submouendi, communicationem prohibebat hominis delictis commaculati; cum qualibus et Apostolus  cibum quoque uetat sumere: participari enim stigmata delictorum, quasi ex contagione, si quis se cum peccatore miscuerit. Itaque Dominus uolens altius intelligi Legem, per carnalia spiritalia significantem, et hoc nomine non destruens, sed magis exstruens quam pertinentius uolebat agnosci, tetigit leprosum, a quo etsi homo inquinari potuisset, Deus utique non inquinaretur, incontaminabilis scilicet. Ita non prescribetur  illi quod debuerit legem obseruare, et non contingere immundum, quem contactus immundi non erat inquinaturus. Hoc magis meo Christo competere sic doceo, dum tuo non competere demonstro. Si enim ut emulus legis tetigit leprosum, nichil faciens preceptum legis, per contemptum inquinamenti, quomodo posset inquinari, qui corpus non habebat quod inquinaretur? phantasma enim inquinari  non posset. Qui ergo inquinari non poterat ut phantasma, iam non uirtute diuina incontaminabilis erit, sed phantasmatis inanitate: nec contempsisse uideri potest inquinamentum, cuius materiam non habebat: ita nec legem destruxisse, qui inquinamentum ex occasione phantasmatis, non ex ostentatione uirtutis euaserat. Si autem Heliseus, prophetes Creatoris, unicum leprosum Naaman syrum ex tot leprosis isrelitis emendauit , nec hoc ad diuersitatem facit Christi, quasi hoc modo melioris, dum isrelitem leprosum emundauit  extraneus, quem suus dominus emundare non ualuerat; syro facilius emundato, significato  per nationes emundationis in Christo lumine earum, que  septem maculis capitalium delictorum inhorrerent, idololatria,  blasphemia, homicidio, adulterio, stupro, falso testimonio, fraude. Quapropter septies quasi per singulos titulos in Iordane lauit, simul et ut totius  hebdomadis caperet  expiationem  ; quia unius lauacri uis et plenitudo Christo soli dicabatur, facturo in terris, sicut sermonem compendiatum, ita et lauacrum. Nam et hoc opponit Marcion, Heliseum quidem materia eguisse, aquam adhibuisse, et eam septies; Christum uero uerbo solo, et hoc semel functum  , curationem statim representasse. Quasi non audeam et uerbum ipsum in substantiam Creatoris uindicare. Nullius rei non ille potior auctor, qui prior. Incredibile plane, ut potestas Creatoris uerbo remedium uitii unius operata sit, que uerbo tantam mundi molem semel protulit. Unde magis dignoscitur  Christus Creatoris, quam ex uerbi potestate? Sed ideo alius Christus, quia aliter quam Heliseus, quia potentior dominus famulo suo. Quid constituis, Marcion, proinde res agi a seruis, quemadmodum ab ipsis dominis? Non times ne in dedecus tibi uertat, si ideo Christum negas Creatoris, quia potentior fuerit famulo Creatoris, qui ad Helisei pusillitatem maior agnoscitur, si tamen maior? Par enim curatio, licet distet operatio. Quid amplius prestitit tuus Christus, quam meus Heliseus? Imo, quid magnum prestitit tui Christi uerbum? cum id prestiterit quod fluuius Creatoris. Secundum hec, cetera quoque occurrunt. Quantum enim ad glorie humane auersionem pertinebat, uetuit eum diuulgare: quantum  autem ad tutelam legis, iussit ordinem impleri: uade, ostende te sacerdoti, et offer munus quod precepit Moyses. Argumenta enim figurata utpote  prophetate  legis adhuc in suis imaginibus tuebatur, que significabant hominem quondam peccatorem, uerbo mox Dei emaculatum, offerre debere munus Deo apud templum, orationem scilicet et actionem gratiarum apud Ecclesiam, per Christum Iesum catholicum Patris sacerdotem. Itaque adiecit: Ut sit uobis in testimonium; sine dubio, quo testabatur se legem non dissoluere, sed adimplere; quo testabatur seipsum esse, qui morbos et ualetudines eorum suscepturus annuntiabatur. Hanc tam  congruentem et debitam interpretationem testimonii adulator Christi sui Marcion, sub obtentu mansuetudinis  et lenitatis querit excludere. Nam et bonus, inquit, preterea sciens omnem, qui lepra esset liberatus, solemnia legis executurum, ideo ita precepit. Quid tum? Perseuerauitne in bonitate, id est, permissione legis, an non  ? Si enim bonus perseuerauit, nunquam  destructor erit legis, nec Dei alterius habebitur, cessante legis destructione per quam alterius Dei uindicatur. Si non perseuerauit bonus destruendo postea legem, falsum ergo testimonium postea collocauit apud illos in curatione leprosi: deseruit enim bonitatem, dum destruit legem. Malus iam, quando legis euersor, si bonus, cum legis indultor. Sed et eo quod indulsit legi obsequium, bonam legem confirmauit. Nemo enim malo obsequi patitur. Ergo et sic malus, si obsequium male legi  indulsit; et sic deterior, si bone legis destructor aduenit. Proinde si ut sciens omnem qui lepra liberatus esset ita facturum, ideo precepit munus offerre, potuit et non precepisse quod sciebat ultro futurum. In uanum ergo descendit quasi legem destructurus, cum cedit obsecutoribus legis. Atquin quasi sciens formam eorum, magis ab ea auertendos preuenire debuerat, si in hoc uenerat. Cur ergo  non lacuit, ut homo solo suo arbitrio legi obediret? tunc enim aliquatenus posset uideri patientie sue prestitisse. Sed adiicit etiam auctoritatem suam exaggeratam testimonii pondere. Cuius iam testimonii, nisi legis asserte? Certe nichil interest quomodo firmauerit legem, siue qua bonus, siue qua superuacuus, siue  qua patiens, siue qua inconstans, dum te, Marcion, de gradu pellam  . Ecce precepit legem impleri. Quocumque modo precepit  , eodem potuit etiam illam premisisse  sententiam: Non ueni legem dissoluere, sed adimplere. Quid ergo tibi fuit de Euangelio erasisse quod saluum est? confessus es enim pre bonitate fecisse illum, quod negas dixisse. Constat ergo dixisse illum, quia et fecit; et te potius uocem Domini  de Euangelio erasisse  , quam nostros iniecisse.



CAPUT X.

Curatur et paralyticus , et quidem in cetu spectante populo. uidebit enim, inquit Esaias , populus sublimitatem Domini, et gloriam Dei. Quam sublimitatem et quam  gloriam? Conualescite manus dimisse, et genua dissoluta. Hoc erit paralysis. Conualescite, nec timete. Non otiose iterans, Conualescite; nec uane subiungens, Nec timete: quoniam cum redintegratione membrorum, uirium quoque representationem pollicebatur: Exsurge, et tolle grabatum tuum; et animi uigorem, ad non timendos qui dicturi erant: Quis dimittet peccata, nisi solus Deus? Habes itaque iam et specialis medicine dispunctam prophetiam, et eorum que medicinam sunt secuta. Pariter et dimissorem delictorum Christum recognosce apud eumdem prophetam: Quoniam  , inquit , in plurimis dimittet delicta eorum, et delicta nostra ipse aufert. Nam et in priore  , ex ipsius Domini persona: Etsi fuerint delicta uestra tanquam roseum,  uelut niuem exalbabo; et si tanquam coccinum, uelut lanam exalbabo. In roseo sanguinem ostendens prophetarum; in coccino Domini, ut clariorem. Etiam Micheas  de uenia delictorum: Quis Deus quomodo tu, eximens iniquitates, et preteriens iniustitias residuis  hereditatis tue  ? Non tenuit in testimonium  iram suam, quia uoluit misericordiam  . Auertet  , et miserebitur nostri. Demerget delicta nostra, et demerget in profunda maris peccata nostra. Sed etsi nichil tale in Christum fuisset predicatum, haberem huius benignitatis exempla in Creatore, promittentia mihi et in Filio Patris affectus. uideo Niniuitas scelerum ueniam censecutos a Creatore, ne dixerim tunc quoque a Christo, quia a  primordio egit in Patris nomine. Lego et Nathan prophetam agnoscenti Dauid delictum suum in Uriam dixisse : Et Dominus circumduxit delictum tuum, et non morieris; proinde et  Achab regem, maritum Iezabel, reum idololatrie et sanguinis Nabuthe, ueniam meruisse, penitentie nomine;  Ionatham, filium Saulis, resignati ieiunii culpam deprecatione delesse . Quid de ipso populo retexam, totiens delictorum indulgentia restituto? ab eo scilicet Deo, qui  mauult misericordiam quam sacrificium, et peccatoris penitentiam quam mortem. Prius est igitur, neges Creatorem indulsisse aliquando delicta; consequens  , ut ostendas nec in Christum suum tale quid eum predicasse: et ita probabis nouam istam  Christi noui scilicet benignitatem, si probaueris, nec parem Creatori, nec predicatam a Creatore. Sed et peccata dimittere an eius possit esse, qui negetur tenere; et an eius sit absoluere, cuius non sit etiam damnare; et, an congruat eum ignoscere, in quem nichil sit admissum: alibi  iam congressi, malumus  admonere, quam retractare. De filio hominis duplex est nostra prescriptio, neque mentiri posse Christum, ut se filium hominis pronuntiaret, si non uere erat; neque filium hominis constitui, qui non sit natus ex homine, uel patre uel matre: atque ita discutiendum, cuius hominis filius accipi debeat, patris an matris. Si ex Deo patre est, utique non  ex homine: si non et ex homine, superest ut ex homine sit matre: si ex homine, iam apparet  quia ex uirgine. Cui enim homo  pater non datur, nec uir matri eius deputabitur; porro, cui uir non deputabitur, uirgo est. Ceterum, duo iam patres habebuntur, Deus et homo, si non uirgo sit mater. Habebit enim uirum, ut uirgo non sit; et habendo uirum, duos patres faciet, Deum et hominem, ei qui et Dei et hominis esset filius. Talem, si forte, Castori aut Herculi  natiuitatem tradunt fabule. Si hec ita distinguuntur, id est, si ex matre filius est hominis, quia ex patre non est; ex matre autem uirgine, quia non ex patre homine; hic erit Christus Isaie, quem concepturam uirginem predicat. Qua igitur ratione admittas filium hominis, Marcion, cicumspicere non possum. Si patris hominis, negas  Dei filium; si et Dei, Herculem de fabula facis Christum; si matris tantum hominis, meum concedis; si neque matris  hominis, ergo nullius hominis est filius, et necesse est mendacium admiserit, qui se quod non erat dixit. Unum potest angustiis tuis subuenire, si audeas aut Deum tuum patrem Christi hominem quoque cognominare, quod de Aeone  fecit ualentinus  ; aut uirginem hominem negare, quod ne  ualentinus quidem fecit. Quid nunc, si ipso titulo filii hominis censetur Christus apud Danielem? nonne sufficiet  ad probationem prophetici Christi? Cum enim id se appellat quod in Christum predicabatur Creatoris, sine dubio ipsum se prestat intelligi, in quem predicabatur. Nominum communio simplex  , si forte, uideri potest, et  tamen nec Christum, nec Iesum uocari debuisse defendimus, diuersitatis conditionem tenentes. Appellatio autem quod est filius hominis, in quantum ex accidenti obuenit, in tantum difficile est ut et ipsa concurrat super nominis communionem. Ex accidenti enim proprio  est, maxime cum caussa conuenit eadem, per quam deueniat in communionem. Atque adeo si et Christus Marcionis natus ex homine diceretur, tunc et ipse caperet appellationis communionem, et essent duo filii hominis, sicut et duo Christi, et duo iehsu. Ergo cum appellatio propria est eius, in quo habet caussam, si  alii uindicetur, in quo est communio nominis, non etiam appellationis, suspecta iam fit communio nominis quoque in eo, cui uindicatur sine caussa communio appellationis;  et sequitur ut unus idemque credatur, qui et nominis appellationis capacior inuenitur, dum alter excluditur, qui non habet appellationis communionem, carens caussa; nec alius erit capacior utriusque, quam qui prior, et nomen sortitus est Christi, et appellationem filii hominis; iehsu scilicet Creatoris. Hic erat uisus Babylonio regi  in fornace cum martyribus suis quartus, tanquam filius hominis; idem ipsi  Danieli  reuelatus directo filius hominis, ueniens cum celi nubibus iudex, sicut et Scriptura demonstrat. Hoc dixi sufficere potuisse de nominatione prophetica circa filium hominis. Sed plus mihi Scriptura confert, ipsius  scilicet Domini interpretatione. Nam cum Iudei solummodo hominem eius intuentes, necdum et Deum certi, qua Dei quoque Filium, merito retractarent non posse hominem delicta dimittere, sed Deum solum, cur non secundum intentionem eorum de homine eis respondit   , Habere eum potestatem dimittendi delicta, quando et filium hominis nominans, hominem nominaret? nisi quia ideo ipsa uoluit eos appellatione filii hominis ex instrumento Danielis repercutere, ut ostenderet Deum  et hominem qui delicta dimitteret; illum scilicet solum filium hominis, apud Danielis prophetiam consecutum iudicandi potestatem, ac per eam utique et dimittendi delicta: qui enim iudicat, et absoluit: ut, scandalo isto discusso per Scripture recordationem,  facilius eum agnoscerent ipsum esse filium hominis, ex ipsa peccatorum remissione  . Denique, nusquam adhuc professus est se filium hominis, quam in isto loco primum, in quo primum peccata dimisit, id est, in quo primum iudicauit, dum absoluit. Ad hec quodcumque diuersa pars fuerit argumentata, quale sit, dispice  . Nam in illam necesse est amentiam tendat, ut et filium hominis defendat, nec mendacem eum faciat; et ex homine neget natum, ne filium uirginis concedat. Quod si et auctoritas diuina, et rerum natura, et communis sapientia non admittunt  insaniam hereticam, occasio est et hic interpellandi quam breuissime de substantia corporis aduersus phantasmata Marcionis. Si natus ex homine est, ut filius hominis, corpus ex corpore est. Plane  facilius inuenias hominem natum cor non habere uel cerebrum, sicut ipsum Marcionem, quam corpus, ut Christum Marcionis. Atque adeo inspice cor Pontici aut cerebrum.



CAPUT XI.

Publicanum allectum a Domino in argumentum deducit, quasi ab aduersario legis allectum,  extraneum Legis, et iudaismi prophanum. Excidit ei uel de Petro, Legis homine, et tamen non tantum allecto, sed etiam testimonium consecuto agnitionis prestite a Patre . Nusquam legerat lumen, et spem, et expectationem nationum predicari Christum. Atquin probauit potius Iudeos, dicendo  , medicum sanis non esse necessarium, sed male habentibus. Si enim male ualentes uoluit intelligi ethnicos et publicanos quos allegebat, sanos iudeos confirmabat, quibus medicum necessarium negabat. Hoc si ita est, male descendit ad Legem destruendam, quasi ad malam ualetudinem remediandam, in qua qui agebant, bene ualebant, quibus medicus necessarius non erat. Quale est autem, ut similitudinem medici proposuerit, nec impleuerit? Nam sicut sanis medicum nemo adhibet; ita nec in tantum  extraneis, quantum est homo a Deo Marcionis, suum habens et auctorem et protectorem, et ab illo potius medicum Christum. Hoc similitudo preiudicat, ab eo magis prestari medicum, ad quem pertinent qui languent. Unde autem  et Ioannes uenit in medium? Subito Christus, subito et Ioannes. Sic sunt omnia apud Marcionem, que suum et plenum habent ordinem apud Creatorem. Sed de Ioanne cetera alibi; ad presentes enim  quosque articulos respondendum est. Nunc illud tuebor, ut demonstrem et Ioannem Christo, et Christum Ioanni conuenire, utique prophete Creatoris, qua Christum Creatoris; atque ita erubescat hereticus, Ioannis ordinem frustra frustratus. Si enim nichil omnino administrasset Ioannes, secundum Esaiam  uociferator in solitudinem, et preparator uiarum dominicarum, per denuntiationem et laudationem penitentie; si non etiam ipsum inter ceteros tinxisset, nemo discipulos Christi, manducantes et bibentes, ad formam discipulorum Ioannis  assidue ieiunantium et orantium prouocasset: quia si qua diuersitas staret inter Christum et Ioannem, et gregem utriusque, nulla esset comparationis exactio, uacaret prouocationis intentio. Nemo enim miraretur, et nemo torqueretur, si diuerse diuinitatis emule predicationes, de disciplinis quoque inter se non conuenirent, non conuenientes prius de auctoritatibus disciplinarum: adeo Ioannis erat Christus, et Ioannes Christi; ambo Creatoris, et ambo de Lege et Prophetis, predicatores et magistri. Sed et Christus reiecisset Ioannis disciplinam, ut Dei alterius; et discipulos defendisset, ut merito aliter incedentes, aliam scilicet et contrariam initiatos diuinitatem. At nunc humiliter reddens rationem, quod non possent ieiunare filii sponsi, quamdiu cum eis esset  sponsus; postea uero ieiunaturos promittens, cum ablatus ab eis sponsus esset; nec discipulos defendit, sed potius excusauit, quasi non sine ratione reprehensos;  nec Ioannis reiecit disciplinam, sed magis concessit, tempori Ioannis eam prestans, ut  tempori  suo cam destinans; reiecturus alioquin eam et defensurus emulos eius  , si non ipsius fuisset iam que erat. Teneo  meum Christum, etiam in nomine sponsi, de quo Psalmus : Ipse tanquam sponsus egrediens de thalamo suo: a summo celi profectio eius,  et deuersio eius ad summum usque eius. Qui etiam per Isaiam gaudens ad Patrem: Exultet, inquit , anima mea in Domino; induit enim me indumentum salutaris, et tunicam iucunditatis uelut sponso: circumposuit mihi mitram uelut sponse  . In se enim  et Ecclesiam deputat, de qua idem Spiritus ad ipsum : Et circumpones tibi omnes eos, uelut ornamentum sponse  .  Hanc sponsam Christus sibi etiam  per Salomonem ex uocatione gentium accersit. Siquidem legisti : ueni, sponsa, de Libano. Eleganter Libani utique montis mentione iniecta, qui thuris uocabulum est penes Grecos  , de idololatria enim sibi sponsabit Ecclesiam. Nega te nunc dementissimum, Marcion. Ecce legem tui quoque Dei impugnas: Nuptias non coniungit, coniunctas non admittit, neminem tinguit  nisi celibem aut spadonem, morti aut repudio baptisma seruat. Quid itaque Christum eius sponsum facis? Illius hoc nomen est, qui masculum et feminam coniunxit, non qui separauit. Errasti in illa etiam Domini pronuntiatione, qua uidetur noua et uetera discernere. Inflatus es utribus ueteribus, et excerebratus es  nouo uino; atque ita ueteri, id est, priori Euangelio pannum heretice nouitatis assuisti. In quo,  alter  creator  cum per Hieremiam  precepit: Nouate uobis nouamen nouum; nonne a ueteribus auertit? cum per Isaiam  edicit: uetera transierunt; ecce noua que ego facio; nonne ad noua conuertit? Olim hanc statuimus destinationem pristinorum a Creatore potius repromissam, a Christo exhiberi, sub unius et eiusdem Dei auctoritate, cuius sint et uetera et noua. Nam et uinum nouum is non committit in ueteres utres, qui et ueteres utres non habuerit; et nouum additamentum nemo iniicit ueteri uestimento, nisi cui non defuerit et uetus uestimentum. Ille non facit quid, si faciendum non est, qui non habeat unde faciat, si  faciendum esset. Itaque  si in hoc dirigebat similitudinem, ut ostenderet se Euangelii nouitatem separare a Legis uetustate, suam demonstrabat, et illam a qua  separabat, alienorum separatione non fuisse notandam, quia nemo alienis sua adiungit, ut ab alienis separare possit. Separatio per coniunctionem capit, de qua fit. Ita, que  separabat, et in uno ostendebat fuisse, sicut et fuissent, si non separaret. Et tamen sic concedimus separationem istam per reformationem, per amplitudinem, per profectum, sicut fructus separatur a semine, cum sit fructus ex semine: sic et Euangelium separatur a Lege, dum prouehitur ex Lege: aliud ab illa, sed non alienum; diuersum, sed non contrarium. Nec forma sermonis in Christo noua: cum similitudines obiicit, cum questiones refutat, de septuagesimo septimo uenit psalmo:  Aperiam, inquit, in parabolam os meum, id est similitudinem: eloquar problemata, id est, edisseram questiones. Si hominem  alterius gentis probare uoluisses, utique de proprietate loquele probares.



CAPUT XII.

De sabbato quoque illud premitto, nec  hanc questionem consistere potuisse,  si non Dominum  sabbati circumferret Christus. Nec enim disceptaretur cur destrueret sabbatum, si destruere deberet. Porro, destruere deberet, si alterius Dei esset, nec quisquam miraretur facientem quod illi congruebat. Mirabantur ergo, quia non congruebat illi Deum creatorem circumferre, et sabbatum eius impugnare. Et ut prima queque decidamus, ne eadem ubique nouemus ad omnem argumentationem aduersarii, ex aliqua noua Christi institutione nitentem; hec iam definitio stabit, ideo de nouitate institutionis cuiusque  disceptatum; quia de nouitate diuinitatis nichil erat usque adhuc editum, sicuti nec disceptatum: nec posse retorqueri ex ipsa nouitate institutionis cuiusque satis aliam a Christo demonstratam diuinitatem, quando et ipsam nouitatem pronuntiatam a Creatore constiterit, in Christo non esse mirandam. Et oportuerit utique prius alium Deum exponi, postea disciplinam eius induci; quia Deus auctoritatem prestat discipline, non Deo disciplina: nisi si et Marcion plane tam peruersas non per magistrum litteras didicit, sed per litteras magistrum. Cetera de  sabbato ita dirigo: Si sabbatum Christus interuertit, secundum exemplum fecit Creatoris. Siquidem in obsidione ciuitatis Hierichuntis, circumlata per muros arca Testamenti septem  diebus, etiam sabbato, ex precepto Creatoris sabbatum operatione destruxit, ut putant qui hoc et de Christo existimant, ignorantes neque Christum sabbatum destruxisse, neque Creatorem, ut mox docebimus. Et tamen per Iesum tunc quoque concussum est sabbatum, ut et hoc in Christum renuntiaretur, etiamsi odio insecutus est solemnissimum Iudeorum diem, ut Christus non Iudeorum. De odio quoque sabbati professus, Creatorem, ut Christus ipsius, sequebatur exclamantem ore Esaie : Neomenias et sabbata uestra odit anima mea. Sed et hec quoquo modo dicta sint, scimus  adhibendam tamen in hac specie etiam abruptam prouocationem. Nunc et ad ipsam materiam disceptabo, in qua uisa est destruere sabbatum Christi disciplina. Esurierant discipuli; ea die spicas decerptas manibus effrixerant  : cibum operati, ferias ruperant. Excusat illos Christus, et reus est sabbati lesi: accusant Pharisei, Marcion captat status controuersie  scripti et uoluntatis  . De Scriptura enim sumitur Creatoris, et de Christi uoluntate color, quasi de exemplo Dauid introgressi sabbatis templum, et operati cibum, audenter fractis panibus propositionis. Meminerat enim et ille hoc priuilegium donatum sabbato a primordio, quo dies ipse compertus est; ueniam ieiunii dico. Cum enim prohibuisset Creator  in biduum legi manna, solummodo permisit in parasceue, ut sabbati sequentis ferias pridiana pabuli paratura ieiunio liberaret. Bene igitur, quod et caussam eamdem secutus est Dominus in sabbati, si ita uolunt dici  , destructione: bene, quod et affectum Creatoris expressit in sabbato non ieiunandi honore. Denique, tunc demum sabbatum destruxisset, etiam ipsum Creatorem, si discipulos sabbato ieiunare mandasset, aduersus statum scripti et uoluntatis Creatoris. Sed quoniam  discipulos non constanter tuebatur, sed excusat, quoniam  humanam opponit  necessitatem quasi deprecatricem; quoniam potiorem honorem sabbati seruat non contristandi, quam uacandi; quoniam Dauid, comitesque eius, cum discipulis suis equat in culpa et in uenia; quoniam placet illi, quia Creator indulsit; quoniam de exemplo eius,  ipse tam bonus est; ideo alienus est a Creatore. Exinde  obseruant pharisei, si medicinas sabbatis ageret, ut accusarent eum: certe qua sabbati destructorem, non qua noui Dei professorem; fortasse enim hunc solum articulum ubique ingeram, alium Christum nusquam predicatum. In totum autem errabant  pharisei circa sabbati legem, non animaduertentes conditionaliter eam indicentem ferias operum sub certa specie eorum. Nam cum de die sabbati dicit :  Omne opus tuum  non facies in ea; dicendo, tuum, de humano opere definiit, quod quisque ex artificio, uel negotio suo exequitur, non de diuino. Opus autem salutis et incolumitatis, non est hominis, sed Dei proprium. Sicut et rursus in lege: Non facies, inquit , omne opus in ea, nisi quod fiet omni anime  id est in caussa anime liberande; quia opus Dei etiam per hominem fieri potest in salutem  anime, a Deo tamen, quod facturus fuerat et Christus homo, quia et Deus. In hunc ergo sensum legis inducere uolens illos per manus arefacte restitutionem, interrogat: Licetne sabbatis benefacere, annon? animam liberare, an perdere? Ut id operis promittens,  quod pro anima facturus esset, admoneret eos, que opera sabbati lex prohiberet, humana scilicet; et que preciperet, diuina  scilicet, que fierent anime omni; dominus sabbati dictus, quia sabbatum, ut rem suam, tuebatur. Quod etiam si destruxisset, merito, qua dominus magis ille qui instituit. Sed non omnino destruxit, qua dominus; ut hinc iam apparere possit, ne tum quidem in arce circumlatione apud Hierichuntem, sabbatum a Creatore destructum. Nam et illud opus Dei erat, quod ipse preceperat, et quod propter animas disposuerat hominum suorum, in discrimine belli constitutas. Sed et si odium alicubi sabbatorum professus est, uestra sabbata dicendo , hominum  ea deputans, non sua, que sine Dei timore celebrat populus plenus delictis, labiis Deum diligens  non corde; suis sabbatis, id est, quecumque disciplina eius agerentur, alium statum fecit, que per eundem postea propheten  uera, et delicata, et non profananda pronuntiat. Ita nec Christus omnino sabbatum rescindit, cuius legem tenuit et supra in caussa discipulorum pro anima operatus; esurientibus enim solatium cibi indulsit; et nunc manum aridam curans, factis ubique ingerens : Non ueni dissoluere legem, sed adimplere; nec  Marcion hac uoce os ei obstruxit. Adimpleuit enim et hic legem, dum conditionem interpretatur eius, dum operum differentiam illuminat, dum facit que lex de sabbati feriis excipit, dum ipsum sabbati diem benedictione Patris a primordio sanctum, benefactione sua efficit sanctiorem; in quo  scilicet diuina presidia ministrabat, quod aduersarius  aliis diebus prestitisset, ne sabbatum Creatoris ornaret, ne opera debita sabbato redderet. In quo die, si et Heliseus prophetes Sunamitidis filium mortuum restituit in uitam , uides, pharisee, tuque Marcion, olim Creatoris esse sabbatis benefacere, animam liberare, non perdere; nichil Christum noui intulisse, quod non sit ex forma, ex lenitate, ex misericordia, ex  predicatione quoque Creatoris. Nam et hic specialis medicine prophetiam representat. Inualescunt manus dissolute, sicut et genua dissoluta in paralytico.



CAPUT XIII.

Certe Euangelizat Sion et Hierusalem pacem et bona omnia: certe ascendit in montem, et illic pernoctat  in oratione; et utique auditur a Patre. Euolue igitur prophetas, et ordinem totum recognosce. In montem excelsum  , inquit Esaias , ascende, qui euangelizas Sion; extolle cum uigore uocem tuam, qui euangelizas Hierusalem. Adhuc in uigore. Obstupescebant in doctrina eius; erat enim docens, tanquam uirtutem habens . Et rursus : Propterea cognoscet populus nomen meum in illa die. Quod nomen, nisi Christi? Quod ego sum ipse qui loquebar  . Tunc enim ipse erat qui in Prophetis loquebatur, Sermo, Filius Creatoris: »Adsum, dum hora est, in montibus, ut euangelizans auditionem pacis, euangelizans bona.«  Item Naum   ex duodecim: Quoniam ecce ueloces pedes in monte euangelizantis pacem. De uoce autem nocturne orationis ad Patrem, manifeste Psalmus : Deus meus, clamabo per diem, et exaudies; et nocte, et non in uanitatem mihi; et alibi, de loco et uoce eadem, Psalmus : uoce mea ad Dominum exclamaui, et exaudiuit me de monte sancto suo. Habes nominis representationem, habes actum  euangelizantis, habes locum montis, et tempus noctis, et sonum uocis, et auditum Patris  ; habes Christum Prophetarum. Cur autem duodecim Apostolos elegit, et non alium quemlibet numerum? Ne et ex hoc meum Christum interpretari possem, non tantum uocibus Prophetarum, sed et argumentis rerum predicatum? Huius enim numeri figuras apud Creatorem  deprehendo: Duodecim fontes Elim ; et, Duodecim gemmas in tunica sacerdotali Aaronis ; et, Duodecim lapides ab Iesu de Iordane electos  et in arcam testamenti conditos. Totidem enim Apostoli portendebantur; proinde ut fontes et amnes, rigaturi aridum retro et desertum a  notitia orbem Nationum; sicut et per Esaiam : Ponam in terra inaquosa flumina; proinde ut gemme, illuminaturi sacram Ecclesie uestem, quam induit Christus pontifex Patris; proinde ut et lapides, solidi fide, quos de lauacro Iordanis iehsu uerus elegit, et in sacrarium testamenti sui recepit. Quid tale de numeri defensione competit Christo Marcionis? Non potest simpliciter factum ab illo quid uideri, quod potest uideri  non simpliciter factum a meo. Eius erit res, apud quem inuenitur rei preparatura. Mutat et Petro nomen de Simone; quia et Creator Abrahe, et Sare, et Ausee nomina reformauit, hunc uocando Iesum  , illis syllabas adiiciendo. Sed et cur Petrum? Si ob uigorem fidei, multe materie solideque nomen de suo accommodarent. An quia et petra et lapis Christus? Siquidem et legimus  positum eum in lapidem offendiculi, et in petram scandali. Omitto cetera. Itaque affectauit carissimo discipulorum de figuris suis peculiariter nomen communicare, puto proprius  quam de non suis. Conueniunt a Tyro, et ex aliis regionibus multitudo etiam transmarina. Hoc  spectabat Psalmus : Et ecce Allophyli et Tyrus,  et populus Aethiopum, isti fuerunt illic. Mater Sion  dicet homo; et homo factus est in illa , et edificauit cam uoluntate Patris: ut scias ad cum tunc gentiles conuenisse, quia Deus homo erat natus, edificaturus Ecclesiam ex uoluntate Patris, ex allophytis quoque. Sic et Esaias : Ecce isti ueniunt de longinquo; isti autem ueniunt ab aquilone et mari; alii autem de terra Persarum. De quibus et rursus : Attolle per circuitum oculos tuos, et uide, omnes congregati sunt. De quibus et infra : uides  ignotos et extraneos: et dices cordi tuo: Quis istos genuit mihi? Porro, hos quis mihi educauit? At hi mihi ubi fuerunt? Hic Christus non Prophetarum? Et quis erit Christus Marcionitarum, si peruersitas placet, qui non fuerit Prophetarum?



CAPUT XIu.


uenio nunc ad ordinarias sententias eius, per quas proprietatem doctrine sue inducit ad edictum  Christi:  Beati mendici , quoniam illorum est regnum celorum  . Iam hoc ipsum quod a benedictionibus cepit, Creatoris est, qui uniuersa prout edidit, nulla alia uoce quam benedictionis  dedicauit. Eructauit enim, inquit , cor meum sermonem optimum. Hic erit sermo optimus, benedictionis scilicet, qui et noui quoque Testamenti initiator agnoscitur de ueteri  exemplo. Quid ergo mirum est  , si et ab affectibus Creatoris ingressus est per huiusmodi dictionem, semper mendicos, et pauperes, et humiles ac uiduas,  et pupillos usque diligentis, consolantis, asserentis, uindicantis? ut hanc Christi quasi priuatam benignitatem, riuulum credas de fontibus Saluatoris. Reuera quo dirigam nescio, in tanta frequentia eiusmodi uocum, tanquam in sylua, uel in prato, uel in nemore pomorum, passim prout incidit, res petenda est.  Inclamat Psalmus : Iudicate pupillo et mendico, et humilem et pauperem iuste tractate. Liberate pauperem, et mendicum de manu peccatoris eruite. Item Psalmus septuagesimus primus: Iustitia iudicabit mendicos populi, et faciet saluos filios pauperum. Et in sequentibus de Christo: Omnes nationes seruient ei. Dauid autem uni genti iudaice prefuit, ne quis in Dauid putet dictum, quia et ille susceperat humiles et necessitatibus laborantes. Quod  liberauerit  , inquit, a dynasta mendicum, parcet  mendico et pauperi, et animas pauperum saluas faciet. Ex usura et iniustitia redimet eorum animas, et honoratum nomen eorum in conspectu ipsius  . Item : Auertantur peccatores in inferos, omnes nationes que Dei obliuiscuntur, quoniam non in finem obliuioni habebitur mendicus: tolerantia pauperum non peribit in finem. Item : Quis sicut Deus noster, qui habitat in excelsis, et humilia prospectat in celo et in terra? Qui suscitat mendicum de terra, et de stercore exaltat pauperem, uti sedere eum faciat cum principibus populi; utique in regno suo. Sic et retro in Basiliis  , Anna mater Samuelis, spiritu gloriam Deo reddens: Qui, inquit , excitat pauperem de terra, et mendicum, uti sedere eum faciat cum dynastis populi;  utique in regno suo  : et in thronis glorie; utique regalibus. Per Esaiam uero , quomodo inuehitur in uexatores egenorum? uos autem ad quid incenditis uineam meam, et rapina mendici in domibus uestris? Cur uos leditis populum meum, et faciem mendicorum confunditis? et rursus : ue qui scribunt nequitiam; scribentes enim scribunt nequam, uitantes iudicia mendicorum, et diripientes iudicata pauperum populi mei. Que iudicia pupillis quoque et uiduis exigit, ut et ipsis egenis solatia  . Iudicate pupillo, et iuste tractate uiduam ,  et uenite conciliemur, dicit Dominus. Cui tantus affectus in omnem conditionem humilitatis Creatoris est, eius erit et regnum quod a Christo repromittitur; ad cuius affectum iam dudum pertinent ii,  quibus repromittitur. Nam etsi putas Creatoris quidem terrenas promissiones fuisse, Christi uero celestes; bene quod celum nullius alterius usque adhuc Dei apparet, nisi cuius et terra: bene quod Creator uel minora promisit, ut facilius illi et de maioribus credam, quam qui nunquam de minoribus prius fidem liberalitatis sue struxit. Beati esurientes, quoniam ipsi  saturabuntur. Possem hunc titulum in superiorem transmisisse, quod non alii sunt esurientes, quam pauperes et mendici, si non et hanc promissionem Creator specialiter in Euangelii scilicet sui prestructionem destinasset. Siquidem per Esaiam, de eis quos uocaturus esset a summo terre, utique nationes; Ecce, inquit , uelociter, et  leuiter aduenient, uelociter, qua  properantes  sub finibus temporum; leuiter, qua  sine oneribus  pristine legis. Non esurient., neque sitient: ergo saturabuntur; quod utique nisi esurientibus et sitientibus non promittitur. Et rursus : Ecce, inquit, qui seruiunt mihi, saturabuntur; uos autem esurietis; ecce qui seruiunt mihi, bibent; uos autem sitietis. uidebimus et contraria ista, an Christo preministrentur: interim quod esurientibus saturitatem repromittit, Dei creatoris est. Beati plorantes, quia  ridebunt. Decurre sententiam Esaie : Ecce qui seruiunt mihi, exultabunt in iucunditate  ; uos autem confundemini. Ecce qui seruiunt mihi oblectabuntur  ; uos autem clamabitis pre dolore cordis. Et hec contraria apud Christum recognosce. Certe oblectatio et exultatio in iucunditate illis promittitur, qui in diuersa conditione sunt,  mestis, et tristibus, et anxiis, scilicet etiam Psal. CXXu: Qui seminant, inquit, in lacrymis, in exultatione  metent. Porro tam exultantibus et iucunditatem capientibus risus accedit, quam merentibus et dolentibus fletus. Ita Creator, materias risus et fletus predicans, risuros plorantes prior dixit. Igitur qui a  consolatione pauperum, et humilium, et esurientium, et flentium exorsus est, statim se illum representare gestiuit, quem demonstrauerat per Esaiam : Spiritus Domini super me, propter quod unxit me ad euangelizandum pauperibus. Beati  mendici, quoniam illorum est regnum celorum. Misit  me curare obtritos corde. Beati  qui esuriunt, quoniam ipsi  saturabuntur.  Aduocare  languentes. Beati   qui plorant, quoniam ridebunt. Dare  lugentibus Sionis gloriam, et  pro cinere unguenti iucunditatem, et glorie habitum pro spiritu tedii. Hec si statim admissus Christus administrauit, aut ipse est, qui se ad hec uenturum predicauit; aut si nondum uenit qui predicauit, ridicule, sed necessarie dixerim, fortasse mandauerit Christo Marcionis; Beati eritis, cum uos odio habebunt homines, et exprobrabunt, et eiicient nomen uestrum, uelut nequam  , propter filium hominis. Hac pronuntiatione sine dubio ad tolerantiam exhortatur. Quid minus Creator per Esaiam : Ne metueritis ignominiam ab hominibus, et nullificatione eorum ne minuamini. Que ignominia? que nullificatio? Que futura erat propter filium hominis. Quem istum? Qui est secundum  Creatorem. Unde probabimus? Excidio in ipsum quoque  predicato; sicut per Esaiam  ad auctores odii  Iudeos: Propter uos blasphematur nomen meum in nationibus. Et alibi: Sancite  eum qui circumscribit animam suam, qui aspernamento habetur a nationibus, famulis, et magistratibus. Si enim odium in illum filium hominis predicabatur qui secundum Creatorem est, Euangelium autem nomen Christianorum, utique a Christo deductum, odio futurum contestatur propter filium hominis, quod est Christus, eum filium hominis in caussa odii constituit, qui erat secundum Creatorem, in quem odium predicabatur. Et utique, si nondum uenissent, non potuisset nominis odium, quod agitur hodie, personam nominis antecessisse. Nam et sancitur  penes nos, et animam suam circumscribit, propter  nos eam ponens; et aspernamento habetur a Nationibus. Et qui natus est, ipse erit filius hominis, propter quem et nomen nostrum recusatur.



CAPUT Xu.

Secundum hec, inquit , faciebant Prophetis patres eorum. O Christum uersipellem, nunc destructorem, nunc assertorem Prophetarum! Destruebat ut emulus, conuertens discipulos eorum; sibi asserebat ut amicus, sugillans insectatores eorum. Porro, in quantum non  congruisset Christo Marcionis assertio Prophetarum, ad quorum uenerat destructionem; in tantum congruit Christo Creatoris sugillatio in insectatores Prophetarum, quos in omnibus adimplebat; uel quia magis Creatoris est delicta patrum filiis exprobare, quam eius Dei, qui nec propria cuiusque castigat. Sed non statim,  inquis, Prophetas tuebatur si iniquitatem Iudeorum affirmatam uolebat, quod nec cum Prophetis suis pie egissent. Atquin nulla hic iniquitas exprobanda erat Iudeis, laudandis potius et probandis, si eos figurauerunt, ad quorum destructionem post tantum eui Deus optimus motus est. Sed puto iam et non optimus  iam aliquid et cum Creatore moratus, nec in totum Epicuri deus  . Ecce enim demutat in maledictionem, et ostendit eum se esse qui nouit offendi et irasci: ue enim dicit. Sed fit nobis questio de uerbi istius qualitate, quasi non tam maledictionis sit, quam admonitionis. Et quid causse interest, quando et admonitio non sit sine aculeo comminationis,  maxime per ue amarior facta? Et admonitio autem et comminatio, eius erunt qui norit irasci. Nemo enim admonebit, et nemo comminabitur ne quid faciat, nisi quid factum uindicabit: nemo uindicarit, nisi qui norit irasci. Alii agnoscunt quidem uerbum maledictionis, sed uolunt Christum sic ue pronuntiasse, non quasi ex sententia sua proprie, sed quod ue a Creatore sit, et uoluerit illis asperitatem Creatoris opponere, quo suam supra in benedictionibus  sufferentiam commendaret: quasi non Creatori competat, qua utrumque prestanti, et bonum Deum et iudicem; ut quia premiserat in benedictionibus benignitatem, subiiceret etiam in maledictionibus seueritatem, amplitudinem discipline utriusque instruende, tam ad benedictionem sectandam,  quam ad maledictionem precauendam. Nam et ita premiserat : Ecce posui ante uos benedictionem et maledictionem. Quod etiam in hanc Euangelii dispositionem portendebat. Alioquin, qualis est ille, qui, ut suam insinuaret bonitatem, Creatoris opposuit asperitatem  ? Infirma commendatio  est, que de alterius  destructione fulcitur. Atqui  opponens asperitatem Creatoris, timendum eum confirmauit: si timendum, magis utique obaudiendum quam negligendum; et incipit iam Christus Marcionis Creatori docere. Tunc, si ue Creatoris est, quod in diuites spectat, ergo Christus non est diuitibus offensus, sed Creator; et ratas habet Christus diuitum causas, superbiam dico, et gloriam, et seculi studia, et Dei incuriam, per que ue merentur a  Creatore. Sed quomodo non eiusdem sit diuites reprobare, qui supra mendicos probarit? Nemo non contrarium eius quod probauerit reprobat. Itaque si Creatori deputabitur maledictio in diuites, eiusdem defendetur benedictio in mendicos; et totum iam opus Christi, Creatoris est. Si Deo Marcionis adscribetur benedictio in mendicos, eiusdem imponetur et maledictio in diuites; et erit par iam Creatoris, tam bonus quam et iudex; nec erit iam discrimini locus, quo duo Dei fiunt; sublatoque discrimine, supererit unum Deum renuntiari Creatorem. Igitur ue, si et uox maledictionis est, uel alicuius austerioris inclamationis, et a Christo dirigitur in diuites, debeo Creatorem diuitum quoque aspernatorem probare, sicut  probaui mendicorum aduocatorem, ut Christum in hac quoque sententia Creatoris ostendam, locupletantis quidem  Salomonem , sed quia  , permissa sibi optione, maluit ea postulare que sciebat Deo grata, sapientiam, et meruerat etiam diuitias consequi, quas non magis uoluit: quamquam et diuitias prestare, non incongruens Deo sit, per quas et diuites solatio iuuantur, et multa inde opera iustitie et dilectionis administrantur. Sed accidentia uitia diuitiis, illa in Euangelio quoque, ue diuitibus, adscribunt:  Quoniam, inquit, recepistis aduocationem uestram; utique ex diuitiis, de gloria earum, et secularibus fructibus. Itaque in Deuteronomio  Moyses: Ne, inquit, cum manducaueris, et repletus fueris, et  domos magnas edificaueris, pecoribus  et bubus tuis multificatis  , et pecunia et auro, exaltetur cor tuum, et obliuiscaris Domini Dei tui. Quemadmodum et Ezechiam regem thesauris inflatum, et de eis potius quam de Deo gloriatum apud illos qui ex Perside aduenerant, insilit per Esaiam : Ecce dies ueniunt, et auferentur amnia que in domo tua sunt; et que patres tui congesserunt, in Babylonem transferentur. Sic et per Hieremiam  quoque edicit  : Ne glorietur diues in diuitiis suis; et qui gloriatur, scilicet in Deo glorietur. Sic et in filias Sionis inuehitur per Esaiam , cultu et diuitiarum abundantia inflatas; comminabundus et alibi  nubilibus et superbis: Dilatauit orcus animam suam, et aperuit os suum, et descendent inclyti et magni et diuites : et humiliabitur homo; utique exaltatus diuitiis: et inhonorabitur  uir; utique ob substantiam honorabilis. De quibus et rursus : Ecce Dominus uirtutum conturbabit gloriosos cum ualentia, et elati comminuentur, et ruent gladio sublimes: qui magis quam diuites? Quia  receperunt  scilicet aduocationem suam, gloriam et honorem, sublimitatem ex diuitiis  . A quibus auertens nos et in Psalmo quadragesimo octauo: Ne timueris, inquit, cum diues factus fuerit homo, et cum abundabit gloria eius; quoniam cum morietur, non tollet omnia, nec descendet cum illo gloria sua. Item in sexagesimo primo: Ne desideraueritis diuitias; et si relucent, ne adieceritis   cor. Idipsum postremo uerbum ue, olim per Amos in diuites affluentes deliciis destinatur: ue  , inquit , qui dormiunt in lectis eburneis, et deliciis fluunt in thoris suis; qui edunt hedos de gregibus caprarum, et uitulos de gregibus boum lactantes, complodentes ad sonum organorum. Tamquam perseuerantia deputauerunt, et non tamquam fugientia: qui bibunt uinum liquatum, et unguentis primariis unguntur. Igitur, etsi tantummodo dehortantem a diuitiis ostenderem Creatorem, non etiam predamnantem diuites etiam uerbo ipso quo et Christus, nemo dubitaret ab eodem adiectam in diuites comminationem  per ue Christi, a quo ipsarum materiarum, id est, diuitiarum dehortatio precucurrisset: comminatio enim dehortationis accessio est. Ingerit:  ue etiam saturatis, quia esurient; etiam ridentibus nunc, quia lugebunt. His respondebunt illa, que supra benedictionibus opposita sunt apud Creatorem: Ecce qui mihi seruiunt, saturabuntur; uos autem esurietis ; utique quia saturati estis. Et: Ecce qui mihi seruiunt, oblectabuntur; uos autem confundemini; utique ploraturi qui nunc ridetis. Sicut enim in Psalmo , qui seminant in lacrymis, in letitia metent: ita in Euangelio, qui in risu seminant, scilicet letitia  , in lacrymis metent. Hec olim Creator simul posuit, Christus solummodo distinguendo, non mutando, renouauit: ue, quum uobis benedixerint homines: secundum hec faciebant et pseudoprophetis patres illorum. Aeque Creator benedictionis et laudis humane sectatores incusat per Esaiam : Populus meus, qui uos beatos dicunt,  seducunt uos, et uias pedum uestrorum disturbant. Prohibet et alias fidere omnino in hominem, sic et in laudem hominis, ut per Hieremiam : Maledictus homo, qui spem habet in homine. Nam et in Psalmo centesimo decimo septimo  ,  : Bonum est fidere in Dominum, quam fidere in hominem. Et: Bonum est sperare in Dominum, quam sperare in principes. Ita, totum quod ab homine captatur, abdixit Creator, nedum benedictionem. Pseudoprophetas autem laudatos siue benedictos a patribus eorum, tam eius est exprobrare, quam prophetas uexatos et recusatos: sicut iniurie prophetarum non pertinuissent  ad Deum ipsorum; ita nec gratie pseudoprophetarum displicuissent, nisi Deo prophetarum.



CAPUT XuI.

Sed uobis dico, inquit , qui auditis; ostendens hoc olim mandatum  a Creatore: Loquere in aures audientium. Diligite inimicos uestros,  et benedicite eos qui uos oderunt, et orate pro eis qui uos calumniantur. Hec Creator una pronuntiatione clusit per Esaiam : Dicite, Fratres nostri estis, eis qui uos oderunt. Si enim qui inimici sunt et oderunt, et maledicunt, et calumniantur, fratres appellandi sunt; utique et benedici odientes, orari pro calumniatoribus iussit, qui eos fratres  deputari precepit.  Nouam plane patientiam docet Christus, etiam uicem iniurie cohibens, permissam  a Creatore   oculum exigente pro oculo, et dentem pro dente: contra, ipse alteram amplius maxillam offerri iubens, et super tunicam pallio quoque cedi. Plane hec Christus adiecerit, ut supplementa consentanea discipline Creatoris. Atque adeo hoc statim renuntiandum est, an disciplina patientie predicatur  penes Creatorem. Si per Zacariam precepit , ne unusquisque malitie fratris sui meminerit; sed nec proximi: nam et rursus: Malitiam, inquit , proximi sui unusquisque  ne recogitet. Multo magis patientiam indixit iniurie, qui indixit obliuionem. Sed et cum dicit : Mihi uindictam, et ego uindicabo; proinde patientiam docet uindicte exspectatricem. In quantum ergo  non capit, ut idem  uideatur et dentem pro dente, oculum pro oculo, in uicem iniurie exigere, qui non modo uicem, sed etiam ultionem, etiam recordationem et recogitationem iniurie prohibet: in tantum aperitur nobis, quomodo oculum pro oculo, et dentem pro dente censuerit, non ad secundam iniuriam talionis permittendam, quam prohibuerat interdicta ultione, sed ad primam cercendam, quam prohibuerat opposito talione  , ut unusquisque respiciens licentiam secunde iniurie, a prima semetipsum contineret. Facilius enim uim comprimi scit representatione talionis, quam repromissione ultionis. Utrumque autem constituendum fuit pro natura et fide hominum; ut qui Deo crederet ultionem a Deo exspectaret, qui minus fideret  ,  leges talionis timeret. Hanc legis uoluntatem de intellectu laborantem, Dominus et sabbati et legis et omnium paternarum dispositionum Christus et reuelauit, et compotem fecit, mandans alterius quoque maxille oblationem; ut tanto magis uicem iniurie extingueret, quam et lex per talionem uoluerat impedisse, certe quam prophetia manifeste cercuerat, et memoriam iniurie prohibens, et ultionem ad Deum redigens. Ita si quid Christus intulit, non aduersario, sed adiutore precepto, non destruxit disciplinas Creatoris. Denique, si in ipsam rationem patientie precipiende, et quidem tam plene atque perfecte, consideremus  , non consistet, si non est Creatoris, qui uindictam repromittit, qui iudicem prestat. Alioquin, si tantum patientie pondus, non modo non  repercutiendi, sed et aliam maxillam prebendi; et non modo remaledicendi, sed etiam benedicendi, et non modo non retinendi tunicam, sed amplius et pallium concedendi, is mihi imponit, qui non sit me defensurus; in uacuum patientiam precepit, non exhibens mihi mercedem precepti: patientie dico fructum, quod est ultio; quam mihi permisisse debuerat, si ipse non prestat; aut si mihi non permittebat, ipse prestare  ; quoniam et discipline interest, iniuriam uindicari: metu enim ultionis, omnis iniquitas refrenatur. Ceterum, passim emissa libertate dominabitur; utrumque oculum effossura, et  omnem dentem excitatura  pre impunitatis securitate. Sed hoc est Dei optimi, et tantum boni, patientie iniuriam facere, uiolentie ianuam pandere,  probos non defendere, improbos non cercere, Omni petenti te, dato; utique indigenti: uel tanto magis indigenti, si etiam et abundanti. Ne quis ergo indigeat, datori paratam  habes Deuteronomio formam Creatoris: Non erit, inquit  in te indigens; uti benedicens benedicat te Dominus Deus tuus; datorem scilicet, qui fecerit non esse indigentem. Et plus hic, non enim petenti iubet dari. Sed, Non sit, inquit, indigens in te; id est, cura ultro  ne sit: quo magis petenti preiudicat dandum, etiam in sequentibus: Si autem fuerit indigens e fratribus tuis, non auertes cor tuum, nec constringes manum tuam a fratre tuo  indigente. Aperiens aperies illi manum, fenus fenerabis illi quantum desiderarit  . Fenus  enim nisi petenti dari non solet. Sed de fenore postmodum. Nunc si quid uoluerit argumentari, Creatorem quidem fratribus dari iussisse, Christum uero omnibus petentibus; ut hoc sit nouum atque diuersum: imo unum erit ex his, per que lex Creatoris erit in Christo. Non enim aliud Christus in omnes precepit  , quam quod Creator in fratres. Nam etsi maior est bonitas que operatur in extraneos, sed non prior ea que ante debetur  in proximos. Quis enim non diligens proximos  , poterit diligere extraneos? Quod si secundus gradus bonitatis est in extraneos, qui in proximos primus est; eiusdem erit secundus gradus, cuius et primus; facilius quam ut eius sit secundus, cuius non extitit  primus. Ita, Creator et secundum nature ordinem primum  in  proximos docuit benignitatem, emissurus eam postea et  in extraneos; et secundum rationem dispositionis sue, primo in Iudeos, postea et in omne hominum genus. Ideoque, quamdiu intra Isrelem erat sacramentum, merito in solos fratres misericordiam mandabat. At ubi Christo dedit  gentes  hereditatem, et possessionem terminos terre, et cepit expungi quod dictum est per Osee : Non populus meus, populus meus; et non misericordiam consecuta, misericordiam consecuta, natio scilicet; exinde Christus in omnes legem paterne benignitatis extendit neminem excipiens in miseratione sicut in uocatione. Ita et si quid amplius docuit, hoc quoque in hereditatem gentium accepit. Et sicut uobis fieri uultis ab hominibus, ita et uos facite  illis . In isto precepto utique alia pars eius subauditur: Et sicut uobis non uultis fieri ab hominibus, ita et uos ne faciatis illis. Hoc si nouus Deus et ignotus retro, et nondum plane editus precepit, qui me nulla antehac institutione formauerit, qua prius scirem quid deberem mihi uelle uel nolle, atque ita et aliis facere, que  mihi uellem; non facere, que et mihi nollem, passiuitatem sententie mee permisit, nec adstrinxit me ad conuenientiam uoluntatis et facti, ut id aliis faciam quod mihi uelim, et id nec aliis faciam quod mihi nolim. Non enim diffiniit quid mihi atque aliis debeam uelle nolle, ut ad  legem uoluntatis parem factum, et  possim alii non prestare, quod ab alio mihi uelim prestitum, amorem, obsequium, solatium, presidium, et eiusmodi bona: proinde nec  alii facere, quod ab alio mihi fieri nolim, uim, iniuriam, contumeliam, fraudem, et eiusmodi mala. Denique, hac inconuenientia uoluntatis et facti, agunt ethnici nondum a Deo  instructi. Nam etsi natura bonum et malum notum est, non tamen Dei disciplina: qua cognita, tunc demum conuenientia uoluntatis et facti ex fide, ut sub metu Dei agitur. Itaque deus Marcionis  cum maxime reuelatus sit, tamen reuelatus non potuit huius precepti de quo agitur, tam strictum, et obscurum, et cecum adhuc, et facilius pro meo potius arbitrio interpretandum, compendium emittere, cuius nullam prestruxerat  distinctionem. At  enim creator meus et  olim et ubique precepit indigentes, pauperes et pupillos et uiduas protegi, iuuari, refrigerari: sicut et per Isaiam : Infringito esurienti  panem tuum  ; et mendicos  qui sine tecto sunt in domum tuam inducito; et nudum si uideris, tegito. Item per Ezechielem , de uiro iusto: Panem suum dabit esurienti, et nudum conteget. Satis ergo iam tunc  me docuit ea facere aliis, que mihi uelim fieri. Proinde denuntians: Non occides, non adulterabis, non furaberis, non falsum testimonium dices; docuit ne faciam aliis que fieri mihi nolim: et ideo ipsius erit preceptum in Euangelio, qui illud retro et prestruxit et distinxit, et ad arbitrium discipline  sue disposuit: et merito iam compendio substrinxit, quoniam et alias recisum sermonem facturus in terris  Dominus, id est Christus, predicabatur.



CAPUT XuII.

Hic nunc de fenore cum interponit : Et si feneraueritis a quibus speratis uos recepturos, que gratia est uobis? percurre sequentia Ezechielis, de eodem uiro iusto: Pecuniam, inquit , suam fenori  non dedit, et quod abundauerit, non sumet;  fenoris scilicet redundantiam, quod est usura. Prius igitur fuit, ut fructum  fenoris eradicaret, quo facilius assuefaceret hominem ipsi quoque fenori, si forte, perdendo, cuius fructum didicisset amittere. Hanc enim dicimus operam Legis fuisse procurantis Euangelio. Quorumdam tunc fidem paulatim ad perfectum discipline Christiane nitorem, primis quibusque preceptis balbutientis adhuc benignitatis informabat. Nam et supra: Et pignus, inquit , reddet  ; utique si non sit soluendo: quia soluturo  utique pignus restituendum esse, utrum homo scriberet? Multo manifestius in Deuteronomio : Non dormies super pignus eius: redditione reddes illi pallium circa solis occasum, et dormiet in pallio suo. Adhuc clarius supra : Dimittes omne debitum quod tibi proximus debet, et fratrem tuum non  reposces: quoniam remissio Domini Dei tui inuocata est. Porro, cum debitum dimitti iubet, utique non exsoluturo, plus etiam  est; et, si exsoluturo, cum reposci uetat, quid aluid docet quam non exsoluturo feneremus, qui iam  detrimentum fenori indixit?  Et eritis filii Dei. Nihil impudentius, si ille non sibi filios faciet,  qui nobis filios facere non permisit, auferendo connubium. Quomodo in id nomen allecturus est suos, quod iam erasit? Filius spadonis esse non possum, maxime cum patrem habeam eumdem quem et omnia. Nam tam pater omnium qui conditor uniuersitatis, quam spado qui nullius substantie conditor. Et si marem ac feminam non miscuisset Creator, et si non uniuersis quoque animalibus filios concessisset, hoc eram eius ante paradisum,  ante delictum, ante exilium,  ante duos, unum; denuo factus filius fui statim, cum me manibus enixus est, cum de suo halitu mouit. Ille me nunc rursus filium nuncupat, iam non in animam, sed in spiritum pariens. Quia ipse, inquit, suauis est aduersus ingratos et malos. Euge, Marcion, satis ingeniose detraxisti illi pluuias et soles, ne Creator uideretur. Sed quis iste suauis, qui ne cognitus quidem usque adhuc? quomodo suauis, a quo nulla beneficia precesserunt  ? Hoc genus suauitatis, qua soles et imbres qui fenerauerat, non recepturus ab humano genere ut Creator; qui pro tanta elementorum liberalitate facilius idolis quam sibi debitum gratie referentes  homines usque adhuc sustinet. uere suauis etiam spiritalibus commodis. Eloquia enim Domini dulciora super mel et fauos . Ille igitur et ingratos sugillauit, qui gratos experiri merebatur; cuius soles  et imbres tu quoque, Marcion, ingratus habuisti. Ceterum, tuus non poterat iam queri ingratos, qui non parauerat gratos. Misericordiam quoque precipiens: Estote, inquit, misericordes, sicut Pater uester  misertus est uestri. Hoc erit: Panem  infringito esurienti, et mendicos  sine tecto in domum tuam inducito, et, nudum si uideris tegito; et: Iudicate  pupillo, et iustificate uiduam. Agnosco doctrinam eius ueterem, qui mauult  misericordiam, quam sacrificium. Aut si alius nunc misericordiam precepit, quia et  ipse misericors sit, cur tanto euo misericors mihi non fuit? Nolite iudicare, ne iudicemini. Nolite condemnare, ne condemnemini. Dimittite et dimittemini. Date et dabitur uobis. Mensuram bonam, pressam ac fluentem dabunt in sinum uestrum. Eadem qua mensi eritis mensura, remetietur uobis . Ut opinor, hec retributionem pro meritis  prouocatam sonant  . A quo ergo retributio? Si ab hominibus tantum, ergo humanam docet disciplinam et mercedem, et in totum hominibus obediemus. Si a Creatore, ut a iudice et dispunctore meritorum; ergo illi nostrum impellit obsequium, apud quem constituit retributionem captandam, uel timendam, prout quisque iudicauerit, aut condemnauerit, aut dimiserit, aut mensus fuerit. Si ab ipso, ergo et ille iam iudicat, quod Marcion  negat. Eligant itaque Marcionite, ne tanti sit de magistri regula excidere, quanti  Christum aut hominibus aut Creatori docentem habere. Sed cecus cecum ducit in foueam. Credunt aliqui Marcioni. Sed non est discipulus super magistrum. Hoc et  meminisse debuerat Apelles, Marcionis de discipulo emendator.  Eximat et de oculo suo trabem hereticus, tunc in oculo Christiani, si quam putat, stipulam reuincat. Proinde et arbor bona non proferat malum fructum, quia nec ueritas heresim: nec mala bonum, quia nec heresis ueritatem: Sic nec Marcion aliquid boni de thesauro Cerdonis malo protulit, nec Apelles de Marcionis: multo enim hec congruentius  in ipsos interpretabimur, que Christus in homines allegorisauit, non in duos deos secundum scandalum Marcionis. Puto me non temere huic usque adhuc linee insistere, qua definio, nusquam omnino alium Deum a Christo reuelatum. In hoc solo adulterium  Marcionis manus stupuisse miror  nisi quod etiam latrones timent. Nullum maleficium sine formidine est  , quia nec sine conscientia sui. Tamdiu ergo et Iudei non alium Deum norant, quam preter quem neminem adhuc norant; nec alium Deum appellabant, quam quem solum norant. Si ita est, quis uidebitur dixisse: Quid uocatis  , Domine, Domine? Utrumne qui numquam hoc fuerat uocatus, ut nusquam adhuc editus? An ille qui semper Dominus habebatur, ut a primordio cognitus? Deus scilicet  Iudeorum. Quis item adiecisse potuisset, Et non facitis  que dico? Utrumne qui cum maxime edocere tentabat, an qui a primordio ad illos et legis et Prophetarum eloquia mandauerat: qui et inobedientiam illis exprobrare posset, etiam si numquam alias exprobrasset! Porro, qui ante Christum, populus iste me labiis diligit, cor autem eorum longe absistit a me, concionatus est , ueterem utique illis contumaciam imputabat. Alioquin quam absurdum, ut nouus Deus, nouus Christus, noue tanteque religionis illuminator, contumaces et inobsequentes pronuntiaret, quos non potuisset experiri!



CAPUT XuIII.

Proinde extollenda fide Centurionis , incredibile si is professus est talem se fidem nec in  Isrele inuenisse, ad quem non pertinebat fides Isrelis. Sed nec exinde pertinere poterat adhuc cruda ut probaretur uel compararetur, ne dixerim adhuc nulla. Sed cur non licuerit illi aliene fidei exemplo uti? Quoniam si ita esset, dixisset talem fidem nec in Isrele umquam fuisse; ceterum, dicens talem fidem debuisse inueniri  in Isrele; quique ad hoc uenisset, ut eam inueniret, Deus scilicet et Christus Isrelis, quam non sugillasset, nisi exactor et sectator eius. Aemulus uero etiam maluisset eam talem inuentam, ad quam infirmandam et destruendam magis uenerat, non ad comprobandam. Resuscitauit et mortuum filium uidue, non nouum documentum. Hoc et prophete Creatoris ediderant, quanto magis Filius? Adeo autem in illud usque momenti, nullum alium Dominus Christus intulerat, ut omnes illic  Creatori gloriam retulerint dicentes: Magnus prophetes prodiit in nobis, et respexit Deus populum suum. Quis Deus? Utique cuius populus, et a quo prophete. Quod si illi quidem Creatorem glorificabant, Christus uero et audiens et sciens non corrigebat, et quidem in tanto documento mortui resuscitati Creatorem adhuc orantes, sine dubio aut non alium circumferebat Deum, quam quem in suis beneficiis atque uirtutibus honorari sustinebat: aut quale est ut illos tam diu errantes sustineret, ad hoc ueniens, ut errori eorum mederetur! Sed scandalizatur Ioannes  auditis uirtutibus Christi, ut alterius. At ego rationem scandali prius expediam, quo facilius heretici scandalum explodam. Ipso iam Domino uirtutum Sermone et Spiritu Patris operante in terris, et predicante,  necesse erat portionem Spiritus Sancti, que ex forma prophetici moduli in Ioanne egerat preparaturam uiarum Dominicarum  , abscedere iam ab Ioanne redactam scilicet in Dominum, ut in massalem suam summam. Itaque Ioannes communis iam homo, et unus iam  de turba, scandalizabatur quidem qua homo, sed non qua alium Christum sperans uel intelligens, qui neque eumdem  speraret, ut nichil noui docentem uel operantem. Nemo hesitabit de aliquo, quem dum scit non esse, nec sperat, nec intelligit. Ioannes autem certus erat neminem Deum preter Creatorem, uel qua iudeus, etiam prophetes plane facilius quasi hesitauit de eo quem quum sciat esse, an ipse sit, nesciat. Hoc igitur metu et Ioannes: Tu es, inquit, qui uenis, an alium expectamus   ? simpliciter inquirens, an ipse uenisset quem exspectabat. Tu es qui uenis; id est  , qui uenturus es, an alium expectamus? id est, an alius est quem exspectamus, si non tu es quem uenturum exspectamus? Sperabat enim, sicut omnes opinabantur ex similitudine documentorum, potuisse et prophetam interim missum esse, a quo alius esset, id est maior, ipse scilicet Dominus, qui uenturus exspectabatur. Atque adeo hoc erat Ioannis scandalum, quod dubitabat ipsum uenisse quem exspectabant, quem et predicatis operationibus agnouisse debuerant, ut Dominus, per easdem operationes agnoscendum se nuntiauerit Ioanni. Que cum constet predicata in Christum Creatoris, sicut ad singula ostendimus, satis peruersum, ut Christus  non Creatoris per ea  se renuntiarit intelligendum, per que magis Christum  Creatoris agnosci compellebat. Multo peruersius, si et testimonium Ioanni perhibet non Ioannis Christus, propheten eum confirmans, imo et supra, ut angelum, ingerens etiam scriptum super illo: Ecce ego mitto angelum meum ante faciem tuam, qui preparabit uiam tuam; eleganter ad superiorem sensum scandalizati Ioannis commemorans prophetiam, ut, confirmans precursorem Ioannem iam aduenisse, extingueret scrupulum interrogationis illius, Tu es qui uenis, an alium exspectamus? Precursore enim iam functo officio, preparata uia Domini, ipse erat intelligendus, cui precursor ministrauerat, Maior  quidem omnibus natis mulierum, sed non ideo subiecto ei, qui minor fuerit in regno Dei; quasi alterius sit Dei regnum, in quo modicus quis maior erit Ioanne; alterius  Ioannes, qui omnibus natis mulierum maior sit. Siue enim de quocumque dicit modico per humilitatem, siue de semetipso, quia minor Ioanne habebatur, omnibus scilicet in solitudinem concurrentibus ad Ioannem potius quam ad Christum, Quid existis uidere in solitudinem? tantumdem et Creatori competit, et Ioannem ipsius esse maiorem natis mulierum, et Christum uel quemque modicum, qui maior Ioanne futurus sit in regno eque Creatoris, et qui sit maior tanto propheta, qui non fuerit scandalizatus in Christum, quod tunc Ioannem minuit. Diximus de remissa peccatorum  . Illius autem peccatricis femine argumentum eo pertinebit, ut cum pedes Domini osculis figeret, lacrymis inundaret, crinibus detergeret, unguento perduceret, solidi corporis ueritatem,  non phantasma inane tractauerit. Et ut peccatricis penitentia, secundum Creatorem meruerit, ueniam preponere solitum sacrificio. Sed et si penitentie stimulus ex fide acciderat, per penitentiam ex fide iustificatam, ab eo audiit: Fides tua te saluam fecit: qui per Habacuc  pronuntiarat: Iustus ex fide sua uiuet  .



CAPUT XIX.

Quod diuites Christo mulieres adherebant, que et de facultatibus suis ministrabant ei, inter quas et uxor regis procuratoris , de prophetia est. Has enim uocabat per Esaiam : Mulieres diuites exsurgite, et audite uocem meam; ut discipulas primo, dehinc ut operarias et ministras ostenderet: Filie, in spe audite sermones meos. Dies anni mementote  cum labore in spe. Cum labore enim quo sequebantur, et ob spem, ministrabant. Aeque de parabolis semel sufficiat probatum, hoc genus eloquii a Creatore promissum. At nunc illa quoque pronuntiatio eius ad populum : Aure audietis,  et non audietis; dedit Christo frequenter inculcare: Qui habet aures, audiat. Non quasi ex diuersitate auditum permitteret Christus, quem ademisset Creator: sed quia comminationem exhortatio sequebatur: primo, aure audietis; dehinc, qui habet aures, audiat. Non enim audiebant ultro, qui aures habebant; sed ostendebat aures cordis necessarias, quibus illos audituros negarat Creator. Et ideo per Christum adiicit: uidete quomodo audiatis, et non audiatis; non corde scilicet audientes, sed aure. Si dignum sensum pronuntiationi accommodes pro sensu eius qui auditui suscitabat, etiam dicendo, uidete quomodo audiatis, non audituris minabatur. Sane nominatur mitissimus Deus, quia nec iudicat, nec irascitur. Hoc probat etiam subiacens sensus: Ei qui habet, dabitur; ab  eo autem qui non habet, etiam quod habere se putat auferetur ei. Quid dabitur? Adiectio fidei, uel intellectus, uel salus ipsa. Quid auferetur? Utique quod dabitur. A quo dabitur, et auferetur? Si a Creatore auferetur, ab eo et  dabitur: si a deo Marcionis dabitur, ab eo et auferetur. Quoquo tamen nomine comminatur ablationem, non erit eius Dei qui nescit comminari, quia non nouit irasci. Miror autem cum lucernam negat abscondi solere, qui se tanto seculo absconderat maius et necessarius lumen, cum omnia de occulto in apertum repromittit, qui Deum suum usque adhuc obumbrat, exspectans, opinor, nasci Marcionem. uenimus ad constantissimum argumentum omnium qui Domini natiuitatem in controuersiam deferunt. Ipse, inquiunt, contestatur se non  esse natum, dicendo: Que mihi mater, et qui mihi fratres? Ita semper heretici, aut nudas et simplices uoces coniecturis quo uolunt rapiunt; aut rursus conditionales et rationales, simplicitatis conditione dissoluunt, ut hoc in loco. Nos contrario dicimus: primo, non potuisse illi annuntiari, quod mater et fratres eius foris starent querentes uidere eum, si nulla illi mater et fratres nulli fuissent; quos utique norat qui adnuntiaret, uel retro notos, uel tunc ibidem compertos, dum eum uidere desiderant, uel dum ipsi nuntium mandant. Ad hanc primam propositionem nostram solet ex diuerso responderi: Quid enim si tentandi gratia nuntiatum est ei? Sed hoc Scriptura non dicit, que quanto significare solet ex tentatione quid factum: Ecce  legis doctor assurrexit  tentans eum; et de tributi consultatione: Et  accesserunt ad eum Pharisei tentantes eum; tanto ubi non facit tentationis mentionem non admittit tentationis interpretationem. Et tamen ex abundanti caussas tentationis ex postulo, cui rei tentauerint illum, per nominationem  matris et fratrum. Si ut scirent natusne esset, an non; quando de hoc fuit questio, quam ex ista tentatione discuterent. Quis autem dubitaret natum, quem uideret hominem, quem audisset filium se hominis professum, quem de conspectu omnis humane qualitatis dubitarent Deum, aut filium Dei credere? propheten facilius existimantes, licet magnum aliquem, utique tamen natum. Etiamsi in exploratione natiuitatis tentandus fuisset, quodcumque aliud argumentum tentationi competisset, quam per earum personarum mentionem, quas potuit etiam natus non habere. Dic mihi: Omnibus natis mater aduiuit? omnibus natis adgenerantur et fratres? non licet patres magis et sorores habere, uel et neminem?  Sed et census constat actos  sub Augusto nunc   in Iudea  per Sentium Saturninum, apud quos genus eius inquirere potuissent. Adeo nullo modo constitit ratio tentationis istius. At uere mater et fratres eius foris stabant. Superest et  dispicere sensum non simpliciter pronuntiantis, Que mihi mater aut fratres? quasi ad generis et natiuitatis negationem; sed et ex causse necessitate et conditione rationali. Tam proximas enim personas foris stare extraneis intus defixis ad sermones eius, amplius et auocare eum a solemni opere querentes, merito indignatus est.  Non tam abnegauit  quam abdicauit. Atque adeo cum premisisset, Que  mihi mater, et qui mihi fratres? subiungens, nisi qui audiunt uerba mea, et faciunt ea?  transtulit sanguinis nomina in alios, quos magis proximos pro fide iudicaret.  Nemo autem transfert quid, nisi ab eo qui habet id quod transfert. Si ergo matrem et  fratres eos fecit qui non erant, quomodo negauit eos qui erant?  meritorum scilicet conditione, non ex primorum negatione; in semetipso docens, qui patrem aut matrem aut fratres preponeret uerbo Dei, non esse  dignum discipulum. Ceterum, ex hoc  magis matrem et fratres confitebatur, quod illos nolebat agnoscere; quod alios adoptabat, confirmabat quos ex offensa negauit, quibus non ut ueriores substituit, sed ut digniores. Denique nichil magnum, si fidem sanguini preposuit, quem non habebat.



CAPUT XX.

Quis autem iste est, qui et uentis et mari imperat ? Nimirum nouus dominator atque possessor elementorum subacti iam et exclusi Creatoris. Non ita est. Sed agnorant substantie auctorem suum, que famulis quoque eius obaudire consueuerant. Inspice Exodum , Marcion, adspice Mari Rubro, uastiori super omnia stagna Iudee, uirgam Moysi imperantem, ut funditus proscissum, et pari utrimque stupore discriminis fixum, sicco populum  pede, intestino itinere transmitteret, rursusque sub eiusdem uirge nutu, redeunte natura, Aegyptium exercitum undarum concordia obrueret: in quod opus et austri seruierunt.  Lege et  sortes familie dirimende, in transitum eius  Iordanis macheram fuisse, cuius impetum atque decursum plane et iehsu docuerat prophetis transmeantibus stare. Quid ad hec? Si tuus Christus est, non erit potentior famulis Creatoris. Sed his solis exemplis usus essem, si non etiam predicatio marine istius expeditionis Christum antecessisset. Nam cum transfretat, Psalmus  expungitur: Dominus, inquit, super aquas multas: cum undas freti discutit, Habacuc adimpletur: Dispargens  , inquit,  aquas itinere: cum ad minas eius eliditur  mare, Nahum quoque absoluitur: Comminans, inquit , mari, et arefaciens illud; utique cum uentis, quibus inquietabatur. Unde uis meum uindicem Christum? de exemplis, an de prophetis Creatoris? Age nunc, qui militarem et armatum bellatorem predicari putas, non figurate, nec allegorice, qui bellum spiritale aduersus spiritales  hostes, spiritali militia et spiritalibus armis, spiritaliter debellaturus esset: cum inuenis in uno homine multitudinem demonum, legionem se professam, utique spiritalem, disce et Christum expugnatorem spiritalium hostium, spiritaliter armatum, et spiritaliter bellicosum intelligendum; atque ita ipsum esse, qui cum legione quoque demonum erat dimicaturus; ut et de hoc bello Psalmus possit uideri pronuntiasse : Dominus ualidus, Dominus potens in bello  . Nam cum ultimo hoste morte preliatus, per tropeum crucis triumphauit.  Cuius autem Dei Filium Iesum legio testata  est? Sine dubio cuius tormenta et abyssum nouerant, et timebant, nec enim uidentur posse ignorasse adhuc quod noui et ignoti Dei uirtus operaretur in terris; quia uerisimile  non est Creatorem ignorasse. Si enim alium supra se Deum ignorauerat aliquando, tamen iam infra celum suum agentem, utique compererat. Quod autem Dominus comperisset, iam et uniuerse familie innocuisset in eodem mundo, et intra eumdem ambitum celi, quo peregrina Diuinitas conuersaretur. In quantum ergo et Creator scisset eam, et substantie eius, si fuisset; in tantum quia nulla fuit, non alium demones sciebant, quam Dei sui Christum. Non depetunt  ab alio, quod meminissent petendum sibi a Creatore, ueniam scilicet abyssi Creatoris. Denique impetrauerunt. Quo merito? Quia mentiti erant? quia seui Dei filium eum fecerant? Et qualis erit, qui mentitos iuuabat, qui infamantes sustinebat? Sed enim, quia mentiti non erant, quia Deum abyssi et  suum cognouerant, ita eum se et ipse confirmauit quem adcognouerunt  demones, Iesum iudicem et ultoris Dei Filium. Ecce aliquid et de illis pusillitatibus et infirmitatibus Creatoris in Christo. Ignorantiam enim et ego adscibere ei uolo. Permittite mihi aduersus hereticum. Tangitur  a femina que sanguine fluitabat, et nesciuit a qua. Quis me, inquit tetigit? Etiam excusantibus discipulis, perseuerat in ignorantie uoce, Tetigit me aliquis; idque de argumento affirmat: Sensi enim uirtutem ex me profectam. Quid dicit hereticus? sciebatne personam? Et cur quasi ignorans loquebatur? Ut confessionem certe  prouocaret, ut timorem probaret. Sic et Adam aliquando quesierat, quasi ignorans: Adam, ubi es? Habes et Creatorem cum Christo excusatum, et Christum Creatori adequatum. Sed et hoc, qui  aduersarius legis; ut quia lex  a contactu femine sanguinantis submouet, idcirco gestierit non tantum contactum eius admittere, sed etiam sanitatem donare. O Deum non natura beneficum, sed emulatione! At enim si fidem mulieris inuenimus ita meruisse, cum dicit: Fides tua te saluam fecit, qui es ut emulationem legis  interpreteris in isto facto, quod ipse Dominus ex fidei remuneratione editum ostendit? Sed hanc uis mulieris fidem constituet, qua contempserat legem. Et cui credibile, ut mulier nullius adhuc Dei conscia, nullius adhuc noue legis  initiata,  legem inrumperet eam cui adhuc tenebatur? Qua denique fide inrupit? in quem Deum credens? quem spernens? Creatorem? Certe enim ex fide tetigit. Si ex fide Creatoris, que alium Deum ignorabat, et quomodo legem eius irrupit? Tam enim inrupit, si inrupit, quam ex fide Creatoris. Quomodo enim utrumque conueniet, ut et inruperit, et ex fide eam inruperit, propter quam inrupisse non debuit? Dicam. Fides hec fuit primo, qua Deum suum confidebat misericordiam malle quam ipsum sacrificium, qua eum Deum certa erat operari in Christo, qua sic eum tetigit, non ut hominem sanctum, nec ut prophetam, quem contaminabilem pro humana substantia sciret; sed ut ipsum Deum, quem nulla spurcitia pollui posse presumpserat. Itaque non temere interpretata est  sibi legem, ea contaminari significantem, que essent contaminabilia, non Deum, quem in Christo confidebat. Sed et illud recogitauit, ordinarium et solemnem menstrui uel partualis sanguinis fluxum in lege taxari, qui ueniat ex officio nature, non ex uitio ualetudinis. Illa autem ex uitio ualetudinis redundabat, cui non modum temporis, sed diuine misericordie auxilium necessarium sciebat. Atque ita potest uideri  legem non irrupisse, sed distinxisse. Hec erit fides, que contulerat etiam intellectum. Nisi credideritis, inquit , non intelligetis. Hanc fidem probans Christus eius femine, que solum credebat  Creatorem, eius fidei se Deum respondit, quam probauit. Nec illud omittam, quod dum tangitur uestimentum eius, utique corpori, non phantasmati, inditum corpus quoque demonstrabatur; non quasi iam de hoc retractemus, sed quia ad presentem conspirat questionem. Si enim non erat ueritas corporis, phantasma utique contaminari, qua res uacua, non posset. Qui ergo non potest contaminari pre inanitate substantie, quomodo uoluisset? Ut emulus legis mentiebatur, qui non uere polluebatur.



CAPUT XXI.

Dimittit discipulos ad predicandum Dei regnum . Numquid uel hic edidit, cuius? Prohibet eos uictui aut uestitui quid in uiam ferre? Quis hoc mandasset? nisi qui et coruos alit  , et flores agri uestit,  qui boui quoque terenti libertatem oris   ad ueniam pabuli ex opere submouendi  ante precedit: quia dignus operarius mercede sua. Hec Marcion deleat, dum sensui salua sint. At cum iubet puluerem excutere de pedibus in eos a quibus excepti non fuissent, et hoc in testimonium mandat fieri; nemo testatur, quod non iudicio destinatur; inhumanitatem qui in testationem redigi iubet, iudicem comminatur. Nullum deum nouum a Christo probatum illa etiam opinio omnium declarauit, quia Christum Iesum, alii Ioannem, alii Heliam, alii unum aliquem ex ueteribus prophetis Herodi asseuerabant. Ex quibus quicumque fuisset, non utique ob hoc est suscitatus, ut alium deum post resurrectionem predicaret. Pascit populum in solitudine,  de  pristino scilicet more. Aut si non eadem est  maiestas, ergo iam minor est Creatore, qui non uno die, sed annis quadraginta, nec de inferioribus materiis panis et piscis, sed de manna celesti, nec quinque circiter,  sed sexcenta millia hominum protelauit. Adeo autem ea fuit maiestas, ut et pabuli exiguitatem non tantum sufficere, uerum etiam exuberare, de pristino uoluerit exemplo. Sic enim et in tempore famis sub Helia uidue Sareptensi modica et suprema  alimenta ex prophete benedictione, per totum famis tempus redundauerant . Habes tertiam  Basiliarum. Si et quartam  resoluas  , inuenies  totum hunc ordinem Christi circa illum Dei hominem, qui oblatos sibi uiginti  hordeaceos panes cum populo distribui iussisset, et minister eius proinde comparata multitudine et pabuli mediocritate, respondisset:  Quid ergo  hoc dem in conspectu  centum  hominum? Da, inquit, et manducabunt, quoniam hec  dicit Dominus: Et manducauerunt, et reliquerunt  reliquias, secundum dictum Domini. O Christum et in nouis ueterem! Hec itaque que  uiderat Petrus, et cum pristinis compararat, et non tantum retro facta, sed et in futurum iam tunc prophetantia recognouerat,  interroganti Domino quisnam illis uideretur, cum pro omnibus responderet:  Tu es Christus, non potest non eum  sensisse Christum, nisi quem nouerat in Scripturis, quem iam rescensebat in factis. Hoc et ipse confirmat usque adhuc patiens, imo et silentium indicens. Si enim Petrus quidem non poterat alium eum confiteri, quam Creatoris: ille autem precepit, ne cui hoc diceret; utique id noluit prouulgari  , quod Petrus senserat. Imo, inquis, quia non recte senserat, noluit mendacium disseminari. Sed aliam silentii caussam edixit: Quia oporteret filium hominis multa pati, et reprobari a  presbyteris et scribis et sacerdotibus, et interfici, et post tertium diem resurgere. Que cum predicata sint et ipsa in Christum Creatoris, sicut suis locis implebimus, sic quoque  ipsum se ostendit esse, in quem predicabantur. Certe etsi non essent predicata, eam caussam indicti silentii protulit que non Petri errorem demonstraret,  obeundarum passionum necessitatem. Qui uoluerit, inquit, animam suam saluam facere, perdet illam; et qui perdiderit eam propter me, saluam faciet eam. Certe Filius hominis hanc sententiam emisit. Perspice igitur et tu cum rege Babylonio, fornacem eius ardentem , et inuenies illic tamquam Filium hominis  , iam tunc istos exitus constituentem. Saluas facit animas trium fratrum, qui eas pro Deo perdere conspirauerant; Chaldeorum uero perdidit, quas illi per idololatriam saluas facere maluerant. Que est ista noua doctrina, cuius uetera documenta sunt? Quamquam et predicationes martyriorum, tam futurorum, quam a Deo mercedem relaturorum decucurrerunt. uide, inquit Isaias , quomodo perit iustus, et nemo excipit corde; et uiri iusti auferuntur, et nemo considerat. Quando magis hoc fit, quam in persecutione sanctorum eius?  Utique non simplex, nec de nature lege communis, sed illa insignis et pro fide militaris; in qua qui animam suam propter Deum perdit, seruat illam: ut et hic tamen  iudicem adcognoscas  , qui malum anime lucrum perditione eius, et bonum anime detrimentum, salute eius remuneraturus  . Sed et zelotem Deum mihi  exhibet, malum malo reddentem: Qui confusus, inquit, mei  fuerit, et ego confundar eius  . Quando nec confusionis materia conueniat, nisi meo Christo:  cuius ordo magis pudendus, ut etiam hereticorum conuitiis pateat, omnem natiuitatis et educationis feditatem,  ipsius  etiam carnis indignitatem, quanta amaritudine possunt perorantibus  . Ceterum, quomodo ille erit obnoxius confusioni, qui eam non capit? non uulua, licet uirginis, tamen femine, coagulatus; et si non semine, tamen ex lege substantie corporalis,  ex femine humore: non caro habitus ante formam:  non pecus dictus  post figuram:  non decem  mensim cruciatu  deliberatus  : non subita dolorum concussione  cum tanti temporis ceno per corporis cloacam effusus ad terram: nec statim  lucem lacrymis auspicatus, et primo retinaculi sui uulnere: nec multum ablutus: nec sale et melle medicatus: nec pannis iam sepulture inuolucrum  initiatus: nec exinde per immunditias inter sinus uolutatus, molestus uberibus, diu infans, uix puer, tarde  homo: sed de celo expositus, semel grandis, semel totus, statim Christus, spiritus et uirtus, et Deus tantum. Ceterum, ut non uerus, qui non uidebatur, ita nec de crucis maledicto erubescendus, cuius carebat ueritate, carens corpore. Non poterat itaque dixisse: Qui mei  confusus fuerit. Noster hoc debuit pronuntiasse: Minoratus  a Patre modico citra angelos; uermis ,  et non homo; ignominia hominis, et nullificamen populi; quatenus ita uoluit, ut  liuore eius sanaremur, ut dedecore eius salus nostra constaret. Et merito se pro suo homine deposuit, pro imagine et similitudine sua, non aliena  ; ut, quoniam homo non erubuerat lapidem et lignum adorans, eadem constantia non confusus de Christo,  pro impudentia idololatrie, satis Deo faceret per impudentiam fidei. Quid horum christo tuo competit, Marcion, ad meritum confusionis? Plane pudere te debet, quod illum ipse finxisti.



CAPUT XXII.

Nam et hoc uel maxime erubescere debuisti, quod illum cum Moyse et Helia in secessu montis conspici pateris, quorum destructor aduenerat. Hoc scilicet  intelligi uoluit uox illa de celo: Hic est filius meus  dilectus, hunc audite: id est, non Moysen iam et Heliam. Ergo sufficiebat uox sola sine ostentatione Moysi et Helie. Definiendo  enim quem audirent, quoscumque alios uetuisset audiri. Aut numquid Esaiam et Hieremiam, ceterosque quos non ostendit, permisit audiri, si uetuit quos ostendit? Nunc et si presentia illorum fuit necessaria, non utique in colloquio ostenderentur, quod familiaritatis indicium est: nec in consortio claritatis, quod dignationis et gratie exemplum est: sed in sordibus aliquibus, quod destructionis argumentum est, imo in tenebris Creatoris, quibus discutiendis erat missus. Longe etiam discreti a claritate Christi, qui uoces et literas ipsas eorum ab Euangelio suo erat separaturus. Siccin  alienos demonstrat illos, dum secum habet? sic relinquendos  docet, quos sibi iungit? sic destruit, quos de radiis suis exstruit? Quid faceret christus ipsorum? Credo secundum peruersitatem, tales eos reuelasset, quales christus Marcionis debuisset; aut quoscumque alios secum, quam prophetas suos. Sed quid tam Christus Creatoris, quam secum ostendere predicatores suos? cum illis uideri, quibus in reuelationibus erat uisus: cum illis loqui, qui eum fuerant locuti: cum eis gloriam suam communicare, a quibus Dominus glorie nuncupabantur:  cum principalibus suis, quorum alter populi informator aliquando, alter reformator quandoque; alter initiator ueteris Testamenti, alter consummator Noui? Igitur et Petrus merito  contubernium Christi sui agnoscens indiuiduitate eius, suggerit consilium: Bonum  est nos hic esse. Bonum plane, ubi Moyses scilicet et Helias. Et: Faciamus hic tria tabernacula, unum tibi, et Moysi unum, et Helie unum: sed nesciens quid diceret. Quomodo nesciens? utrumne simplici errore, an ratione  quam  defendimus in caussa noue prophetie, gratie ecstasin, id est, amentiam conuenire? In spiritu enim homo constitutus, presertim cum gloriam Dei conspicit; uel cum per ipsum Deus loquitur, necesse est excidat censu, obumbratus scilicet uirtute diuina;  de quo inter nos et psychicos questio est. Interim facile est amentiam Petri probare. Quomodo enim Moysen et Heliam cognouisset, nisi in spiritu? Nec enim imagines eorum uel statuas populus habuisset et similitudines, lege  prohibente, nisi quia in spiritu uiderat; et ita quod dixisset, in spiritu, non in sensu constitutus, scire non poterat. Ceterum, si sic nescit quasi errans, eo quod putaret illorum esse Christum: ergo iam constat et supra Petrum interrogatum a Christo, quem se existimarent ut de Creatoris dixisse, Tu es Christus; quia si tunc alterius Dei illum cognouisset, hic quoque non errasset. Quod si ideo et hic errauit, quia et supra; ergo certus est in illum diem quoque nullam nouam diuinitatem a Christo reuelatam, et usque adhuc non errasse Petrum, Christo usque adhuc nichil eiusmodi reuelante; et tamdiu non alterius deputandum Christum, quam Creatoris, cuius omnem et hic ordinem expressit. Tres de discentibus arbitros future uisionis et uocis assumit; et hoc Creatoris est, In  tribus, inquit , testibus stabit omne uerbum. In montem secedit; agnosco formam loci. Nam et pristinum populum apud montem et uisione et uoce sua Creator initiarat. Oportebat in eo suggestu consignari Nouum Testamentum, in quo conscriptum uetus fuerat; sub eodem etiam ambitu nubis, quam nemo dubitauit de ere Creatoris conglobatam, nisi et nubes suas illo deduxerat, quia et ipse per celum Creatoris uiam ruperat, aut proinde et nubilo Creatoris precario usus est. Itaque nec nunc muta nubes fuit, sed uox salita de celo, et Patris nouum testimonium super Filio: atque in secundo  Psalmo, Filius meus es tu: ego hodie genui te. De quo et per Isaiam : Quis Deum metuens, audiat uocem filii eius? Itaque iam representans cum:  Hic est filius meus; utique subauditur, quem repromisi  . Si enim repromisit aliquando, et postea dicit, Hic est; eius est exhibentis uoce uti in demonstratione promissi, qui aliquando promisit; non eius cui possit responderi, »Ipse enim tu quis es qui dicas, Hic est filius meus, de quo non magis premisisti, quam teipsum quod prius eras  reuelasti?« Hunc igitur audite, quem ab initio edixerat audiendum in nomine prophete, quoniam et prophetes existimari habebat a populo.  Prophetam, inquit Moyses , suscitabit uobis Deus ex filiis uestris   tamquam me: audietis  illum. Omnis autem qui illum non audierit, exterminabitur anima eius de populo suo. Sic  et Isaias : Quis in uobis metuens, exaudiat uocem filii eius? Quam et ipse Pater commendaturus erat.  Sistens enim  uerba filii sui, dicendo scilicet: Hic est filius meus dilectus; hunc audite, inquit  . Itaque etsi facta translatio sit auditionis a Moyse et Helia in Christo  , sed non ut ab alio deo, nec ad alium christum, sed a Creatore in Christum eius, secundum decessionem ueteris, et successionem Noui Testamenti. Non legatus, inquit Isaias , nec nuntius, sed ipse Dominus  saluos eos fecit  ; ipse iam predicans et implens Legem et prophetas. Tradidit igitur Pater Filio discipulos nouos, ostensis prius cum illo Moyse et Helia in claritatis prerogatiua, atque ita dimissis, quasi iam et officio et honore dispunctis; ut hoc  ipsum confirmaretur propter Marcionem, societatem esse etiam claritatis Christi cum Moyse et Helia. Totum autem habitum uisionis istius habemus etiam apud Habacuc, ubi Spiritus ex persona interdum apostolorum : Domine, audiui auditum tuum, et extimui. Quem magis quam uocis celestis illius, Hic est filius meus dilectus, hunc audite? Consideraui opera tua  , et excidi mente. Quando  magis, quam cum uisa claritate eius, nescit quid diceret Petrus? In medio duorum animalium cognosceris, Moysi et Helie. De quibus et Zacarias  uidit in figura duarum olearum, et duorum ramulorum olee. Nam hi sunt, de quibus dictum est illi: Duo filii opimitatis adsistunt Domino uniuerse terre. Et rursum idem Habacuc : Operuit celos uirtus; utique nubilo illo. Et splendor eius ut lux erit; utique qua etiam uestitus eius refulsit. Et si commemoremur promissionis Moysi, hic inuenietur expuncta. Cum enim desiderasset conspectum Domini Moyses dicens: Si ergo inueni gratiam coram te, manifesta te mihi, ut cognoscenter uideam te; eum conspectum desiderans, in quo hominem esset acturus, quod propheta sciebat. Ceterum, Dei faciem  nemo homo uidebit me  , et uiuet . Et hunc, inquit, sermonem quem dixisti, faciam tibi. Et rursus Moyses: Ostende mihi gloriam tuam. Et Dominus similiter de futuro: Ego precedam in gloria mea; et reliqua. Et in nouissimo: Et tunc uidebis posteriora mea. Non lumbos, nec suras; sed quam desiderauerat gloriam in posterioribus  temporibus reuelandam. In qua, facie ad faciem  uisibilem se ei repromittit  , etiam ad Aaronem dicens :  Si fuerit prophetes in uobis, in uisione cognoscar illi, et in uisione loquar ad eum, non quomodo ad Moysen: os ad os loquar ad eum  in specie , non in enigmate. Nam etsi  Marcion noluit eum colloquentem Domino ostensum, sed stantem;  tamen et stans os ad os stabat, et faciem ad faciem cum illo, inquit, non extra illum, in gloriam ipsius, nedum in conspectum  . De qua gloria non aliter illustratus discessit a Christo, quam solebat a Creatore: proinde tunc oculos percutiens  filiorum Isrelis, quemadmodum et nunc excecati Marcionis, qui hoc quoque argumentum aduersus se facere non uidit. Suscipio in me personam  Isrelis.



CAPUT XXIII.

Stet christus Marcionis, et exclamet: O genitura incredula, quousque ero apud uos? quousque sustinebo uos  ? Statim a me audire debebit, Quisquis es () eperchomene, prius ede qui sis, et a quo uenias, et quod in nobis tibi ius. Usque adhuc Creatoris est  totum apud te. Plane si ab illo uenis, et illi agis, admittimus increpationem. Si uero ab alio, dicas uelim quid nobis umquam de tuo commisisti, quod credere debuissemus, ut exprobres incredulitatem, qui nec ipsum aliquando nobis reuelasti. Quam olim apud nos agere cepisti, ut tempus queraris? In quibus nos sustinuisti, ut patientiam imputes? Asinus de Aesopi puteo modo uenis, et iam  exclamas. Suscipio adhuc et personam discipulorum in quos insiliit: O natio incredula, quamdiu ero uobiscum? quamdiu uos sustinebo? Hanc eruptionem eius utique hoc modo iustissime repercuterem: Quisquis es () eperchomene, prius ede qui sis, a quo uenias, quod tibi ius sit in nobis? Usque adhuc, puto, Creatoris es, et ideo secuti sumus recognoscentes omnia illius in te. Quod si ab illo uenis, admittimus increpationem. Si uero alii agis, oro te, dicas quid nobis aliquando commisisti dumtaxat de tuo, quod iam credidisse debuissemus, ut exprobres incredulitatem, qui nec auctorem tuum usque adhuc edis? Quam olim autem apud nos agere cepisti, ut tempus quoque opponas? In quibus autem nos sustinuisti, ut et patientiam iactes? Asinus de Aesopi  puteo modo huc apparuit, et iam exclamat. Quis non  ita iniustitiam increpationis retudisset, si eius eum credidisset, qui nondum queri debuisset? nisi quod nec ille eos insilisset, si non olim apud illos in Lege, in prophetis, in uirtutibus et beneficiis deuersatus, incredulos semper fuisset expertus. Sed ecce Christus diligit paruulos, tales esse docens debere, qui semper maiores uelint esse. Creator autem ursos pueris immisit, ulciscens Heliseum propheten, conuicia ab eis passum . Satis impudens antithesis, cum tam diuersa committit, paruulos et pueros: innocentem adhuc etatem, et iudicii iam capacem, que conuiciari poterat, ne dicam blasphemare. Qua  ergo iustus Deus, nec pueris impiis pepercit, exigens maiori etati honorem, et utique magis a minore. Qua uero bonus, adeo diligit paruulos,  ut apud Aegyptum benefecerit obstetricibus protegentibus partus Hebreos periclitantes edicto Pharaonis. Ita et hec affectatio Christi cum Creatore est. Iam nunc Deus Marcionis, qui connubium auersatur  , quomodo uideri potest paruulorum dilector,  quorum tota caussa connubium est? Qui semen odit, fructum quoque execretur necesse est. Ne ille seuior habendus Aegyptio rege: nam Pharao educari non sinebat infantes; iste nec nasci, auferens uitam illis etiam decem mensium in utero. At enim quanto credibilius, ut eius deputetur affectio in paruulos, qui benedicendo connubium in propagationem generis humani, ipsum quoque fructum connubii benedicendo promisit, qui de infantia primus est. Representat Creator ignium plagam Helia postulante  in illo pseudopropheta . Agnosco iudicis seueritatem; e contrario, Christi lenitatem increpantis  eamdem animaduersionem destinantes discipulos, super illum uiculum Samaritarum. Agnoscat et hereticus ab eodem seuerissimo iudice promitti hanc Christi lenitatem. Non contendet, inquit , nec uox eius in platea audietur. Arundinem quassatam non comminuet, et linum fumigans non extinguet. Talis utique multo magis homines non erat crematurus.  Nam et tunc ad Heliam , Non  in igni , sed in spiritu miti. At enim humanissimus Deus, cur recusat eum, qui se tam indiuiduum illi comitem offert? Si quia superbe, uel ex hypocrisi dixerat: Sequar te quocumque ieris; ergo aut superbiam, aut hypocrisin recusandam iudicando, iudicem gessit. Et utique damnauit, quem recusauit, non consecuturum  scilicet salutem. Nam sicut ad salutem uocat, quem non recusat, uel etiam quem ultro uocat; ita in perditionem damnat quem recusat: Illi autem caussato patris sepulturam, cum respondet: Sine, mortui sepeliant mortuos suos, tu autem uade, et annuntia regnum Dei; utramque legem Creatoris manifeste confirmauit, et de sacerdotio in Leuitico prohibentem sacerdotes supremis etiam parentum interesse: Super omnem, inquit , animam defunctam sacerdos non introibit, et super parentem  suum non contaminabitur. Et de deuotione in Arithmis ; nam et illic, qui se Deo uouerit, inter cetera iubet, ne super ullam animam intreat defunctam, ne super patris quidem, aut matris, aut fratris. Puto autem et deuotioni et sacerdotio destinabat, quem predicando regno Dei imbuerat. Aut si non ita est, satis impius pronuntiandus, qui nulla ratione legis intercedente, sepulturas parentum despici a filiis imperabat. Cum uero et tertium illum, prius suis ualedicere parantem, prohibet retro respectare, sectam Creatoris exequitur. Hoc et ille noluerat fecisse quos ex Sodomis liberarat.



CAPUT XXIu.

 Allegit et alios septuaginta apostolos super duodecim . Quo enim duodecim secundum totidem fontes in Elim, si non et septuaginta, secundum totidem arbusta palmarum? Antitheses plurimum caussarum diuersitas fecit, non potestatum. Sed qui diuersitatem caussarum non respexit, facile eam potestatem existimauit. Profectionem filiorum Isrelis, Creator, etiam illis spoliis aureorum et argenteorum uasculorum, et uestium,  preter oneribus consparsionum  offarcinatam eduxit de  Aegypto:  Christus  autem nec uirgam  discipulis in uiam ferre prescripsit. Illi enim in solitudinem promouebantur; hi autem in ciuitates mittebantur. Considera caussarum offerentiam, et intelliges unam et eamdem potestatem, que secundum penuriam et copiam expeditionem suorum disposuit; proinde per ciuitates abundaturam circumcidens, sicut et egituram per solitudinem struxerat  .  Etiam calciamenta portare uetuit illos. Ipse enim erat, sub quo nec in solitudine per tot annos populus calciamenta detriuerat. Neminem, inquit, per uiam  salutaueris. O Christum destructorem Prophetarum, a quibus hoc quoque accepit! Heliseus, cum Giezin puerum suum mitteret in uiam ad filium Sunamitidis resuscitandum de morte, puto, sic ei precepit : Accinge  lumbos tuos, et sume bacillum meum in manum, et uade: quemcumque conueneris in uia, ne benedixeris eum; id est, ne salutaueris: et qui te benedixerit, ne responderis ei, id est, ne resalutaueris. Que est enim inter uias benedictio, nisi ex occursu mutua salutatio? Sic et Dominus, in quam introissent domum, pacem ei dicere  , exemplo eodem est. Mandauit enim et hoc Heliseus, cum introisset ad Sunamitin, diceret ei: Pax uiro tuo, pax filio tuo  . Hec erunt potius nostre antitheses, que comparant, non que separant Christum. Dignus est  autem operarius mercede sua, quis magis pronuntiarit quam Deus iudex? Quia et hoc ipsum iudicare est, dignum facere mercede operarium. Nulla retributio non ex iudicatione constitit. Iam nunc et hic lex consignatur Creatoris, etiam  boues operantes dignos operarios mercede iudicantis; Boui, inquit , terenti os non colligabis. Quis tam prestans in homines, nisi qui et in pecudes? Quod si et Christus dignos mercede pronuntiat operarios, excusauit preceptum illud Creatoris, de uasis aureis et argenteis Aegyptiorum auferendis. Qui enim uillas et urbes operati fuerant Aegyptiis, digni utique operarii mercede, non ad fraudem sunt instructi  , sed ad mercedis compensationem, quam alias a dominatoribus exigere non poterant. Regnum Dei, neque nouum neque inauditum,  sic quoque confirmauit, dum illud iubet adnuntiari appropinquasse. Quod enim longe fuerit aliquando, id potest dici appropinquasse. Si autem numquam retro fuisset, antequam appropinquasset, nec dici potuisset appropinquasse, quod numquam longe fuisset. Omne quod nouum et incognitum est, subitum est. Omne quod subitum est, cum annuntiatur, tunc primum speciem inducens, tunc primum accipit tempus. Ceterum, nec retrotardasse poterit, quamdiu non annuntiabatur; nec ex quo annuntiari ceperit, appropinquasse. Etiam adiicit  , ut eis qui illos non recepissent, dicerent: Scitote tamen appropinquasse regnum Dei. Si hoc non et comminationis gratia mandat, uanissime mandat. Quid enim ad illos si appropinquaret regnum, nisi quia cum  iudicio appropinquat? in salutem scilicet eorum, qui annuntiationem eius recepissent. Quomodo? si comminatio non potest sine executione, habes Deum executorem in comminatore, et iudicem in utroque? Sic et puluerem iubet excuti in illos, in testificationem,  et herentiam  terre eorum, nedum communicationis relique. Si enim inhumanitas et inhospitalitas nullam ab eo relature sunt ultionem, cui rei premittit testificationem, minas utique portendentem? Porro, cum etiam Creator in Deuteronomio ,  Ammonitas et Moabitas prohibeat recipi in Ecclesiam, quod populum Aegypto profectum inhumane et inhospitaliter copiis defraudassent; ergo in Christum inde manasse constabit [: Non te contempserunt, sed me. Tam enim apostolus Moyses, quam et Apostoli prophete. Aequanda erit auctoritas utriusque officii, ab uno eodemque domino Apostolorum et Prophetarum. Quis nunc dabit potestatem calcandi super colubros et scorpios? Utrumne omnium animalium Dominus, an nec unius lacerte  Deus? Sed bene quod Creator hanc potestatem paruulis pueris  per Isaiam  repromisit, coniicere manum in cauernam aspidum, et in cubile natorum aspidum, nec  omnino ledi. Et utique scimus  figurate scorpios et colubros portendi spiritalia malitie, quorum ipse quoque princeps in serpentis, et draconis, et immanissime  cuiusque bestie nomine deputetur penes Creatorem, largitum hanc potestatem priori Christo suo; sicut nonagesimus Psalmus ad eum : Super aspidem et basiliscum incedes, et conculcabis leonem et draconem; sicut etiam Isaias : Illa die superducet Dominus Deus macheram sanctam, magnam et fortem, Christum scilicet suum, in draconem illum colubrum magnum et tortuosum, et interficiet eum illa die. Sed cum idem : uia munda et uia sancta uocabitur, et non transibit illic immundum, nec erit illic  uia immunda: qui autem dispersi erunt, uadent in ea, et non errabunt; et non erit iam illic leo, nec ex bestiis pessimis quicquam ascendet in eam, nec inuenietur illic. Cum uia fidem demonstret, per quam ad Deum perueniemus, iam tunc eidem uie, id est fidei, hanc erogationem  et subiectionem bestiarum pollicetur. Denique et tempora promissionis congruere inuenias, si que antecedunt, legas : Inualescite, manus dimisse, et genua resoluta. Tunc patefient oculi cecorum, et aures exaudient surdorum. Tunc saliet claudus ut ceruus, et clara erit lingua mutorum. Igitur ubi medicinarum edidit beneficia, tunc et scorpios et serpentes sanctis suis subdidit, ille scilicet qui hanc potestatem, ut et allis prestaret, prior acceperat a Patre, et secundum ordinem predicationis exhibuit.



CAPUT XXu.


Quis Dominus celi inuocabitur, qui non prius factor ostenditur? Gratias enim, inquit, ago et confiteor, Domine celi, quod ea que erant abscondita sapientibus et prudentibus, reuelaueris paruulis. Que ista? et cuius? et a quo abscondita? et a quo reuelata? Si a Deo Marcionis abscondita et reuelata, qui omnino nichil premiserat, in quo aliquid absconditum esset potuisset, non prophetias, non parabolas, non uisiones, non ulla rerum aut uerborum, aut nominum argumenta, per allegorias et figuras, uel enigmatum nebulas obumbrata; sed ipsam magnitudinem sui absconderat, quam cum maxime per Christum reuelabat, satis inique. Quid enim deliquerant sapientes et prudentes, ut absconderetur illis Deus? ad quem cognoscendum  non suffecerat sapientia atque prudentia illorum, nulla uia data ab ipso per aliquam operum predicationem; uel uestigia, per que sapientes atque prudentes deducerentur. Quanquam et si in aliquo  deliquissent erga Deum ignotum, pone tunc  notum; non tamen zelotem eum experiri debuissent, qui dissimilis Creatoris inducitur. Igitur si nec materias premiserat, a quibus aliquid occultasset; nec reos habuerat, a quibus occultasset; nec debuerat occultasse, etiam si habuisset; iam nec reuelator ipse erit, qui absconditor non fuit: ita nec Dominus celi, nec Pater Christi; sed ille, in quem competunt omnia. Nam et abscondit premisso obscuritatis prophetice instrumento, cuius intellectum fides mereretur: Nisi enim , credideritis, non intelligetis; et reos habuit  sapientes atque prudentes, ex ipsius operibus tot ac tantis intelligibilem Deum non requirentes, uel perperam in illum philosophantes, et ingenia hereticis subministrantes; et nouissime,  zelotes est. Denique olim hoc per Isaiam concionabatur, quod Christus gratulatur : Perdam sapientiam sapientium, et prudentiam prudentium celabo. Sicut et alibi  tam abscondisse, quam reuelatum esse significat: Et dabo illis thesauros absconditos, inuisibiles aperiam illis. Et rursus : Quis alius disiiciet  signa uentriloquorum, et diuinationes ex corde; auertens in posteriora sapientes, et cogitationes eorum infatuans? Si autem et Christum suum illuminatorem nationum designauit : Posuit te in lucem nationum; quas intepretamur in nomine paruulorum, sensu scilicet retro paruas, et imprudentia infantes; iam uero et humilitate fidei pusillas: facilius utique credemus eumdem etiam paruulis reuelasse per Christum,  qui et retro absconderit, et per Christum reuelaa Creatore abscondita retrofuerant, patefecit; ergo iam Creatori negotium gessit, res eius edisserens. Sed in destructionem, inquis, uti traduceret eas: ergo illis traduxisse debuerat, quibus Creator abscondidit, tionem repromiserit. Aut si Deus Marcionis, ea que sapientibus et prudentibus. Si enim benignitate faciebat, illis erat agnitio prestanda, quibus fuerat negata; non paruulis, quibus nichil Creator inuiderat. Et tamen usque adhuc, puto, probamus extructionem potius Legis et Prophetarum inueniri in Christo, quam destructionem.  Omnia sibi tradita dicit a Patre. Credas si Creatoris est Christus, cuius omnia; qui non minori se tradidit omnia Filio Creator, que per eum condidit, per sermonem  suum scilicet. Ceterum, si eperchomenos ille, que sunt omnia que illi a Patre sunt tradita? que sunt Creatoris? Ergo bona sunt que Pater Filio tradidit; et bonus iam Creator,  cuius omnia bona sunt; et ille iam non bonus, qui in aliena bona inuasit, ut Filio traderet, docens alieno abstinere. Certe mendicissimus, qui nec filium unde ditaret habuit, nisi de alieno. Aut si nichil de Creatoris traditum est ei a Patre, et quomodo hominem Creatoris sibi uindicat? Aut si solus homo ei traditus est; omnia homo non est. Scriptura autem omnium edicit traditionem Filio factam. Sed etsi omnia ad hominum genera, id est, ad omnes nationes interpretaberis, et has Filio tradidisse Creatoris est:  Dabo tibi gentes hereditatem tuam, et possessionem tuam terminos terre. Aut si habet et ipse aliqua sua, que omnia Filio traderet, pariter cum homine Creatoris, ostende unum aliquod  ex omnibus, in fidem, in exemplum; ne tam merito non  credam eius esse omnia cuius nichil uideo, quam merito credam, etiam que non ideo eius esse, cuius sunt uniuersa que uideo. Sed : Nemo scit qui sit Pater nisi Filius; et qui sit Filius, nisi Pater, et cuicumque Filius reuelauerit  . Atque ita Christus ignotum Deum predica uit.  Hinc enim et alii heretici fulciuntur, opponentes Creatorem omnibus notum, et Isreli, secundum familiaritatem, et nationibus secundum naturam. Et quomodo ipse testatur nec Isreli cognitum se : Isrel autem me non cognouit, et populus me non intellexit? nec nationibus : Ecce enim nec de nationibus, inquit, nemo? Propter quod et illas stillicidium situle deputauit, et Sionem tanquam speculam in uinea dereliquit : uide ergo an confirmatio  sit prophetice uocis, exprobrantis ignorantiam in Deum humanam, que fuerit ad Filium usque. Nam et ideo subtexuit, ab eo cognosci Patrem, cui Filius reuelauerit : quoniam ipse erat, qui positus a Patre illuminatio Nationum annuntiabatur, utique Deo illuminandarum etiam Isrelis, utique per agnitionem Dei pleniorem. Ita non proficient argumenta in fidem Dei alterius, que Creatori competere possunt; quia que non competent  Creatori, hec poterunt in fidem proficere Dei alterius. Si et sequentia inspicias: Beati oculi qui uident que uidetis: dico enim uobis, quia prophete non uiderunt que uos  uidetis; de superiori sensu descendunt; adeo neminem, ut decuit, Deum cognouisse: quando nec prophete uidissent que sub Christo uidebantur. Nam si non meus  esset Christus, nec prophetarum hoc in loco mentionem collocasset. Quid enim mirum si non uiderant res Dei ignoti, et tanto post euo reuelati? Que autem fuisset felicitas eorum qui tunc uidebant, que alii  merito uidisse non poterant, si non erant consecuti representationem eorum que nunquam predicarant, nisi quoniam  poterant uidisse, qui  Dei sui res quas etiam predicauerant, non tamen uiderant? Hec autem felicitas erit aliorum, qui uidebant, que alii tantum predicauerant. Denique ostendemus, et iam ostendimus, ea uisa in Christo, que fuerant predicata; abscondita tamen et ab ipsis prophetis, ut absconderentur et a sapientibus et a prudentibus seculi. In Euangelio ueritatis, legis doctor Dominum aggressus: Quid faciens, inquit, uitam eternam consequar? In heretico uita solummodo posita est, sine eterne mentione, ut doctor de ea uita uideatur consuluisse, que in lege promittitur a Creatore longeua  ; et Dominus ideo illi secundum legem responsum dedisse   : Diliges Dominum Deum tuum ex toto corde tuo, et ex tota anima tua, et totis uiribus tuis; quoniam de lege uite sciscitabatur. Sed sciebat utique legis doctor, quo pacto uitam legalem consequi posset, ut non de ea interrogasset, cuius regulas etiam docebat. Sed quia et mortui iam suscitabantur a Christo, exsuscitatus ad spem eterne uite per exempla recidiue, ne plus aliquid obseruationis exigeret sublimior spes  , idcirco consuluit de eterne uite consecutione. Itaque Dominus ut nec ipse alius, nec aliud nouum inferens preceptum, quam quod principaliter ad omnem salutem, et utramque uitam facit, ipsum caput ei legis opponit omnifariam diligendi Dominum Deum suum. Denique, si de uita longeua et ille consuluit, et Christus respondit, que sit penes Creatorem;  non de eterna, que sit penes Marcionis Deum, quomodo consequitur eternam? Non utique codem modo quo et longeuam. Pro differentia enim mercedum, operarum quoque credenda distantia est. Ergo non ex dilectione Dei tui consequetur uitam eternam Marcionites, sicut longeuam dilector Creatoris. Sed quale est, ut non magis diligendus sit, qui eternam pollicetur, si diligendus est qui longeuam repromittit? Ergo eiusdem erit utraque uita, cum eadem est utrique uite captanda disciplina. Quod Creator docet, id et Christo opus est diligi  , ut prestet, interueniente et hic illa prescriptione, qua facilius apud eum debeant credi maiora apud quem minora precedunt; quam apud eum cui nullam de maioribus fidem aliqua minora preparauerunt. uiderit nunc si eternam  nostri addiderunt. Hoc mihi satis est, quod Christus ille eterne, non longe uite inuitator, de longeua consultus quam destruebat, non ad eternam potius exhortatus est hominem, quam inferebat.  Quid, oro te, fecisset Christus Creatoris, si qui Creatori diligendo edificauerat hominem, non erat Creatoris? Credo negasset diligendum Creatorem.



CAPUT XXuI.

Cum in quodam loco  orasset ad Patrem illum superiorem, satis impudentibus et temerariis oculis suspiciens ad celum Creatoris, a quo tam aspero et seuo, et grandine et fulmine potuisset elidi, sicut et Hierusalem suffugi  ab eo potuit; aggressus eum ex discipulis quidam: Domine, inquit, doce nos orare, sicut et  Ioannes discipulos suos docuit; scilicet quia alium Deum aliter existimaret orandum. Hoc qui presumpserat  , prius est probet alium Deum editum a Christo. Nemo enim ante uoluisset orare nosse, quam didicisset quem oraret. Igitur si  didicerat, proba. Si nusquam usque adhuc probas, scito illum in Creatorem formam orationis postulasse, in quem etiam discipuli Ioannis orabant. Sed quia et Ioannes nouum aliquem ordinem orationis induxerat, ideo hoc et a Christo discipulus eius postulandum  non immerito presumpserat, ut et illi de proprio magistri sui instituto, non alium, sed aliter Deum orarent. Proinde nec Christus ante orationis notitiam discipulo contulisset, quam Dei ipsius. Ita et ipse in eum docuit orationem, quem discipulus usque adhuc nouerat. Denique sensus orationis quem Deum sapiant recognosce.  Cui dicam, Pater? Ei qui me omnino non fecit? a quo originem non traho? An ei qui me faciundo et instruendo generauit? A quo Spiritum sanctum  postulem? A quo nec mundialis spiritus  prestatur? An a quo fiunt etiam angeli spiritus? cuius et in primordio spiritus super aquas ferebatur? Eius regnum optabo uenire, quem nunquam regem glorie audiui? an in cuius manu etiam corda sunt regum?  Quis dabit mihi panem quotidianum; qui nec milium mihi condit, an qui etiam de celo panem angelorum quotidianum populo suo prestitit? Quis mihi delicta dimittet; qui ea non iudicando non retinet, an qui si non dimiserit, retinebit ut iudicet?  quis non sinet nos deduci in tentationem; quem poterit tentator non timere, an qui a primordio tentatorem angelum predamnauit? Hoc ordine, qui alii Deo supplicat et non Creatori, non orat illum, sed infamat. Proinde a quo petam, ut accipiam? apud quem queram, ut inueniam? ad quem pulsabo, ut  aperiatur mihi? Quis habet petenti dare, nisi cuius omnia, cuius sum etiam ipse qui peto? Quid autem  perdidi apud Deum illum, ut apud eum queram et inueniam? Si sapientiam atque prudentiam, has Creator abscondit; apud eum ergo queram. Si salutem et uitam, et has apud Creatorem. Nihil alibi queretur ut inueniatur, quam ubi latuit ut appareat. Sic nec aliorsum pulsabo, quam unde sum functus  . Denique, si accipere et inuenire et admitti, laboris et instantie fructus est illi qui petiit, et quesiuit, et pulsauit; intellige hec a Creatore mandari et repromitti. Ille enim Deus optimus, ultro ueniens ad prestandum non suo homini, nullum illi laborem, nec instantiam indixisset. Iam enim non optimus, si non ultro daret non petenti, et inuenire prestaret non querenti, et aperiret non pulsanti. Creator autem potuit indicere ista per Christum, ut quia delinquendo  homo offenderat Deum suum, laboraret, et instantia petendi acciperet, et querendi inueniret, et pulsandi introiret. Sic et premissa similitudo, nocturnum panis petitorem amicum facit, non alienum; et ad amicum pulsantem, non ad ignotum. Amicus autem etiamsi offendit, magis Creatoris est homo, quam Dei Marcionis. Itaque ad eum pulsat, ad quem ius illi erat, cuius ianuam norat, quem habere panes sciebat, cubantem iam cum infantibus quos nasci uoluerat. Etiam quod sero pulsatur, Creatoris est tempus. Illius et serum, cuius seculum et seculi occasus. Ad Deum autem nouum, nemo sero pulsasset, tantum quod luscescentem. Creator est, qui et ianuam olim Nationibus clauserat  , que olim pulsabatur Iudeis; is et exurgit et dat, et si iam non quasi amico, non  tamen quasi extraneo homini, sed quasi molesto, inquit. Molestum autem tam cito Deus recens neminem pati potuit. Agnosce igitur et Patrem, quem etiam appellas Creatorem. Ipse est qui scit quid filii postulent. Nam et panem petentibus de celo dedit manna, et carnem desiderantibus emisit ortygometram, non serpentem pro pisce, nec scorpium pro ouo. Illius autem erit non dare malum pro bono, cuius utrumque sit. Ceterum, Deus Marcionis non habens scorpium, non poterat id se dicere non daturum, quod non habebat; sed ille qui habens et scorpium, non dat. Itaque et Spiritum sanctum is dabit, apud quem est et non sanctus. Cum surdum demonium expulisset (ut et in ista specie curationis Esaie  occurrisset in Beelzebule dictus eiicere demonia: Si ego, inquit, in  Beelzebule eiicio demonia, filii uestri in quo eiiciunt? Hac quid magis portendit, quam in eo eiicere se, in quo  et filii eorum? In uirtute scilicet Creatoris. Nam si putas sic accipiendum, Si ego in Beelzebule eiicio  demonia  , filii uestri in quo? quasi illos sugillaret in Beelzebule eiicientes, resistet tibi prior sensus, non posse Satanam diuidi aduersus semetipsum. Adeo nec illi in Beelzebule eiiciebant; sed, ut diximus, in uirtute Creatoris: quam ut intelligi faceret, subiungit: Quod si ego in digito Dei expello demonia, ergone appropinquauit in uos regnum Dei? Apud Pharaonem enim uenefici illi adhibiti aduersus Moysen, uirtutem Creatoris digitum Dei appellauerunt : Digitus Dei est hoc; quod  significaret  etiam modicum, ualidissimum tamen. Hoc et Christus ostendens, commemorator, non obliterator uetustatum, scilicet suarum, uirtutem Dei digitum Dei dixit non alterius intelligendam,  quam eius apud quem hoc erat appellata. Ergo et regnum ipsius appropinquauerat, cuius et uirtus digitus  uocabatur. Merito igitur applicuit ad parabolam fortis illius armati, quem ualidior alius oppressit, principem demoniorum, quem Beelzebulem et Satanam supra dixerat, significans digito Dei oppressum, non Creatorem ab alio Deo subactum. Ceterum, quomodo adhuc staret regnum eius in suis terminis, et legibus, et officiis, quem licet integro mundo uel sic potuisset uideri superasse ualidior ille Deus Marcionis, si non secundum legem eius etiam Marcionite morerentur, in terram defluendo, sepe et a scorpio docti non esse superatum Creatorem. Exclamabat  mulier de turba, Beatum uterum qui illum portasset, et ubera que illum educassent. Et  Dominus: Imo, beati qui sermonem Dei audiunt, et faciunt. Quia et retro sic reiecerat matrem aut fratres, dum auditores et obsecutores Dei prefert. Nam nec hic mater assistebat illi. Adeo nec retro negauerat, ut ne  tum cum id rursus audit; rursus proinde felicitatem ab utero et uberibus matris sue transtulit in discipulos; a qua non transtulisset, si eam non haberet.



CAPUT XXuII.

Alibi malo purgare que reprehendunt Marcionite in Creatore. Hic enim sufficit, si ea in Christo reperiuntur.  Ecce inequalis, et ipse inconstans, leuis, aliud docens, aliud faciens: iubet omni petenti dare, et ipse signum petentibus non dat. Tanto euo lucem suam ab hominibus abscondit, et negat lucernam abstruendam; sed confirmat super candelabrum proponendam, ut omnibus luceat. uetat remaledicere, multo magis utique maledicere: et ue ingerit Phariseis et doctoribus legis. Quis est tam similis Dei mei Christus, nisi ipsius? Sepe iam fiximus  , nullo modo potuisse illum destructorem legis denotari, si alium Deum promulgasset. Ideo et tunc Phariseus, qui illum uocarat  ad prandium, retractabat penes se, cur non prius tinctus esset quam recubuisset secundum legem, qui Deum legis circumferret? iehsu autem etiam interpretatus est ei legem, dicens, illos calicis et catini exteriora  emundare; interiora autem ipsorum plena esse rapina et iniquitate: ut significaret uasculorum munditias hominum esse intelligendas apud Deum: quia et Phariseus de homine, non de calice illoto, apud se tractauerat. Ideo exteriora, inquit, calicis lauatis, id est carnem, interiora autem uestra non emundatis, id est animam, adiiciens: Nonne qui exteriora fecit, id est carnem, et interiora fecit, id est animam? quo dicto aperte demonstrauit, ad eumdem Deum pertinere munditias hominis exterioris et interioris, cuius uterque sit, preponentis misericordiam non modo lauacro hominis, sed etiam sacrificio . Subiungit enim:  Date que habetis eleemosynam, et omnia munda erunt uobis. Quod si et alius potest Deus misericordiam mandasse, non tamen antequam cognitus. Porro et hic apparet, illos  non de Deo increpitos; sed de eius disciplina, a quo illis et figurate uasculorum munditie, et manifeste misericordiarum opera imperabantur. Sic et oluscula decimantes, uocationem  autem et dilectionem Dei pretereuntes obiurgat. Cuius Dei uocationem et dilectionem, nisi cuius et rutam et mentam, ex forma Legis de decimis offerebant? Totum enim exprobrationis hoc erat, quod modica curabant; ei utique, cui maiora non exhibebant, dicenti : Diliges Dominum Deum tuum ex toto corde tuo  et ex  tota anima tua, et ex totis uiribus tuis, qui te uocauit ex Aegypto. Ceterum, nec tempus admisisset, ut Christus tam precoquam, imo tam acerbam adhuc dilectionem expostularet nouo et recenti Deo, ne dixerim nondum palam facto. Primatum quoque captantes locorum, et honorem salutationum, cum incusat, sectam Creatoris administrat, eiusmodi principes Sodomorum archontas appellantis , prohibentis etiam confidere in prepositos, imo et in totum miserrimum hominem pronuntiantis, qui spem habet in homine . Quod si propterea quis affectat principatum, ut de officiis aliorum glorietur, quia officia uetuit eiusmodi sperandi et confidendi in hominem , idem et  affectatores principatuum increpuit. Inuehitur et in doctores ipsos legis, quod onerarent alios importabilibus oneribus,  que ipsi ne digito quidem aggredi auderent: non Legis onera sugillans quasi detestator eius; quomodo enim detestator, qui cum maxime potiora legis pretereuntes incusabat, eleemosynam et uocationem et dilectionem Dei, ne hec quidem grauia, nedum decimas rutarum, et  munditias catinorum? Ceterum, excusandos potius censuisset, si importabilia portare non possent. Sed que onera taxat? Que ipsi de suo exaggerabant, docentes precepta, doctrinas hominum, commodorum suorum caussa , iungentes domum ad domum, ut que proximi sunt auferrent, clamantes populum, amantes munera, sectantes retributionem, diripientes iudicata pauperum; uti esset illis uidua in rapinam, et pupillus in predam. De quibus  idem Esaias : ue qui ualent in Hierusalem  , et rursus : Qui uos postulant, dominantur uestri. Qui magis, quam legis doctores? Hi si et Christo displicebant, ut sui displicebant.  Aliene enim legis doctores non omnino pulsasset. Cur autem ue audiunt etiam, quod edificarent prophetis monumenta interemptis a patribus eorum, laude potius digni, qui ex isto opere pietatis testabantur se non consentire factis patrum; si non erat zelotes, qualem arguunt Marcionite, delicta patrum de filiis exigentem usque in quartam natiuitatem? Quam uero clauem habebant legis doctores, nisi interpretationem legis? ad cuius intellectum neque ipsi adibant, non credentes scilicet: Nisi enim credideritis, non intelligetis; neque alios admittebant,  utique docentes  precepta potius et doctrinas hominum. Qui ergo nec ipsos intreuntes, nec aliis aditum prestantes, increpabat, obtrectator habendus est legis, an fautor? Si obtrectator, placere debebant et  preclusores legis: si fautor, iam non et emulus legis. Sed hec omnia ad infuscandum Creatorem ingerebat ut seuum, erga quem delinquentes, ue habituri essent. Et quis seuum non potius timeret prouocare, deficiendo  ab eo? Tanto magis ergo demerendum docebat, quem timendum ingerebat. Sic oportebat Christum Creatoris.



CAPUT XXuIII.

Merito itaque non placebat illi hypocrisis Phariseorum,  labiis scilicet amantium Deum, non corde: Cauete, inquit  discipulis, a fermento Phariseo rum, quod est hypocrisis, non predicatio Creatoris. Odit contumaces Patris Filius; non uult suos tales existere in illum: non in alium, in quem hypocrisis fuisset admissa, cuius exemplum a discipulis caueretur.  Ita Phariseorum prohibet  exemplum: in eum prohibebat illud admitti, in quem admittebant Pharisei. Igitur quoniam hypocrisim eorum taxarat, utique celantem occulta cordis, et incredulitatis secreta superficialibus officiis obumbrantem; que clauem agnitionis habens, nec  ipsa introiret, nec alios sineret; ideo adiicit: Nihil autem opertum, quod non patefiet; et nichil absconditum, quod non dignoscetur; ne quis existimet illum Dei ignoti retro et occulti, reuelationem et adagnitionem intentare, cum subiiciat etiam que inter se mussitarent uel tractarent, scilicet super ipso dicentes: Hic non expellit demonia nisi in Beelzebule, in apertum processura, et in ore hominum futura, ex Euangelii promulgatione. Deinde  conuersus ad discipulos: Dico autem,  inquit, uobis amicis meis  , nolite terreri ab eis qui uos solummodo occidere possunt, nec post hoc ullam in uobis habent potestatem. Sed iis erit Esaias predicens : uide quomodo iustus aufertur, et nemo aduertit. Demonstrabo autem uobis quem timeatis: timete eum, qui postquam occiderit, potestatem habet mittendi in gehennam; Creatorem utique significans  . Itaque dico uobis, hunc timete. Et hoc in loco sufficeret mihi, si, quem timeri iubet, offendi uetat; et quem offendi uetat, demereri iubet; et qui hec mandat, ipsius est, cui timendo, et non offendendo, et demerendo procurat. Sed habeo et de sequentibus sumere: Dico enim uobis, Omnis qui confitebitur in me coram hominibus, confitebor in illo coram Deo. Qui confitebuntur autem in Christo, occidi habebunt coram  hominibus, nichil utique amplius passuri post occisionem ab illis. Hi  ergo erunt quos supra premonet, ne timeant tantummodo occidi; ideo premittens non timendam occisionem, ut subiungeret substruendam   confessionem: Et omnis qui negauerit me coram hominibus, denegabitur coram Deo; ab eo utique qui illum confitentem confessurus fuisset. Si enim confessorem confitebitur, ipse est qui et negatorem negabit. Porro, si confessor est, cui nichil timendum est post occisionem, negator erit cui timendum est etiam post mortem. Itaque cum Creatoris sit quod timendum est post mortem, gehenne scilicet pena, et negator ergo Creatoris est. Si autem et negator, et confessor, qui post occisionem nichil ab homine passurus est, a Deo plane passurus si negaret, atque ita Christus Creatoris est, qui ostendit negatores suos Creatoris gehennam timere debere. Post deterritam itaque negationem, sequitur et blasphemie formidande admonitio:  Qui dixerit in filium hominis, remittetur  illi; qui autem  dixerit in Spiritum Sanctum, non remittetur ei. Quod si iam remissio et retentio delicti iudicem Deum sapiunt, huius  erit Spiritus Sanctus non blasphemandus, non remissuri scilicet blasphemiam; sicut et supra non negandus, occisuri scilicet etiam in gehennam. Quod si et blasphemiam Christus a Creatore auertit, quomodo aduersarius ei uenerit, non scio. Aut si et per hec seueritatem eius infuscat, non remissuri blasphemiam, et occisuri etiam in gehennam, superest ut et illius diuersi Dei impune et Spiritus blasphemetur, et Christus negetur, et nichil intersit de cultu eius, deue contemptu; et sicut de contemptu nulla pena, ita et de cultu nulla speranda sit merces. Perductos  ad potestates, prohibet ad interrogationem cogitare de responsione:  Sanctus enim, inquit, Spiritus docebit uos ipsa hora quid eloqui debeatis  . Si eiusmodi documentum Creatoris est, eius erit et preceptum, cuius precessit exemplum. Balaam prophetes in Arithmis  arcessitus a rege Balach ad maledicendum Isrelem, cum quo prelium inibat, simul Spiritu implebatur; non ad quam uenerat maledictionem, sed quam illi ipsa hora Spiritus suggerebat, benedictionem pronuntiabat, ante professus apud nuntios regios  , mox etiam apud ipsum, id se pronuntiaturum quod Deus ori eius indidisset. He sunt noue doctrine noui Christi, quas olim famuli Creatoris initiauerunt. Ecce plane diuersum exemplum Moysi et Christi  . Moyses rixantibus fratribus ultro intercedit  , iniuriosum increpat: Quid proximum  tuum percutis? Et reiicitur ab illo: Quis te constituit magistrum aut iudicem super nos? Christus uero postulatus a quodam, ut inter illum et fratrem ipsius de  diuidunda hereditate componeret, operam suam, et quidem tam probe causse, denegauit. Iam ergo melior Moyses meus Christo tuo, fratrum paci studens, iniurie occurrens. Sed enim optimi et non iudicis Dei Christus: Quis me, inquit, iudicem constituit super uos? Aliam uocem excusationis inuenire non potuit, ne ea uteretur qua improbus uir, et impius frater assertorem probitatis atque pietatis excusserat. Denique probauit malam uocem, utendo ea, et malum factum, pacis inter fratres componende declinatione. Aut numquid indigne tulerit, hoc dicto fugatum Moysen? ideoque in caussa pari disceptantium  fratrum, uoluit illos commemoratione eiusdem dicti confudisse? Plane ita. Ipse enim tunc fuerat in Moyse, qui talia audierat, spiritus scilicet Creatoris. Puto iam alibi satis commendasse nos diuitiarum gloriam damnari a Deo nostro, ipsos dynastas detrahente de solio, et pauperes alleuante de sterquilinio . Ab eo ergo erit et parabola diuitis blandientis sibi de prouentu agrorum suorum, cui Deus dicit: Stulte, hac nocte animam tuam reposcent: que autem parasti, cuius  erunt? Sic denique rex de gazis et apothecis deliciarum suarum apud Persas gloriatus, per Esaiam male audiuit .



CAPUT XXIX.

Quis nollet curam nos agere anime de uictu, et corporis de uestitu, nisi qui ista homini ante prospexit,  et exinde prestans, merito curam eorum, tanquam emulam liberalitatis sue, prohibet; qui et substantiam ipsius anime accommodauit potiorem esca, et materiam ipsius corporis figurauit potiorem tunica; cuius et corui non serunt, nec metunt, nec in apothecas condunt, et tamen aluntur ab ipso; cuius et lilia et fenum non texunt, nec nent, et tamen uestiuntur ab ipso; cuius et Salomon gloriosissimus nec ullo tamen flosculo cultior? Ceterum nichil tam abruptum, quam ut alius prestet, alius de prestantia  eius secure  agere mandet, et quidem derogator ipsius. Denique, si, quasi derogator Creatoris, non uult de eiusmodi friuolis cogitari, de quibus nec corui nec lilia laborent, ultro scilicet pro sua uilitate subiectis, paulo post patebit. Interim cur illos modice fidei incusat,  id est cuius fidei? eiusne quam nondum poterant perfectam exhibere Deo, tantum quod uelato  cum maxime discentes eum, an quam hoc ipso titulo debebant Creatori, uti crederent hec illum ultro generi humano sumministrare, nec  de eis cogitarent? Nam et cum subiicit, hec enim nationes mundi querunt, non credendo scilicet in Deum conditorem omnium et prebitorem  , quos pares gentium nolebat, in eumdem Deum modicos fidei increpabat, in quem gentes incredulas  notabat. Porro cum et adiicit, scit autem Pater opus esse hec uobis; prius queram quem patrem intelligi uelit Christus. Si ipsorum Creatorem demonstrat, et bonum confirmat, qui scit  quid filiis opus sit. Sin alium Deum: quomodo scit necessarium esse homini uictum atque uestitum,  quorum nichil prestitit? Si enim scisset, prestitisset. Ceterum, si scit que sunt homini necessaria, nec tamen prestitit, aut malignitate aut infirmitate non prestitit. Professus autem necessaria hec homini, utique bona confirmauit. Nihil enim mali necessarium. Et non erit iam depretiator operum et indulgentiarum Creatoris, ut quod supra distuli, expunxerim. Porro, si que necessaria scit homini, alius et prospexit et prestat, quomodo hec ipse repromittit  ? An de alieno bonus est? Querite enim, inquit, regnum Dei, et hec uobis adiicientur. Utique ab ipso. Quod si ab ipso, qualis est qui aliena prestabit? Si a Creatore cuius et sunt, quis est qui aliena promittat? Ea si regno accedent  , secundo gradu restituenda; eius est secundus gradus, cuius et primus;  eius uictus atque uestitus, cuius et regnum. Ita tota promissio Creatoris est parabolarum status, similitudinum perequatio, si nec in  alium spectant, quam cui per omnia pariauerint  . Id  sumus serui, Dominum enim habemus Deum. Succingere debemus lumbos, id est, expediti esse ab impedimentis laciniose uite et implicite; item, lucernas ardentes habere, id est, mentes a fide accensas, et operibus ueritatis relucentes; atque ita exspectare Dominum, id est Christum. Unde redeuntem? Si a nuptiis: Creatoris est, cuius nuptie. Si non Creatoris: nec ipse Marcion inuitatus ad nuptias isset, Deum suum intuens  detestatorem nuptiarum. Defecit itaque parabola in persona Domini, si non esset cui nuptie competunt. In sequenti quoque parabola satis errat, qui furem illum, cuius horam si pater familias sciret,  non sineret suffodi  domum suam, in personam disponit Creatoris. Fur enim Creator quomodo uideri potest Dominus totius hominis? Nemo sua furatur aut suffodit, sed ille potius qui in aliena descendit, et hominem a Domino eius alienat. Porro, cum furem nobis diabolum demonstret  , cuius horam etiam in primordio si homo scisset, nunquam ab eo suffossus esset; propterea iubet ut parati sumus, quia qua non putamus hora, Filius hominis adueniet; non quasi ipse sit fur, sed iudex, scilicet eorum qui se non parauerint, nec cauerint furem. Ergo si ipse est Filius hominis, iudicem teneo, et in iudice Creatorem defendo. Si uero Christum Creatoris in nomine Filii hominis hoc loco ostendit, ut eum furem portendat, qui quando uenturus sit, ignoremus, habes supra  scriptum, neminem rei sue furem esse: saluo et illo, quod in quantum timendum Creatorem ingerit, in tantum illi negotium agens, Creatoris est. Itaque interroganti Petro in illos, an et in omnes parabolam dixisset; ad ipsos et ad uniuersos qui Ecclesiis prefuturi essent, proponit actorum  similitudinem, quorum qui bene tractauerit conseruos absentia Domini  , reuerso eo omnibus bonis preponetur; qui uero secus egerit, reuerso Domino qua die non putauerit, hora qua non scierit, illo scilicet filio hominis Christo Creatoris, non fure, sed iudice, segregabitur, et pars eius cum infidelibus ponetur. Proinde igitur aut et hic iudicem Dominum opponit, et illi catechizat; aut si Deum optimum, iam et illum iudicem affirmat, licet nolit hereticus. Temperare enim tentant hunc sensum,  cum Deo eius uindicatur: quasi tranquillitatis sit et mansuetudinis, segregare solummodo et partem eius cum infidelibus ponere, ac si non sit uocatus, ut statui suo redditus, quasi non et hoc ipsum iudicato fiat. Stultitia! Quis erit exitus segregatorum? Nonne amissio salutis? Siquidem ab eis segregabuntur, qui salutem consequentur. Quis  igitur infidelium status? Nonne damnatio? Aut si nichil patientur segregati et infideles, eque in diuerso nichil consequentur retenti et fideles. Si uero consequentur salutem retenti et fideles, hanc amittant necesse est ex diuerso segregati et infideles. Hoc erit iudicium, quod qui intendit, Creatoris est. Quem alium intelligam, cedentem seruos paucis aut multis plagis, et prout commisit illis, ita et exigentem ab eis, quam retributorem Deum? Cui me decet  obsequi, nisi remuneratori?  Proclamat Christus tuus: Ignem ueni mittere in terram; ille optimus, nullius gehenne Dominus; qui paulo ante discipulos, ne ignem postularent inhumanissimo uiculo, cercuerat. Quando iste Sodomam et Gomorrham nimbo igneo exussit? Quando cantatum est: Ignis ante ipsum precedet  , et cremabit inimicos eius ? Quando et per Osee comminatus est: Ignem emittam in ciuitates Iude   ? uel per Esaiam  : Ignis exarsit ex indignatione mea ? Non mentiatur. Si non est ille qui de rubo quoque ardenti uocem suam emisit, uiderit  quem ignem intelligendum contendat  . Etiamsi figura est, hoc ipso quod de meo elemento argumenta sensui suo sumit, meus est, qui de meis utitur. Illius erit similitudo ignis, cuius et ueritas.  Ipse melius interpretabitur ignis istius qualitatem, adiiciens: Putatis uenisse me pacem mittere in terram? Non, dico uobis, sed separationem.  Macheram quidem scriptum est;  sed Marcion emendat,  quasi non et separatio opus sit machere. Igitur et ignem euersionis intendit, qui pacem negauit. Quale prelium, tale et incendium. Qualis machera, talis et flamma, neutra congruens Domino. Denique: Diuidetur, inquit, pater in filium, et filius in patrem; et mater in filiam, et filia in matrem; et nurus in socrum, et socrus in nurum. Hoc prelium inter parentes, si in ipsis uerbis tuba cecinit prophete, uereor ne Micheas  Christo Marcionis predicarit. Et ideo hypocritas pronuntiabat, celi quidem et terre faciem probantes, tempus uero  illud non dinoscentes; quo scilicet adimplens omnia que super ipsos fuerunt predicata, nec aliter docens, debuerat agnosci. Ceterum, quis posset eius tempora nosse, cuius per que probaret non habebat? Merito exprobrat etiam, quod iustum non a semetipsis iudicarent. Olim hoc mandat per Zacariam : Iustum iudicium et pacatorium iudicate. Per Hieremiam : Facite iudicium et iustitiam. Per Esaiam : Iudicate pupillo, et iustificate uiduam; imputans etiam uinee  Sorech, quod non iudicium fecisset, sed clamorem. Qui ergo docuerat ut facerent ex precepto, is exigebat ut facerent et ex arbitrio. Qui seminauerat preceptum, ille et redundantiam eius urgebat. Iam uero quam absurdum ut ille mandaret iuste iudicare, qui Deum iudicem iustum destruebat! Nam et iudicem qui mittit in carcerem, nec ducit inde, nisi soluto etiam nouissimo quadrante, in persona Creatoris obtrectationis nomine disserunt. Ad quod necesse habeo eodem gradu occurrere. Quotiescumque enim seueritas Creatoris opponitur, totiens illius est Christus, cui per timorem cogit obsequium.



CAPUT XXX.

Questionem rursus de curatione sabbato facta, quomodo discussit:  Unusquique uestrum sabbatis non soluit  asinum aut bouem suum a presepi, et ducit ad potum? Ergo secundum conditionem Legis operatus, Legem confirmauit, non dissoluit, iubentem nullum opus fieri, nisi quod fieret omni anime  , quanto potius humane? Parabolarum congruentiam ubique recognoscor  exigere. Simile est regnum Dei, inquit, grano sinapis, quod accepit homo, et seminauit in horto suo. Quis in persona hominis intelligendus? Utique Christus: quia licet Marcionis, filius hominis est dictus, qui accepit a Patre semen regni, sermonem scilicet Euangelii, et seminauit in horto suo, utique in mundo, puta nunc in homine. Sed cum in suo horto dixerit, nec mundus autem nec homo illius sit, sed Creatoris; ergo qui in suum seminarit, nec  Creator ostenditur. Aut si, ut hunc laqueum euadant, conuerterint hominis personam  a Christo, in hominem accipientem semen regni, et seminantem in horto cordis sui; nec ipsa materia alii conueniet quam Creatori. Quale est enim ut lenissimi Dei regnum significet semen  , quod etiam iudicii feruor lacrymosa austeritate subsequitur  ? De sequenti plane similitudine uereor, ne forte alterius Dei regno portendat. Fermento enim comparauit illud, non azymis, que familiariora sunt Creatori. Congruit et hec coniectura mendicantibus argumenta. Itaque et ego uanitatem uanitate  depellam, fermentationem quoque congruere dicens regno Creatoris, quia post illam clibanus uel furnus gehenne sequatur. Quoties adhuc se iudicem ostendit, et in iudice Creatorem! Quoties utique eiecit, et damnat reiiciendo! Sicut hic quoque: Cum surrexerit, inquit, pater familias  . Quo, nisi quo dixit Esaias : Cum surrexerit comminuere terram? Et cluserit ostium; utique excludendis iniquis, quibus pulsantibus respondebit: Nescio unde sitis? Et rursus enumerantibus quod coram illo ederint, et biberint, et in plateis eorum docuerit, adiiciet: Recedite a me omnes operarii iniquitatis: illic erit fletus et frendor dentium. Ubi? Foris scilicet, ubi erunt exclusi, ostio cluso ab eo: ergo erit pena, a quo fit exclusio in penam, cum uidebunt iustos intreuntes in regnum Dei, se  uero detineri foris. A quo? Si a Creatore, quis erit ergo intus recipiens iustos in regnum? Deus bonus. Quid ergo illuc Creatori, ut foris detineat in penam, quos aduersarius eius exclusit, suscipiendos a se, utique magis in aduersarii bilem? Sed et ille exclusurus iniquos, sciat utique Creatorem illos detenturum in penam, aut non sciat oportet. Ergo, aut nolente eo detinebuntur, et minor est illo qui detinet, cedens ei nolens; aut si uult ita fieri, ipse ita faciendum iudicauit, et non erit melior Creatore, ipse auctor infamie Creatoris. Hec si nulla ratione consistunt, ut alius punire, alius liberare credatur, unius erit tam iudicium quam et regnum; et dum unius est utrumque, qui et iudicat, Creatoris est.



CAPUT XXXI.

 Ad prandium uel ad cenam quales uocari iubet? Quales ostenderat per Esaiam :  Confringe panem tuum esurienti, et mendicos, et qui sine tecto sunt, induc in domum tuam; qui scilicet humanitatis istius uicem retribuere non possint. Hanc si Christus captari uetat, in resurrectione eam repromittens, Creatoris est forma, cui non placent amantes munera, sectantes retributionem. Etiam inuitatoris parabola cui magis parti occurrat, expende  . Homo quidam fecit cenam, et uocauit multos. Utique cene paratura uite eterne saturitatem figurat. Dico primo, extraneos et nullius iuris affines inuitari ad cenam non solere; certe facilius solere domesticos et familiares. Ergo Creatoris est inuitasse, ad quem pertinebant qui inuitabantur, et per Adam qua homines, et  per Patres qua Iudaici, non eius ad quem neque natura pertinebant, neque prerogatiua. Dehinc, si is mittit ad conuiuas, qui cenam parauit; sic quoque Creatoris est cena, qui misit ad conuiuas admonendos, ante iam uocatos per Patres, admonendos autem per Prophetas: non qui neminem miserit ad monendum, nec qui nichil prius egerit ad uocandum, sed ipse descenderit  subito: tantum quod innotescens, iam inuitans; tantum quod inuitans, iam in conuiuium cogens; eamdem faciens horam cenandi, et ad cenam inuitandi. Excusant se inuitati. Si ab alio Deo, merito, quia subito inuitati. Si non merito, ergo nec subito. Si autem non subito inuitati; ergo a Creatore, a quo olim. Cuius denique declinauerant uocationem tunc primo dicentes ad Aaronem : Fac nobis deos, qui preeant nobis; atque exinde : Aure audientes et non audientes, uocationem scilicet Dei; qui pertinentissime ad hanc parabolam per Hieremiam : Audite, inquit, uocem meam, et ero uobis in Dominum, et uos mihi in populum; et ibitis in omnibus uiis meis quascumque mandauero uobis. Ecce inuitatio Dei. Et non audierunt, inquit,  et non aduerterunt aurem suam. Ecce recusatio populi. Sed abierunt in iis que concupierunt corde suo malo. Agrum emi, et boues mercatus sum, et uxorem duxi. Et adhuc ingerit : Et emisi ad uos omnes famulos meos Prophetas. Hic erit Spiritus Sanctus admonitor conuiuarum, die et ante lucem. Et non audiit populus meus, et non intendit auribus suis, et obdurauit collum suum. Hoc ut patrifamilias renuntiatum est, motus tunc , mandat de plateis et uicis ciuitatis facere sublectionem. uideamus an eo sensu quo rursus per Hieremiam : Numquid solitudo factus sum domui Isrelis? aut terra in incultum derelicta? id est, Numquid non habeo quos allegam, aut unde  allegam? Quoniam dixit populus meus, Non uenimus ad te. Itaque misit ad alios uocandos, ex eadem adhuc ciuitate. Dehinc loco abundante, precepit etiam de uiis et sepibus colligi, id est, nos iam de extraneis gentibus; illa scilicet emulatione, qua in Deuteronomio : Auertam faciem meam ab eis, et monstrabo quid illis in nouissimis, id est alios possessuros locum eorum: quoniam genitura peruersa est, filii in quibus fides non est. Illi obemulati sunt me in non Deo, et prouocauerunt in iram in idolis suis; et ego obemulabor eos in non natione, in natione insipienti prouocabo eos in iram; in nobis scilicet, quorum spem  Iudei gerunt,  de qua illos gustaturos negat Dominus: derelicta Sione  tanquam specula in uinea et in cucumerario casula, posteaquam  et nouissimam in Christo  inuitationem recusauit. Quid ex hoc ordine secundum dispositiones et predicationes Creatoris recensendo competere potest illi, cuius nec ordinem habet, nec dispositionem ad parabole conspirationem, qui totum opus semel fecit? Aut que erit prima uocatio eius, et que secundo actu admonitio? Ante debent alii excusare, postea alii conuenisse.  Nunc autem pariter utramque partem inuitare uenit, de ciuitate, de sepibus, aduersus speculum parabole. Nec potest iam fastidiosos iudicare, quos nunquam retro inuitauit, quos cum maxime aggreditur. Aut si de futuro eos iudicat contempturos uocationem; ergo et sublectionem loco eorum ex gentibus de futuro portendit. Plane ad hoc secundo uenturus est ut gentibus predicet. Et si uenturus est autem, puto non quasi uocaturus adhuc conuiuas, sed iam collocaturus. Interea qui cene istius uocationem in  celeste conuiuium interpretatis spiritalis saturitatis et iucunditatis, memento et  terrenas promissiones uini et olei et frumenti, et ipsius ciuitatis, eque in spiritalia figurari a Creatore.



CAPUT XXXII.

 Ouem et drachmam perditam quis requirit? Nonne qui perdidit? Quis autem perdidit? Nonne qui habuit? Quis uero habuit? Nonne cuius fuit? Si igitur homo non alterius est res, quam Creatoris; is eum habuit, cuius fuit. Is perdidit, qui habuit. Is requisiuit, qui perdidit. Is inuenit, qui quesiuit. Is exultauit, qui inuenit. Ita utriusque parabole argumentum uacat circa eum, cuius non est ouis neque drachma, id est homo. Non enim perdidit, quia non habuit; nec requisiuit, quia non perdidit; nec inuenit, quia nec requisiuit; nec exultauit, quia non inuenit. Atque adeo  exultare illius est de penitentia peccatoris, id est, de perditi recuperatione, qui se professus est olim male peccatoris penitentiam quam mortem.



CAPUT XXXIII.


Quibus duobus dominis neget posse seruiri, quia alterum offendi sit necesse, alterum defendi, ipse declarat, Deum proponens et mammonam. Deinde  mammonam quem intelligi uelit, si interpretem non habes, ab ipso potes discere. Admonens enim nos, de secularibus suffragia nobis prospicere amicitiarum, secundum serui illius exemplum, qui ab actu summotus, dominicos debitores diminutis  cautionibus reuelat in subsidium sibi. Et ego, inquit, dico uobis, facite uobis amicos de mammona iniustitie; de nummo scilicet, de quo et seruus ille. Iniustitie enim auctorem et dominatorem totius seculi nummum scimus omnes. Cui famulatam uidens Phariseorum cupiditatem, ammentauit hanc sententiam  : Non potestis Deo seruire  et mammone. Irridebant denique Pharisei pecunie cupidi, quod intellexissent scilicet mammonam  de nummo dictum, ne quis existimet in mammona Creatorem intelligendum, et Christum a Creatoris illos seruitute reuocasse. Quid? nunc potius ex hoc disce, unum a Christo Deum ostensum. Duos enim dominos nominauit, Deum et mammonam, Creatorem et nummum. Denique, non potestis Deo seruire: utique ei, cui seruire uidebantur; et mammone, cui magis destinabantur. Quod si ipse alium se ageret, non duos dominos, sed tres demonstrasset. Et Creator enim Dominus, quia Deus. Et utique magis dominus, quam mammonas; magisque obseruandus, qua magis dominus. Quare est enim, ut qui mammonam dominum dixerat, et cum Deo iunxerat, uere ipsorum dominum taceret, id est Creatorem? Aut numquid tacendo eo, concessit seruiendum ei esse, si solummodo  sibi et mammone negauit posse seruiri? Ita, cum unum Deum ponit nominaturus et Creatorem, si alius esset ipse, Creatorem nominauit, quem dominum sine alio Deo non posuit. Et illud itaque relucebit, quomodo dictum: Si in mammona iniusto fideles non extitistis, quod uerum est quis uobis credet? In nummo scilicet iniusto, non in Creatore, quem et Marcion iustum facit. Et si in alieno fideles inuenti non estis, quod meum est quis  dabit uobis? Alienum enim debet esse a seruis Dei, quod iniustum est. Creator autem, quomodo  alienus erat Phariseis, proprius Deus Iudaice gentis? Si ergo hec non cadunt in Creatorem, sed in mammonam, quis uobis credet quod uerius est? et quis uobis dabit quod meum est? Non potest quasi alius dixisse de alterius  Dei gratia. Tunc enim uideretur ita dixisse, si eos in Creatorem, non in mammonam infideles notando, per Creatoris mentionem distinctiones fecisset Dei alterius, non commissuri suam ueritatem infidelibus Creatoris. Quomodo tunc alterius uideri potest, si non ad hoc proponatur, ut a te de qua agitur separetur? Si autem et iustificantes se coram hominibus Pharisei, spem mercedis in homine ponebant, illo eos sensu increpabat, quo et propheta Hieremias :  Miser homo, qui spem habet in homine. Si et adiicit: Scit autem Deus corda uestra; illius Dei uim commemorabat, qui lucernam se pronuntiabat, scrutantem renes et corda. Si superbiam tangit: Quod elatum est apud homines, perosum est Deo, Esaiam ponit ante oculos : Dies enim  Domini sabaoth, in omnem contumeliosum et superbum, in omnem sublimem et elatum; et humiliabuntur. Possum  iam colligere, cur tanto euo Deus Marcionis fuerit in occulto. Exspectabat, opinor, donec hec omnia disceret a Creatore. Didicit ergo usque ad Ioannis tempora, atque ita exinde processit annuntiare regnum Dei dicens:  Lex et Prophete usque ad Ioannem, ex quo regnum Dei annuntiatur. Quasi non et nos limitem quemdam agnoscamus Ioannem constitutum inter uetera et noua, ad quem desineret iudaismus, et a quo inciperet christianismus: non tamen ut ab alia uirtute facta sit sedatio Legis et Prophetarum, et initiatio Euangelii, in quo est Dei regnum, Christus ipse. Nam etsi probauimus et uetera transitura et noua successura  predicari a Creatore; si et Ioannes antecursor et preparator ostenditur uiarum Domini, Euangelium  superducturi, et regnum Dei promulgaturi; et ex hoc iam quod Ioannes uenit, ipse erit Christus, qui Ioannem erat subsecuturus, ut antecursorem; et si desierunt uetera, et ceperunt noua interstite Ioanne, non erit mirum quod ex dispositione est Creatoris, ut aliunde  magis probetur, quam ex Legis et Prophetarum in Ioannem occasu, et exinde ortu, regnum Dei. Transeat igitur celum et terra citius, sicut et Lex et Prophete, quam unus apex uerborum Domini. uerbum enim, inquit  Esaias, Dei nostri manet in euum. Nam quoniam in Esaia iam tunc Christus, Sermo scilicet et spiritus Creatoris, Ioannem predicarat, uocem clamantis in deserto, parare uiam Domini, in hoc uenturum ut Legis et Prophetarum ordo exinde cessaret, per adimpletionem,  non per destructionem, et regnum Dei a Christo annuntiaretur; ideo subtexuit, facilius elementa transitura, quam uerba sua; confirmans hoc quoque, quod de Ioanne dixerat, non preteriisse.



CAPUT XXXIu.

»Sed Christus diuortium prohibet, dicens: Qui dimiserit uxorem suam, et aliam duxerit, adulterium committit: qui dimissam a uiro duxerit, eque adulter est. Ut sic quoque prohibeat diuortium, illicitum facit repudiate matrimonium. Moyses uero permittit repudium in Deuteronomio : Si sumpserit quis uxorem, et habitauerit cum ea, et euenerit non inuenire eam apud eum gratiam, eo quod inuentum sit in illa impudicum negotium,  scribet libellum repudii, et dabit in manu eius, et dimittet illam de domo sua. uides diuersitatem Legis et Euangelii, Moysi et Christi?« Plane. Non enim recepisti illud quoque Euangelium  eiusdem ueritatis, et eiusdem Christi, in quo prohibens diuortium, propriam questionem eius absoluit: Moyses propter duritiam cordis uestri precepit libellum repudii dare; a primordio autem non fuit sic, quia scilicet qui marem et feminam fecerat, Erunt duo, dixerat, in carne una  ; quod Deus itaque iunxit, homo disiunxerit  ? Hoc enim responso, et Moysi constitutionem protexit, ut sui; et Creatoris institutionem direxit, ut Christus ipsius. Sed quatenus ex his reuincendus es, que recepisti, sic tibi occurram, ac si meus Christus. Nonne et ipse prohibens  diuortium, et patrem tamen gestans  eum qui marem et feminam iunxit, excusauerit potius quam destruxerit Moysi constitutionem? Sed ecce sic tuus sit iste Christus contrarium docens Moysi et Creatori, ut si non contrarium ostendero, meus sit. Dico enim illum conditionaliter nunc fecisse diuortii prohibitionem, si ideo quis dimittat uxorem, ut aliam ducat: Qui dimiserit, inquit, uxorem, et aliam duxerit, adulterium commisit, et qui a marito dimissam duxerit, eque adulter est; ex eadem utique caussa  , qua non licet dimitti, ut alia ducatur: illicite enim dimissam pro indimissa ducens, adulter est. Manet enim matrimonium quod non rite diremptum est. Manente matrimonio nubere, adulterium est. Ita si conditionaliter prohibuit dimittere uxorem, non in totum  prohibuit;  et quod non prohibuit in totum, permisit alias, ubi caussa cessat ob quam prohibuit. Etiam non contrarium Moysi docet, cuius preceptum alicubi conseruat, nondum dico, confirmat. Aut si omnino negas permitti diuortium a Christo, quomodo tu nuptias dirimis, nec coniungens marem et feminam, nec alibi coniunctos ad sacramentum baptismatis et Eucaristie admittens, nisi inter se coniurauerint  aduersus fructum nuptiarum, ut aduersus ipsum Creatorem? Certe quid facit  apud te maritus, si uxor eius commiserit adulterium? habebitne illam? Sed nec tuum apostolum sinere  scis coniungi prostitute membra Christi. Habet itaque et Christum assertorem  iustitia diuortii. Iam hinc  confirmatur ab illo Moyses, ex eodem titulo prohibens repudium, quo et Christus, si inuentum fuerit in muliere negotium impudicum. Nam et in Euangelio Matthei : Qui dimiserit, inquit, uxorem suam preter caussam adulterii, facit eam adulterari; atque ita  adulter censetur et ille, qui dimissam a uiro duxerit. Ceterum, preter ex caussa adulterii, nec Creator disiungit, quod ipse scilicet coniunxit, eodem alibi Moyse constituente  eum qui  ex compressione matrimonium fecerat, non posse dimittere uxorem in omne tempus. Quod si ex uiolentia coactum matrimonium stabit, quanto magis ex conuenientia uoluntarium? sicut et prophetie  auctoritate : Uxorem iuuentutis tue non dimitte. Habes itaque Christum ultro uestigia  ubique Creatoris ineuntem, tam in permittendo repudio, quam in prohibendo. Habes etiam nuptiarum quoquo uelis prospectorem, quas nec separari uult, prohibendo repudium, nec cum macula haberi, tunc permittendo diuortium. Erubesce non coniungens, quos tuus quoque Christus coniunxit. Erubesce etiam disiungens sine eo merito, quo disiungi uoluit et tuus Christus. Debeo nunc et illud ostendere, unde hanc sententiam deduxerit Dominus, quoue direxerit. Ita enim plenius constabit, eum non ad Moysen destruendum spectasse per repudii propositionem subito interpositam; quia nec subito interposita est, habens radicem ex eadem Ioannis mentione. Ioannes enim retundens Herodem, quod aduersus legem uxorem fratris sui defuncti duxisset, habentis filiam ex illa,  (non alias hoc permittente, imo et precipiente lege ,  quam si frater illiberis decesserit, ut a fratre ipsius et ex costa ipsius supparetur [ coniectus in carcerem fuerat, ab eodem Herode  postmodum et occisus. Facta igitur mentione Ioannis, Dominus, et utique successus exitus eius, illicitorum matrimoniorum et adulterii figuras  iaculatus est in Herodem; adulterum pronuntians etiam qui dimissam a uiro duxerit; quo magis impietatem Herodis oneraret, qui non minus morte quam repudio dimissam a uiro duxerat; et hoc fratre habente  ex illa filiam, et uel eo nomine illicite; ex libidinis, non ex legis instinctu; ac propterea propheten quoque assertorem legis occiderat. Hoc mihi disseruisse proficiet, etiam  subsequens argumentum diuitis apud inferos dolentis, et pauperis in sinu Abrahe requiescentis. Nam et illud, quantum ad Scripture superficiem, subito propositum est, quantum ad intentionem sensus, et ipsum coheret mentioni Ioannis male tractati, et suggillatui  Herodis male meritati  , utriusque exitum deformans, Herodis tormenta, et Ioannis refrigeria; ut iam audiret Herodes:  Habent illic Moysen et Prophetas, illos audiant. Sed Marcion aliorsum cogit, scilicet  utramque mercedem Creatoris, siue tormenti, siue refrigerii apud inferos, determinat  eis positam  qui Legi et Prophetis obedierint, Christi uero et Dei sui celestem definit  sinum et portum. Respondebimus, et hac ipsa scriptura reuincente oculos eius, que ab inferis  discernit Abrahe sinum pauperi. Aliud enim inferi, ut puto, aliud quoque Abrahe sinus.  Nam et magnum ait intercedere  regiones istas profundum, et transitum utrinque prohibere. Sed nec alleuasset diues oculos, et quidem de longinquo, nisi in superiora, et de altitudinis longinquo, per immensam illam distantiam sublimitatis et profunditatis. Unde apparet sapienti cuique, qui aliquando Elysios audierit, esse aliquam localem determinationem, que sinus dicta sit Abrahe, ad recipiendas animas filiorum eius, etiam ex nationibus, patris scilicet multarum nationum in Abrahe censum  deputandarum, et ex eadem fide, qua et Abraham Deo credidit, nullo sub iugo legis, nec in signo circumcisionis. Eam itaque regionem, sinum dico Abrahe, etsi non celestem, sublimiorem tamen inferis, interim refrigerium prebituram animabus iustorum, donec consummatio rerum resurrectionem omnium plenitudine mercedis expungat; tunc apparitura celesti promissione quam Marcion suo  uindicat, quasi non a Creatore promulgatam. Ad quam ascensum suum Christus edificat in celum, secundum Amos ; utique  suis, ubi est locus eternus, de quo Isaias : Quis annuntiabit uobis locum eternum, nisi scilicet Christus incedens in iustitia, loquens uiam rectam, odio babens iniustitiam et iniquitatem? Quod si eternus locus repromittitur, et ascensus in celum edificatur a Creatore, promittente etiam semen Abrahe uelut stellas celi futurum, utique ob celestem promissionem, salua ea promissione,  cur non capiat sinum Abrahe dici temporale aliquod animarum fidelium receptaculum, in quo iam delinietur futuri imago,  ac  candida quedam utriusque iudicii prospiciatur? Admonens quoque uos hereticos, dum in uita estis, Moysen et prophetas unum Deum predicantes Creatorem, et unum Christum predicantes eius, et utrumque iudicium,  pene et salutis eterne, apud unicum Deum positum, qui occidat et uiuificet. Imo, inquit, nostri Dei monela de celo, non Moysen et prophetas iussit audiri, sed Christum: Hunc audite. Merito. Tunc enim apostoli satis iam audierant Moysen et prophetas, qui secuti erant Christum, credendo Moysi et prophetis. Nec enim accepisset  Petrus dicere: Tu es Christus, antequam audiuisset et credidisset Moysi et prophetis, a quibus solis adhuc Christus annuntiabatur. Hec igitur fides eorum meruerat, ut etiam uoce celesti confirmaretur, iubente illum audiri, quem ergo agnouerant, euangelizantem pacem, euangelizantem bona, annuntiantem locum eternum, edificantem illis ascensum suum in celum . Apud inferos autem de eis dictum est;  Habent illic Moysen et prophetas, audiant illos ; qui non credebant, uel qui nec omnino sic credebant esse post mortem superbie diuitiarum, et glorie deliciarum supplicia annuntiata a Moyse et prophetis: decreta autem ab eo Deo, qui  de thronis deponit dynastas, et de sterculinis  eleuat inopes. Ita cum utrinque pronuntiationis diuersitas competat Creatori, non erit diuinitatum statuenda distantia, sed ipsarum materiarum.



CAPUT XXXu.

Conuersus ibidem ad discipulos , ue dicit auctori scandalorum: expedisse  ei si natus non fuisset, aut si molino saxo ad collum deligato precipitatus esset in profundum, quam unum ex illis modicis, utique discipulis eius, scandalizasset.  Aestima quale supplicium comminetur illi  . Nec enim alius ulciscetur scandalum discipulorum eius. Agnosce igitur et iudicem, et illo affectu pronuntiantem de cura suorum, quo et Creator retro  : Qui tetigerit uos, ac si pupillam oculi mei tangat. Idem sensus eiusdem est: peccantem fratrem iubet corripi; quod qui non fecerit, utique deliquit, aut ex odio uolens fratrem in delicto perseuerare, aut ex acceptione persone, parcens ei; habens Liuiticum : Non odies fratrem tuum in animo tuo, traductione traducens  proximum tuum; utique et fratrem; et non sumes propter illum delictum. Nec mirum si ita docet, qui pecora quoque fratris tui, si errantia in uia inueneris, prohibet despicias , quo minus ea reducas fratri tuo  ; nedum ipsum sibi. Sed et ueniam des fratri in te delinquenti iubet, etiam septies. Parum plane. Plus est enim apud Creatorem, qui nec modum statuit, in infinitum pronuntians : Fratris malitie memor ne sis; Nec  petenti eam prestes mandat, sed et non petenti. Non enim dones offensam uult, sed obliuiscaris. Lex leprosorum  quante sit interpretationis erga species ipsius uitii, et inspectationis summi sacerdotis, nostrum erit scire; Marcionis, morositatem legis opponere, ut et hic Christum emulum eius affirmet preuenientem solemnia legis etiam in curatione decem leprosorum, quos tantummodo ire iussos ut se ostenderent sacerdotibus , in itinere purgauit, sine tactu iam et sine uerbo, tacita potestate, et sola uoluntate; quasi necesse sit, semel remediatore languorum et uitiorum annuntiato Christo, et de effectibus probato, de qualitatibus curationum retractari: aut Creatorem in Christo ad legem prouocari: si  quid aliter quam lege distinxit, ipse perfecit: cum aliter utique Dominus  per semetipsum operetur, siue per Filium, aliter per prophetas famulos suos maxime  documenta uirtutis et potestatis; que ut clariora et ualidiora, qua propria, distare a uicariis fas est. Sed eiusmodi et alibi iam dicta sunt, in documento superiore. Nunc etsi prefatus est, multos tunc fuisse leprosos apud Isrelem in diebus Helisei prophete, et neminem eorum purgatum nisi Naaman Syrum : non utique  numerus faciet ad differentiam deorum, in destructionem Creatoris, unum remediantis, et prelationem eius qui decem emundarit. Quis enim dubitabit plures potuisse curari ab eo, qui unum curasset, quam ab illo decem, qui numquam retro unum? Sed hac cum maxime  pronuntiatione diffidentiam Isrelis uel superbiam pulsat; quod cum multi essent illic leprosi, et prophetes non deesset, etiam edito documento, nemo decucurrisset ad Deum operantem in prophetis. Igitur,  quoniam ipse erat authenticus pontifex Dei Patris, inspexit illos secundum legis arcanum, significantis Christum esse uerum disceptatorem et elimatorem humanarum macularum. Sed et quod in manifesto fuit legis, precepit; Iste ostendite uos sacerdotibus. Cur, si illos ante erat emundaturus? An quasi legis illusor, ut in itinere curatis ostenderet, nichil esse legem cum ipsis sacerdotibus? Et utique uiderit, si cui tam opiniosus uidebitur Christus. Imo digniora sunt interpretanda, et fidei iustiora. Ideo illos remediatos, qua secundum legem iussi abire ad sacerdotes, obaudierant: neque enim credibile est, emeruisse medicinam a destructore legis, obseruatores legis. Sed cur pristino leproso nichil tale precepit? quia nec Eliseus Syro Naaman; et tamen non  idcirco non erat Creatoris. Satis respondi; sed qui credidit, intelligit etiam altius aliquid. Disce igitur et causas. In Samarie regionibus res agebatur, unde erat et unus interim ex leprosis. Samaria autem desciuerat ab Isrele, habens schisma illud ex decem  tribubus, quas auulsas per Achiam prophetam, collocauerat apud Samariam Ieroboam . Sed et alias semper sibi placentes erant Samaritani de montibus et puteis patrum; sicut in Euangelio Ioannis  Samaritana illa in colloquio Domini apud puteum: Ne  tu maior sis, et cetera. Et rursus: Patres nostri in isto monte adorauerunt, et uos dicitis quia Hierosolymis oportet adorare. Itaque, qui et per Amos  , ue dixerit eis,  qui confiderent  in monte Samarie; iam et  ipsam restituere dignatus, de industria, iubet ostendere se sacerdotibus, utique qui non erant, nisi ubi et templum; subiiciens Samaritam Iudeo, quoniam ex Iudeis salus Isrelite et Samarite  . Tota enim promissio tribui Iude Christus fuit; ut scirent Hierosolymis esse et sacerdotes et templum, et matricem religionis, et fontem, non puteum, salutis. Et ideo, ut uidit agnouisse illos legem  Hierosolymis expungendam, ex fide iam iustificandos sine legis ordine remediauit. Unde et unum illum solutum  ex decem, memorem diuine gratie Samariten miratus, non mandat offerre munus ex Lege; quia satis iam obtulerat, gloriam Deo reddens, hoc et Domino uolente interpretari legem. Et tamen cui Deo gratiam reddidit Samarites, quando nec Isrelites  alium Deum usque adhuc didicisset? Cui alii, quam cui omnes remediati retro a Christo? Ideo, Fides  tua te saluum fecit, audit; quia intellexerat ueram se Deo omnipotenti oblationem, gratiarum scilicet actionem, apud uerum templum et uerum pontificem eius Christum facere debere. Sed nec Pharisei possunt uideri de alterius Dei regno consuluisse Dominum, quando uenturum sit, quamdiu alius a Christo editus Deus non erat, nec ille de alterius regno respondisse, quam de cuius consulebatur. Non uenit, inquit, regnum Dei cum obseruatione; nec dicunt, Ecce hic, ecce illic; Ecce enim regnum Dei intra uos est . Quis non ita interpretabitur, intra uos est, id est in manu, in potestate uestra, si audiatis si faciatis Dei preceptum? Quod si in precepto est Dei regnum, propone igitur contra,  secundum nostras antitheses, Moysen, et una sententia est. Preceptum,  inquit , excelsum non est, nec longe a te. Non est in celo, ut dicas: Quis ascendet  in celum, et deponet  nobis illud, et auditum illud faciemus? nec ultra mare est, ut dicas: Quis transfretabit et sumet illud nobis, et auditum illud faciemus? Prope te est uerbum, in ore tuo, et in corde tuo, et in manibus tuis facere illud. Hoc erit, Non hic, nec illic; ecce enim intra uos est regnum Dei. Et ne argumentetur audacia heretica, de regno Creatoris, de quo consulebatur, non de suo respondisse eis Dominum, sequentia obsistunt. Dicens enim, Filium hominis ante multa pati, et reprobari oportere, ante aduentum suum, in quo et regnum substantialiter reuelabitur, suum ostendit et regnum de quo responderat, quod passiones et reprobationes ipsius exspectabat. Reprobari  autem habens et postea agnosci et assumi et extolli, etiam ipsum uerbum reprobari, inde decerpsit  , ubi in lapidis enigmate utraque reuelatio eius apud Dauid  canebatur; prima recusabilis, secunda honorabilis: Lapis, inquit, quem reprobauerunt edificantes, iste factus est in caput anguli. A Domino factum est hoc. uanum enim, si credidimus Deum de contumelia aut gloria scilicet alicuius predicasse, ut non  eum portenderet, quem et in lapidis, et in petre, et in montis figura  portenderet  . Sed si de suo loquitur aduentu, cur eum diebus Ne et Loth comparat tetris et atrocibus Deus et lenis et mitis? Cur admonet meminisse uxoris Loth, que preceptum Creatoris non impune contempsit, si non cum iudicio  uenit uindicandorum preceptorum suorum? Etiam si uindicat ut et ille, si iudicat me, non debuit per  eius documenta formare quem destruit, ne ille me formare uideatur. Si uero et hic non de suo loquitur aduentu, sed de iudei Christi, exspectemus etiam nunc ne quid de suo predicet, illum interim esse credentes, quem omni loco predicat.



CAPUT XXXuI.

Nam et orandi perseuerantiam et instantiam  mandans, parabolam iudicis ponit, coacti audire uiduam, instantia et perseuerantia interpellationum eius. Ergo iudicem Deum ostendit orandum, non se, si non ipse est iudex. Sed subiunxit, facturum Deum uindictam electorum suorum. Si ergo ipse erit iudex, qui et uindex. Creatorem ergo meliorem Deum probauit, quem electorum suorum clamantium ad eum die ac nocte uindicem ostendit. Et tamen, cum templum Creatoris  inducit, et duos adorantes diuersa mente describit Phariseum in superbia, Publicanum in humilitate; ideoque alterum reprobatum, alterum iustificatum descendisse ; utique docendo qua disciplina sit orandum, eum et hic orandum constituit, a quo relaturi essent eam orandi disciplinam, siue reprobatricem superbie, siue iustificatricem humilitatis. Alterius Dei nec templum, nec oratores, nec iudicium inuenio penes Christum, nisi Creatoris.  Illum iubet adorare in humilitate, ut alleuatorem humilium; non in superbia, ut destructorem superborum. Quem alium adorandum mihi ostendit? qua disciplina? qua spe? Neminem opinor. Nam et quam docuit orationem, Creatori probauimus conuenire. Aliud est si etiam adorari qua Deus optimus et ultro bonus non uult. Sed quis optimus,  nisi unus, inquit Deus? Non quasi ex duobus diis unum optimum ostenderit; sed unum esse optimum Deum solum, qui sic unus sit optimus, qua solus Deus. Et utique optimus, qui pluit super iustos et iniustos, et solem suum oriri facit super bonos et malos, sustinens et alens et iuuans etiam Marcionitas. Denique interrogatus ab illo quodam: Preceptor optime, quid faciens uitam eternam possidebo? De preceptis Creatoris an ea sciret, id est faceret, expostulauit, ad contestandum preceptis Creatoris uitam acquiri sempiternam. Cumque ille principaliora queque affirmasset obseruasse se ab adolescentia: Unum, inquit, tibi deest. Omnia quecumque habes uende, et da pauperibus, et habebis thesaurum in celo, et ueni, sequere me. Age Marcion, omnesque iam commiserones  et coodibiles eius heretici, quid audebitis dicere?  Resciditne Christus priora precepta, non occidendi, non adulterandi, non furandi, non falsum testandi, diligendi patrem et matrem? An  et illa seruauit, et quod deerat, adiecit? quamquam et hoc preceptum largitionis in egenos ubique diffusum sit in Lege et Prophetis, uti gloriosissimus ille obseruator preceptorum pecuniam multo cariorem habiturus traduceretur. Saluum est igitur et hoc in Euangelio , Non ueni dissoluere Legem et Prophetas, sed potius adimplere. Simul et cetera dubitatione liberauit, manifestando unius esse et Dei nomen et optimi, et uitam eternam, et thesaurum in celo, et semetipsum; cuius precepta supplendo et conseruauit et auxit: secundum Micheam quoque hoc loco recognoscendus, dicentem : Si annuntiauit  tibi homo quid bonum, aut quid a te Dominus exquirit, quam facere iudicium, diligere misericordiam, et paratum esse sequi Dominum Deum tuum? Et homo enim Christus annuntians quid sit bonum; scientiam legis: Precepta, inquit, scis? facere iudicium: uende, inquit, que habes; diligere  misericordiam: Et da, inquit, egenis; paratum esse ire  cum Deo  . Et ueni, inquit, sequere me. Tam distincta fuit a primordio Iudea gens per tribus et populos et familias et domos, ut nemo facile ignorari de genere potuisset,  uel de recentibus Augustianis censibus adhuc tunc fortasse pendentibus. iehsu autem Marcionis et natus non dubitaretur, qui homo uidebatur; utique qua non natus nullam potuerat generis sui in publico habuisse notitiam,  sed erat unus aliqui deputandus ex iis, qui quoquo modo ignoti habebantur. Cum  igitur pretereuntem illum cecus audisset, cur exclamauit: Iesu fili Dauid, miserere mei, nisi quia filius Dauid, id est, ex familia Dauid non temere deputabatur, per matrem et fratres, qui aliquando ex notitia utique annuntiati ei fuerant. Sed antecedentes increpabant cecum, uti taceret. Merito, quoniam quidem uociferabatur, non quia de Dauid filio mentiebatur. Aut doce increpantes illos scisse, quod iehsu non esset filius Dauid, ut idcirco silentium ceco indixisse credantur. Sed etsi doceres, facilius illos ignorasse presumeretur  , quam Dominum falsam in se predicationem sustinere potuisse. Sed patiens Dominus; non tamen confirmator erroris, imo etiam detector Creatoris; ut non prius hanc cecitatem hominis illius enubilasset, ne ultra Iesum filium Dauid existimaret.  Atquin, ne patientiam eius infamaretis,  nec  ullam rationem dissimulationis illi affingeretis, nec filium Dauid negaretis, manifestissime confirmauit ceci predicationem, et ipsa remuneratione medicine, et testimonio fidei. Fides, inquit, tua te saluum fecit. Quid uis cecum credidisse? Ab alio  Deo descendisse Iesum ad deiectionem  Creatoris? ad destructionem Legis et Prophetarum? non illum esse, qui ex radice Iesse et ex fructu lumborum Dauid destinabatur , cecorum quoque remunerator? Sed nondum puto eiusmodi tunc ceci erant, qualis Marcion, ut hec fuerit ceci illius fides, qua crediderit in uoce, Iesu fili Dauid. Qui hoc se et cognouit, et ab omnibus cognosci  uoluit, fidem hominis, etsi melius oculatam, etsi ueri luminis compotem, exteriore quoque uisione donauit,  ut et nos regulam simulque mercedem fidei disceremus. Qui uult uidere Iesum, Dauid filium credat per uirginis censum. Qui non ita credet, non audiet ab illo: Fides tua te saluum fecit. Atque ita cecus remanebit, ruens in antithesim, ruentem et ipsam antithesim. Sic enim cecus cecum deducere solet. »Nam si aliquando  Dauidem in recuperatione Sionis offenderant ceci resistentes, quominus admitteretur« , »ideo Christus ex diuerso ceco subuenit, ut hinc se ostenderet non esse filium Dauid, et ex animi diuersitate bonus cecis, quos ille iusserat cedi. Et cur fidei, et quidem praue, prestitisse se dixit?« Atquin et hoc filius Dauid, antithesim de suo retundendam.  Nam et qui Dauid offenderant, ceci: nunc uero eiusdem carnis  homo supplicem se obtulerat filio Dauid, idcirco ei satisfacienti quodammodo placatus filius Dauid, restituit lumina cum testimonio fidei, qua hoc ipsum crediderat, exorandum sibi esse filium Dauid. Et tamen Dauid audacia hominum puto offenderat, non ualetudo.



CAPUT XXXuII.

Consequitur  et Zachei domus salutem. Quo merito? Numquid uel ille crediderat Christum a Marcione uenisse? Atquin adhuc in auribus erat omnium uox illa ceci, Miserere mei, Iesu fili Dauid; et omnis populus laudes referebat Deo, non Marcionis, sed Dauid. Enimuero Zacheus etsi allophylus fortasse, tamen aliqua notitia Scripturarum ex commercio iudaico afflatus; plus est autem  , et ignoras  Isaiam  precepta eius impleuerat.  Confringito, inquit, panem tuum esurienti; et non habentes tectum, in domum tuam inducito; hoc cum maxime agebat, exceptum domo sua pascens Dominum. Et nudum si uideris, contegito; hoc cum maxime promittebat, in omnia misericordie opera dimidium substantie offerens;  dissoluens uiolentiorum contractuum obnexus  , et dimittens conflictatos in laxamentum, et omnem conscriptionem iniquam dissipans, dicendo: Et si cui quid per calumniam eripui, quadruplum reddo. Itaque Dominus: Hodie, inquit, salus huic domui. Testimonium dixit, salutaria esse que preceperat prophetes Creatoris. Cum uero dicit: uenit enim Filius hominis saluum facere quod periit  , iam non contendo eum uenisse ut saluum faceret quod perierat, cuius fuerat, et cui perierat quod  saluum uenerat facere; sed in alterius questionis gradum dirigo. De homine agi nulla dubitatio est. Hic cum ex duabus substantiis constet, ex corpore et anima, querendum est ex qua substantie specie periisse uideatur. Si ex corpore, ergo corpus perierat, anima non. Quod perierat, saluum facit filius hominis: habet igitur et caro salutem. Si et anima perierat, anime perditio saluti destinatur: caro que non periit, salua est. Si totus homo perierat ex utraque substantia, totus homo saluus fiat necesse est; et elisa est sententia hereticorum negantium carnis salutem. Iam et Christus Creatoris confirmatur, qui secundum Creatorem totius hominis salutem  pollicebatur. Seruorum quoque parabola, qui secundum rationem fenerate pecunie dominice diiudicantur,  iudicem ostendit Deum, etiam ex parte seueritatis, non tantum honorantem, uerum et auferentem quod quis uideatur habuisse. Aut si et hic Creatorem finxerit austerum tollentem quod non posuerit, et metentem quod non seuerit: hic quoque me ille instruit, cuius pecuniam ut fenerem edocet.



CAPUT XXXuIII.

Sciebat Christus baptisma Ioannis  unde esset, et cur quasi nesciens interrogabat. Sciebat non responsuros sibi Phariseos, et cur frustra interrogabat. An ut ex ore ipsorum iudicaret illos, uel ex corde? Refer ergo et hec ad excusationem Creatoris, et ad comparationem Christi; et considera iam quid secuturum esset, si quid Pharisei ad interrogationem renuntiassent. Puta illos renuntiasse humanum Ioannis baptisma, statim lapidibus elisi fuissent. Existeret  aliqui Marcion   aduersus Marcionem, qui  diceret: O Deum optimum! o Deum diuersum a Creatoris exemplis! Sciens preceps ituros homines, ipse illos in preruptum  imposuit. Sic enim et de Creatore, in arboris lege, tractatur. Sed de celis fuit baptisma Ioannis. Et quare, inquit Christus, non credidistis ei? Ergo qui credi uoluerat Ioanni, increpaturus quod non credidissent, eius erat cuius sacramentum Ioannes administrabat. Certe nolentibus renuntiare quid saperent, cum et ipse uicem opponit. Et ego non dico uobis in qua uirtute hec facio; malum pro malo reddit  . Reddite que Cesaris Cesari, et que sunt Dei Deo. Que erunt Dei? que similia sunt denario Cesaris, imago scilicet et similitudo eius. Hominem igitur reddi iubet Creatori, in cuius imagine et similitudine et nomine et materia  expressus est. Querat sibi monetam deus Marcionis. Christus denarium hominis suo Cesari iubet reddi, non alieno;  nisi quod necesse est qui suum denarium non habet. Iusta et digna prescriptio est in omni questione ad propositum interrogationis pertinere debere sensum responsionis. Ceterum, aliud consulenti, aliud respondere dementis est. Quo magis absit a Christo, quod ne homini quidem conuenit. Sadducei resurrectionis negatores, de ea habentes interrogationem, proposuerant Domino ex lege materiam mulieris, que septem fratribus ex ordine defunctis secundum preceptum legale nupsisset, cuius uiri deputanda esset in resurrectione. Hec fuit materia questionis, hec substantia consultationis. Ad hoc respondisse Christum  necesse est. Neminem timuit, ut questiones aut declinasse uideatur, aut per occasionem earum, quod alias palam non docebat subostendisse. Respondit igitur: Huius quidem eui filios nubere. uides quam pertinenter ad caussam. Quia de euo uenturo querebatur, in quo neminem nubere definiturus  , prestruxit, hic quidem nubi, ubi sit et mori; quos uero dignatus sit Deus, illius eui possessione et resurrectione a mortuis, neque nubere, neque nubi; quia nec morituri iam sint, cum similes angelorum sint  , Dei et resurrectionis filii facti. Cum igitur sensus responsionis non ad aliud sit dirigendus, quam ad propositum interrogationis; si hoc sensu responsionis,  propositum absoluitur interrogationis, non  aliud responsio Domini sapit, quam quo questio absoluitur. Habes et tempora permissarum et negatarum nuptiarum, non ex sua propria, sed ex resurrectionis questione. Habes et ipsius resurrectionis confirmationem, et totum quod  Sadducei sciscitabantur, non de alio Deo interrogantes, nec de proprio nuptiarum iure querentes. Quod si ad ea facis respondere Christum, de quibus non est consultus, negas eum de quibus interrogatus est respondere potuisse, Sadduceorum scilicet sapientia captum. Ex abundanti nunc et post prescriptionem, retractabo aduersus argumentationes coherentes. Nacti enim Scripture textum, ita in legendo decucurrerunt: Quos autem dignatus est Deus, illius eui, illius eui Deo adiungunt,  quo alium Deum faciant illius eui; cum sic legi oporteat: Quos autem dignatus est Deus, ut facta hic distinctione post Deum, ad sequentia pertineat illius eui, id est, quos dignatus sit Deus, illius eui possessione et resurrectione. Non enim de Deo, sed de statu illius eui consulebatur, cuius uxor futura esset post resurrectionem in illo euo. Sic et de ipsis nuptiis responsum subuertunt: Ut filii huius eui nubunt et nubuntur, de hominibus dictum est Creatoris, nuptias permittentis, se autem quos Deus illius eui, alter scilicet, dignatus sit resurrectione, iam et hic non nubere, quia non sint filii huius eui: quando de nuptiis illius eui consultus, non de huius, eas negauerat de quibus consulebatur. Itaque qui ipsam uim et uocis et pronuntiationis et distinctionis  exceperant, nichil aliud senserunt, quam quod ad materiam consultationis pertinebat. Atque adeo scribe: Magister, inquiunt, bene dixisti. Confirmauerat enim resurrectionem, formam eius edendo aduersus Sadduceorum opinionem. Denique testimonium eorum qui ita eum respondisse presumpserant, non recusauit. Si autem Scribe Christum filium Dauid existimabant, ipse autem Dauid Dominum eum appellat; quid hoc ad Christum?  Non Dauid errorem Scribarum obtundebat, sed honorem Christo Dauid procurabat, quem Dominum Christum  magis quam filium Dauid confirmabat; quod non congrueret destructori Creatoris. At ex nostra parte, quam conueniens  interpretatio! Nam qui olim a ceco illo filius Dauid fuerat inuocatus, quod tunc reticuit, non habens in presentia scribas, nunc ultro coram eis de industria protulit: ut se, quem cecus secundum scribarum doctrinam filium tantum Dauid predicarat, Dominum quoque eius ostenderet; remunerata quidem fide ceci, qua filium Dauid crediderat illum; pulsata uero traditione  Scribarum, qua non et Dominum eum norant. Quodcumque ad gloriam spectaret Christi  Creatoris, sic  non alius tueretur, quam Christus Creatoris.



CAPUT XXXIX.

Olim  constitit de nominum proprietate, ei illam competere  , qui prior et Christum suum in homines annuntiaret, et Iesum transnominaret.  Constabit itaque et de impudentia eius, qui multos dicat uenturos in nomine ipsius; quod non sit ipsius, si non Christus et iehsu Creatoris est, ad quem proprietas nominum pertinet; amplius, et prohibeat eos recipi, quorum et ipse par sit, ut qui proinde in nomine uenit alieno, si non ipsius erat a mendacio nominis preuenire discipulos, qui per proprietatem nominis possidebat ueritatem eius, uenient denique illi, dicentes: Ego sum Christus. Recipies eos, qui consimilem recepisti. Et hic enim in nomine suo uenit. Quid nunc quod et ipse ueniet nominum Dominus Christus et  iehsu Creatoris? Reiicies illum? Et quam iniquum, quam iniustum, et optimo Deo indignum, ut non recipias eum in nomine suo uenientem, qui alium  in nomine eius recepisti! uideamus  et que signa temporibus imponat, Bella, opinor, et regnum super regnum, et gentem super gentem, et pestem, et fames, terreque motus, et formidines, et prodigia de celo: que omnia seuero et atroci Deo congruunt  : Hec cum adiicit  etiam oportere fieri, quem se prestat, destructorem an probatorem Creatoris? cuius dispositiones confirmat impleri oportere, quas ut optimus tam tristes quam  atroces abstulisset potius quam constituisset, si non ipsius fuissent. Ante hec autem persecutiones eis predicat et passiones uenturas, in martyrium utique et in salutem. Accipe predicatum in Zacaria : Dominus, inquit, omnipotens proteget eos; et  consument illos, et lapidabunt lapidibus funde, et bibent sanguinem illorum uelut uinum, et replebunt pateras quasi altaris  ; et saluos eos faciet Dominus illo die, uelut oues, populum suum, quia  lapides sancti uolutant. Et ne putes hec in passiones predicari, que illos tot bellorum nomine ab allophylis manebant, respice ad species. Nemo in predicatione bellorum legitimis armis debellandorum, lapidationem enumerat popularibus cetibus magis et inermi tumultui familiarem. Nemo tanta in bello sanguinis flumina paterarum capacitate metitur, aut unius altaris cruentationi  adequat. Nemo oues appellat eos qui in bello armati, et ipsi et  eadem feritate certantes cadunt; sed qui in sua proprietate atque patientia dedentes, potius semetipsos quam uindicantes  trucidantur. Denique,  quia  lapides, inquit, sancti uolutant, non quia  milites pugnant. Lapides enim sunt et fundamenta, super que nos edificamur: exstructi, secundum Paulum  super fundamentum Apostolorum, qui lapides sancti oppositi omnium offensui uolutabant. Et hic igitur ipse uetat cogitari; quid responderi oporteat apud tribunalia, qui et Balaam  quod non cogitauerat, imo contra quam cogitauerat suggessit , et Moysi causato lingue tarditatem, os repromisit; et sapientiam ipsam, cui nemo resisteret, per Isaiam  demonstrauit: Hic dicet: Ego Dei sum, et clamabit in nomine Iacob, et alius inscribetur  in nomine Isrelis. Quid enim sapientius et incontradicibilius confessione simplici et exerta in  martyris nomine cum Deo inualescentis?  quod est interpretatio Isrelis. Nec mirum si is cohibuit  precogitationem, qui et ipse a Patre excepit pronuntiandi tempestiue subministrationem: Dominus mihi  dat linguam discipline, quando debeam proferre sermonem. Nisi Marcion Christum non subiectum Patri infert. A proximis quoque persecutiones et nomine ex odio utique blasphemiam predicatam, non debeo rursus ostendere. Sed per tolerantiam, inquit, saluos facietis nosmetipsos; de qua scilicet Psalmus : Tolerantia, inquit, iustorum non peribit  in finem. Quia et alibi : Honorabilis mors iustorum; ex tolerantia sine dubio,  quia et Zacarias : Corona autem erit eis qui tolerauerint. Sed ne audeas argumentari apostolos, ut alterius Dei precones, a Iudeis uexatos; memento prophetas quoque eadem a Iudeis passos, tamen non alterius Dei apostolos fuisse, quam Creatoris. Sed monstrato dehinc tempore excidii, cum cepisset uallari exercitibus Hierusalem, signa iam ultimi finis enarrat, solis et lune siderumque prodigia, et in terra angustias nationum obstupescentium uelut a sonitu maris fluctuantis pro exspectatione imminentium orbi malorum. Quod et ipse uires celorum concuti habeant, accipe Ielem : Et dabo prodigia in celo et in terra, sanguinem et ignem, et fumi uaporem. Sol conuertetur in tenebras, et in sanguinem luna, priusquam adueniat  dies magnus  et illustris Domini. Habes et Habacuc : Fluminibus disrumpetur terra; uidebunt te, et parturient populi; disperges  aquas gressu  . Dedit abyssus sonum suum; sublimitas timoris eius elata est; sol et luna constitit in suo ordine, in lucem coruscationis  tue ibunt in fulgorem; fulgur scutum tuum, in communicatione tua diminues terram, et in indignatione tua depones nationes. Conueniunt, opinor, et Domini pronuntiationes et prophetarum, de concussionibus mundi et orbis, elementorum et nationum. Post hec quid Dominus? Et tunc  uidebunt Filium hominis uenientem de celis cum plurima uirtute. Cum autem hec fient, erigetis uos, et leuabitis capita, quoniam appropinquabit  redemptio uestra. In tempore scilicet regni, de quo subiectarit  ipsa  parabola. Sic et uos cum uideritis omnia hec fieri, scitote appropinquasse regnum Dei. Hic erit dies magnus Domini et illustris, uenientis de celis filii hominis secundum Danielem : Ecce cum celi nubibus tanquam filius hominis adueniens, etc. Et data est illi regia potestas, quam in parabola postulaturus exierat relicta pecunia seruis, que feneraretur  . Et uniuerse nationes, quas promiserat ei in psalmo Pater : Postula de me, et dabo tibi gentes hereditatem tuam. Et gloria omnis seruiens illi et potestas eius eterna, que non auferetur, et regnum eius quod non corrumpetur: quia nec morientur in illo, nec nubent, sed erunt sicut angeli. De eodem aduentu filii hominis et fructu  eius apud Habacuc : Existi in salutem populi ad saluos faciendos christos tuos; erecturos scilicet se, et capita  leuaturos in tempore regni redemptos  . Igitur cum et hec, que sunt promissionum, proinde conueniant sicut et illa que sunt concussionum, ex consonantia propheticarum et dominicarum pronuntiationum, nullam hic poteris interstruere distinctionem, ut concussiones quidem referas ad Creatorem, seuitie scilicet Deum, quas nec sinere, nedum exspectare deberet Deus optimus; promissiones uero Deo optimo deputes, quas Creator ignorans illum non prophetasset. Aut si suas prophetauit, non distantes a promissionibus Christi, par erit in libertate optimo Deo; nec plus uidebitur a Christo tuo repromitti, quam a meo filio hominis. Ipsum decursum Scripture euangelice, ab interrogatione discipulorum usque ad parabolam fici, ita inuenies contextu sensus filio  hominis hinc atque illinc adherere, ut in illum compingat et tristia et leta, et concussiones et promissiones, nec possis separare ab illo alteram partem. Unius enim filii hominis aduentu constituto inter duos exitus, concussionum et promissionum, necesse est ad unum pertineant filium hominis, et incommoda nationum, et uota sanctorum: quia  ita positus est in medio, ut communis exitibus ambobus, alterum conclusurus aduentu suo, id est, incommoda nationum; alterum incipiens, id est, uota sanctorum; ut siue mei Christi concesseris aduentum filii hominis, quo mala imminentia ei deputes que aduentum eius antecedunt, cogaris etiam bona ei adscribere, que ab aduentu eius oriuntur; siue tui malueris, quo bona ei adscribas que ab aduentu eius oriuntur   , cogaris mala quoque ei deputare, que aduentum eius antecedunt. Tam enim mala coherent aduentui filii hominis antecedendo, quam et bona subsequendo. Quere igitur quem ex duobus Christis constituas in persona unius filii hominis, in quem  utraque dispositio referatur. Aut et Creatorem optimum, aut  Deum tuum asperum dedisti natura. In summa ipsius parabole considera exemplum: Adspice ficum, et arbores omnes, cum fructum protulerint, intelligunt homines estatem appropinquasse. Sic et uos, cum uidebitis hec fieri, scitote in proximo esse regnum Dei. Si enim fructificationes arbuscularum signum estiuo tempori prestant, antecedendo illud; proinde et  conflictationes orbis, signum prenotant regni, precedendo illud. Omne autem signum eius est cuius est  res, cuius est signum. Et omni rei  ab eo imponitur signum, cuius est res. Ita si conflictationes signa sunt regni, sicut fructificationes estatis; ergo et regnum Creatoris est, cuius  conflictationes deputantur, que signa sunt regni. Premiserat oportere hec fieri tam atrocia, tam dira, Deus optimus, certe a Prophetis et a Lege predicata; adeo Legem et Prophetas non destruebat, cum que predicauerant, confirmat perfici oportere. Adhuc ingerit, Non transiturum celum ac terram, nisi omnia peragantur. Quenam ista? Si que a Creatore sunt  , merito sustinebunt elementa Domini sui ordinem expungi. Si que a Deo optimo, nescio an sustineat celum et terra perfici que emulus statuit. Hoc si patietur Creator, zelotes Deus non est. Transeat age nunc terra et celum, sic enim Dominus eorum destinauit,  dum uerbum eius manet in euum: sic enim et Esaias prenuntiauit . Admoneantur et discipuli, ne quando grauentur corda eorum crapula et  ebrietate, et secularibus curis; et insistat eis repentinus dies ille, uelut laqueus; utique oblitis Deum ex plenitudine et cogitatione mundi; Moysi erit admonitio . Adeo is liberabit a laqueo diei illius, qui hanc admonitionem retro intulit. Erant et loca alia apud Hierusalem ad docendum, erant extra Hierusalem secedendum; sedenim per diem in templo docebat, ut qui per Osee predixerat : In templo meo me inuenerunt, et illic disputatum est ad eos. Ad noctem uero in eleonem  secedebat: sic enim Zacarias demonstrat : Et stabunt pedes eius in monte eleone. Erant  hore quoque auditorio competentes: diluculo conueniendum erat, quia per Esaiam cum dixisset : Dominus dat mihi linguam discipline; adiecit  : Apposuit mihi mane aurem ad audiendum.  Si hoc est prophetias dissoluere, quid erit adimplere?



CAPUT XL.

Proinde  scit et quando pati oporteret eum, cuius passionem lex figurat. Nam e  tot festis Iudeorum Pasche diem elegit  . In hoc enim sacramentum pronuntiarat Moyses : Pascha est Domini. Ideo et affectum suum ostendit: Concupiscentia concupiui Pascha edere uobiscum antequam patiar. O legis destructorem, qui concupierat etiam Pascha seruare! Nimirum ueruecina illum iudaica delectaret? An ipse erat, qui  tanquam ouis ad uictimam adduci habens, et tanquam ouis coram tondente sic os non aperturus, figuram sanguinis sui salutaris implere concupiscebat? Poterat et ab extraneo quolibet tradi; ne dicerem  et in hoc  Psalmum  expunctum: Qui mecum panem edit, leuabit in me plantam. Poterat et sine premio tradi: quanta enim opera traditoris circa eum, qui populum coram offendens, nec tradi magis potuisset quam inuadi? Sed hoc alii competisset Christo, non qui prophetias adimplebat. Scriptum est enim : Pro eo quod uenundedere  iustum. Nam et quantitatem et exitum pretii postea Iuda penitente reuocati, et in emptionem dati agri figuli, sicut in Euangelio Matthei  continetur, Hieremias  precanit: Et acceperunt triginta argentea  pretium appretiati uel honorati, et dederunt ea  in agrum figuli. Professus itaque se concupiscentia concupisse edere Pascha ut suum [indignum enim ut quid alienum concupisceret Deus],  acceptum panem, et distributum discipulis, corpus illum suum  fecit, Hoc est corpus meum dicendo,  id est, figura corporis mei. Figura autem non fuisset, nisi ueritatis esset corpus. Ceterum, uacua  res, quod est phantasma, figuram capere non posset. Aut si propterea panem corpus sibi finxit, quia corporis carebat ueritate, ergo panem debuit tradere pro nobis. Faciebat ad uanitatem Marcionis, ut panis crucifigeretur. Cur autem  panem corpus suum appellat, et non magis peponem, quem Marcion cordis loco habuit? Non intelligens ueterem fuisse istam figuram corporis Christi dicentis per Hieremiam : Aduersus me cogitauerunt cogitatum dicentes, uenite, coniiciamus lignum in panem eius; scilicet crucem in corpus eius. Itaque illuminator antiquitatum quid tunc uoluerit significasse panem, satis declarauit, corpus suum uocans panem. Sic et in calicis mentione testamentum constituens sanguine suo obsignatum, substantiam corporis confirmauit.  Nullius enim corporis sanguis potest esse, nisi carnis. Nam et si qua corporis qualitas non carnea opponetur nobis, certe sanguinem nisi carnea non habebit. Itaque consistit probatio corporis de testimonio carnis; probatio carnis, de testimonio sanguinis. Ut autem et sanguinis ueterem figuram in uino recognoscas, aderit Esaias : Quis, inquit, qui aduenit ex Edom?  rubor uestimentorum eius ex Bosor. Sic  decorus in stola uinolenta cum fortitudine? Quare rubra uestimenta tua? et indumenta sicut de foro torcularis pleno conculcato? Spiritus enim propheticus uelut iam contemplabundus Dominum ad passionem uenientem, carne scilicet uestitum, ut in ea passum, cruentum habitum carnis in uestimentorum  rubore designat, conculcate et expresse ui passionis, tanquam de  foro torcularis; quia exinde quasi cruentati homines de uini rubore descendant. Multo manifestius Genesis in benedictione Iude, ex cuius tribu carnis census Christi processurus, iam tunc Christum in Iuda delineabat  . Lauabit, inquit , in uino stolam suam, et in sanguine uue amictum suum; stolam et amictum carnem demonstrans, et uinum sanguinem. Ita et nunc sanguinem suum in uino consecrauit, qui tunc uinum in sanguine figurauit.



CAPUT XLI.

ue, ait, per quem traditur filius hominis. Ergo iam ue constat imprecationis et comminationis inclamationem intelligendam, et irato et offenso deputandam:  nisi si Iudas impune erat tantum sceleris relaturus. Aut si impune, uacat ue. Si non impune, utique ab eo puniendus, in quem scelus traditionis admisit. Porro, si sciens passus est hominem, quem ipse comitatui suo adsciuerat, in tantum scelus ruere, noli iam de Creatore circa Adam retractare, que in tuum quoque Deum retorquentur, aut ignorasse illum qui non ex prouidentia obstitit peccaturo, aut obsistere non potuisse, si ignorabat; aut noluisse, si et sciebat et poterat; atque ita malitiosum iudicandum, qui passus sit hominem suum ex delicto perire. Suadeo igitur agnoscas potius et in isto Creatorem, quam parem illi Deum optimum aduersus sententiam tuam facias.  Nam et Petrum presumptorie aliquid elocutum,  negationi potius destinando, zelotem Deum tibi ostendit. Debuit etiam osculo tradi  propheticus scilicet Christus, ut eius scilicet filius, qui labiis a populo diligebatur . Perductus in consessum, an ipse esset Christus interrogatur. De quo Christo Iudei quesissent, nisi de suo? Cur ergo non uel tunc alium eis prodidit? Ut pati posset, inquis. Id est, ut ille optimus ignorantes adhuc in scelus mergeret. Atquin et si dixisset, passurus esset. Si dixero enim, inquit, uobis, non credetis  . Porro non credituri, perseuerassent in necem eius. Et cur non magis passurus esset, si alterius Dei, ac per hoc, aduersarium Creatoris  manifestasset? Ergo non pateretur, alium se tunc quoque supersedit ostendere: ut sed quoniam  ex ore eius confessionem extorquere  cupiebant, nec confesso tamen credituri, qui eum ex operibus Scripturas adimplentibus agnouisse debuerant; ita eius fuit occultasse se, cui ultro debebatur agnitio. Et tamen adhuc eis manum porrigens: Abhinc, inquit, erit Filius hominis sedens ad dexteram uirtutis Dei. Suggerebat enim se ex Danielis  prophetia Filium hominis, et e psalmo  Dauid, sedentem ad dexteram Dei. Itaque ex isto dicto et Scripture comparatione illuminati quem se uellet intelligi: Ergo, inquiunt, tu Dei Filius es? Cuius Dei, nisi quem solum nouerant? Cuius Dei, nisi quem in psalmo meminerant dixisse filio suo: Sede ad dextram meam? Sed respondit: uos dicitis quia ego sum  . Atquin confirmauit id se esse quod illi dixerant, dum rursus  interrogant. Unde autem probabis interrogatiue, et non ipsos confirmatiue pronuntiasse: Ergo tu Filius Dei es? Ut quia oblique ostenderat se per Scripturas Filium Dei intelligendum, sic senserint  , Ergo tu Dei es Filius, quod te non uis aperte dicere; eque  ita et ille, uos dicitis, confirmatiue respondit; et adeo sic fuit pronuntiatio eius, ut perseuerauerint in eo, quod pronuntiatio sapiebat.



CAPUT XLII.

Perductum   enim illum ad Pilatum onerare ceperunt, quod se regem diceret; Christum sine dubio Dei Filium, sessurum ad Dei dexteram. Ceterum, alio eum titulo grauassent, incerti an Filium Dei se dixisset, nisi  uos dicitis sic pronuntiasset, hoc se esse quod dicerent. Pilato  quoque interroganti, Tu es Christus? proinde, Tu dicis; ne metu potestatis uiderentur amplius respondisse. Constitutus est igitur Dominus in iudicio. Et statuit in iudicio populum suum. Ipse Dominus in iudicium uenit  cum presbyteris et archontibus populi, secundum Esaiam . Atque exinde omne scriptum passionis sue impleuit. Tumultuate sunt ibidem nationes, et populi meditati sunt inania . Astiterunt reges terre, et archontes congregati sunt in unum aduersus Dominum, et aduersus Christum eius: nationes, Romani qui cum Pilato fuerant; populi, tribus Isrelis; reges, in Herode; archontes, in summis sacerdotibus. Nam et Herodi uelut munus a Pilato missus, Osee uocibus fidem reddidit; de Christo enim prophetauerat : Et uinctum eum ducent xenium regi. Delectatus est denique Herodes uiso Iesu, nec uocem ullam ab eo audiuit. Tanquam agnus enim coram tondente, sic non aperuit os suum ; quia Dominus dederat illi linguam discipline, ut sciret quomodo eum oporteret proferre sermonem . Illam scilicet linguam, quam in Psalmo  agglutinatam gutturi suo tunc probabat, non loquendo. Et Barrabas quidem nocentissimus, uita ut bonus donatur; Christus uero iustissimus, ut homicida morti expostulatur.  Sed et duo scelesti circumfiguntur illi, ut inter iniquos scilicet deputaretur. uestitum plane eius  militibus diuisum  , partim sorte concessum, Marcion abstulit, respiciens Psalmi prophetiam , Dispertiti sibi sunt uestimenta  mea, et in uestitum meum sortem miserunt. Aufer igitur et crucem ipsam. Idem tamen psalmus de eo non tacet: Foderunt manus meas et pedes meos  . Totus in illo exitus legitur: Circumdederunt me canes, synagoga maleficorum circumuallauit me. Omnes qui spectabant me, naso irridebant me. Locuti sunt labiis, et capita mouerunt. Sperauit in Deum, liberet eum. Quo iam testimonium uestimentorum habe  falsi tui predam, totus psalmus uestimenta sunt Christi. Ecce autem et elementa concutiuntur. Dominus enim patiebatur ipsorum. Ceterum, aduersario leso, celum luminibus floruisset, magis sol radiis insultasset, magis dies stetisset, libenter spectans pendentem in patibulo Christum Marcionis. Hec argumenta quoque mihi competissent, etsi non fuissent  predicata. Celum, inquit  Esaias, uestiam tenebris. Hic erit dies, de quo et Amos : Et erit illa die, dicit Dominus, occidet sol meridie , et contenebrabit super terram. Scissum est et templi uelum, angeli eruptione, derelinquentis filiam Sionis  tanquam in uinea speculam, et in cucumerario casulam. O quantum perseuerauit etiam trigesimo psalmo Christum ipsum reddere! uociferatur ad Patrem, ut et moriens ultima uoce prophetas adimpleret. Hoc dicto exspirauit. Quis? spiritus semetipsum, an caro spiritum? Sed spiritus semetipsum exspirare non potuit. Alius est qui exspirat, alius qui exspiratus. Si spiritus exspiratur, ab alio exspiretur necesse est. Quod si solus spiritus fuisset, discessisse  potius diceretur, quam exspirasse. Quis igitur exspirat spiritum, nisi caro? que et spirat, quando illum habet; et ita eum, cum amittit, exspirat. Denique, si caro non fuit  , sed phantasma carnis, phantasma autem spiritus fuit, spiritus autem semetipsum exspirauit, et exspirando discessit, sine dubio phantasma discessit, cum spiritus, qui erat phantasma, discessit, et nusquam comparuit phantasma cum spiritu. Nihil ergo remansit in ligno? nichil pependit etiam post exspirationem? nichil de Pilato postulatum? nichil de patibulo detractum? nichil sindone inuolutum? nichil sepulcro nouo conditum? Atquin non nichil. Quid igitur illud fuit? Si phantasma, adhuc ergo inerat et Christus. Si discesserat Christus, ergo abstulerat phantasma. Superest impudentie  heretice dicere, phantasma illic phantasmatis remansisse. Sed sic  et Ioseph corpus fuisse nouerat, quod tota pietate tractauit, ille Ioseph, qui non consenserat in scelere Iudeis: Beatus uir qui non abiit in consilio impiorum, et in uia peccatorum non stetit, et in cathedra pestium  non sedit; oportuerat etiam sepultorem Domini prophetari, ac iam tunc merito benedici.



CAPUT XLIII.

Sic  nec mulierum illarum officium  preterit prophetia, que ante lucem conuenerunt ad sepulcrum cum odorum paratura. De hoc enim per Osee : Ut querant, inquit, faciem meam, ante lucem uigilabunt ad me, dicentes, Eamus, et conuertamur ad Dominum, quia ipse eripuit,  et curabit nos; percussit, et miserebitur nostri; sanabit nos post biduum, in die tertia resurgemus. Quis enim  hec non credat in recogitatu mulierum illarum uolutata, inter dolorem presentis destitutionis qua percusse sibi uidebantur a Domino, et spem resurrectionis ipsius qua restitui rite arbitrabantur? Corpore autem non inuento sublata erat sepultura eius de medio, secundum Esaiam . Sed et duo ibidem angeli apparuerunt.  Tot fere laterensibus uti solebat, in duobus testibus consistens Dei Sermo.  Reuertentes quoque a sepulcro mulieres, et ab illa angelorum uisione prospiciebat Esaias ; Mulieres, inquit, uenientes a uisione, uenite ad renuntiandam scilicet Domini resurrectionem. Bene autem, quod incredulitas discipulorum perseuerabat, ut in finem usque defensio nostra consisteret, Christum Iesum non alium se discipulis  edidisse, quam prophetatum. Nam cum duo ex illis iter agerent, et Dominus eis adhesisset, non comparens quod ipse esset, etiam dissimulans de conscientia rei geste: Nos autem putabamus, inquiunt, ipsum esse redemptorem Isrelis; utique suum Christum, id est Creatoris. Adeo nec alium se ediderat illis. Ceterum, non existimarent eum Creatoris; et cum Creatoris existimaretur, non sustinuisset hanc de se existimationem, si non is esset qui existimabatur  : aut ipse erit auctor erroris, et preuaricator ueritatis aduersus Dei optimi titulum. Sed nec post resurrectionem alium se eis ostendit, quam quem  existimatum sibi dixerant. Plane inuectus est in illos: O insensati et tardi corde, in non credendo omnibus que locutus est ad uos! Que locutus non alterius  se Dei esse probat, sed eiusdem Dei  . Nam eadem et angeli ad mulieres: Rememoramini que locutus sit uobis in Galilea, dicens, quod oportet  tradi filium hominis, et crucifigi, et tertia die resurgere. Et quare oportebat, nisi quia ita a Deo Creatore scriptum? Igitur increpauit  illos, ut de sola passione scandalizatos, et ut dubios de fide resurrectionis annuntiate sibi a feminis, per que non crediderant ipsum fuisse quem existimarant. Itaque quod existimauerant, id uolens credi se, eum se confirmabat quem existimauerant, Creatoris scilicet Christum redemptorem Isrelis. De corporis autem ueritate quid potest clarius? cum hesitantibus eis ne phantasma esset, imo phantasma credentibus: Quid turbati estis, inquit, et quid cogitationes subeunt in  corda uestra? uidete manus meas et pedes, quia ego ipse sum; quoniam spiritus ossa non habet, sicut me habentem  uidetis  . Et Marcion quedam contraria sibi, illa credo industria eradere de Euangelio suo noluit, ut ex his que eradere potuit, nec erasit, illa que erasit, aut  negetur erasisse, aut merito erasisse dicatur. Nec parcit nisi eis que non aliter interpretando, quam delendo, subuertit. uult itaque sic dictum, quasi, Spiritus ossa non habet, sicut me uidetis habentem, ad spiritum referatur, sicut me uidetis habentem; id est non habentem ossa sicut et spiritus. Et que ratio tortuositatis istius? cum simpliciter pronuntiare potuisset: Quia spiritus ossa non habet, sicut me uidetis non habentem. Cur autem inspectui eorum manus et pedes suos offert, que membra ex ossibus constant, si ossa non habebat? Cur adiicit:  Et scitote quia ego sum, quem scilicet corporeum retro nouerant? Aut si phantasma erat usquequaque, cur illos phantasma credentes increpabat? Atquin adhuc eis non credentibus, propterea cibum desiderauit, ut se ostenderet etiam dentes habere. Impleuimus, ut opinor, sponsionem. Exhibuimus Iesum Christum Prophetarum doctrinis, sententiis, affectibus, sensibus, uirtutibus, passionibus, etiam resurrectione, non alium quam Creatoris. Siquidem et apostolos mittens ad predicandum uniuersis nationibus, in omnem terram exire sonum eorum, et in terminos terre uoces eorum, Psalmum adimplendo; precepit. Misereor tui, Marcion, frustra laborasti. Christus enim iehsu in Euangelio tuo, meus est  .



LIBER u.





ARGUMENTUM.


---Sicuti libro precedenti ex Euangelio B. Luce, quod sibi usurpauerat Marcion, sic nunc ex Epistolis Pauli  probat Tertullianus non alium Deum predicari ab Apostolo quam Creatoris.

C. I. Imprimis autem id uel ex eo manifestum facit, quod nulla auctoritas apostolo Paulo probetur, nisi de Instrumento ueteri Creatoris, et Actis Apostolorum, que Marcion reiiciebat.

C. II. Deinde tum per argumentum et uerba Apostoli, de Epistola ad Galatas, ex cap. I.

C. III. Item ex eiusdem Epistole cap. II et III.

C. Iu. Ex eiusdem etiam cap. Iu, u, uI.

C. u. Deinde per uerba Apostoli, de Epistola ad Corinthios prima, ex cap. I.

C. uI. Etiam ex Epistole eiusdem cap. II et III.

 C. uII. Eiusdem quoque ex cap. Iu, u, uI, uII, uIII, IX et X.

C. uIII. Item cap. XI, XII, XIII et XIu.

C. IX. Ex cap. etiam Xu priori parte.

C. X. Et ex eiusdem cap. Xu secunda parte.

C. XI. Rursum per uerba Apostoli, de Epist. II ad Corinth. ex cap. I, II et III.

C. XII. Item ex cap. u, uII, XI, XII et XIII.

C. XIII. Porro etiam per uerba Apostoli, de Epist. ad Rom. ex cap. I, II, III, u, uI et uII.

 C. XIu. Ex eiusdem etiam Epistole cap. uIII, X, XI, XII, XIII et XuI.

C. Xu. Nec minus per uerba Apostoli, de Epist.  ad Thessalonicenses.

C. XuI. Et de Epist. ad Thessalonicenses secunda.

C. XuII. Dein per uerba Apostoli, de Epist. ad Laodicenos  ex cap. I et II.

C. XuIII. Ex eiusdem etiam Epistole cap. III, Iu, u et uI.

C. XIX. Denique per uerba Apostoli de Epist. ad Colossenses.

C. XX. De Epist. ad Philippenses.

C. XXI. Postremo de Epist. ad Philemonem. PAMEL.



CAPUT PRIMUM.

Nihil sine origine, nisi Deus solus: que quantum precedit in statu omnium rerum, tantum precedat necesse est etiam in retractatu earum, ut constare  de statu possit. Quia nec habeas dispicere quid quale sit, nisi certus an sit, cum  cognoueris unde sit. Et ideo ex opusculi ordine ad hanc materiam deuolutus, apostoli quoque Pauli originem a Marcione desidero, nouus aliqui discipulus, nec ullius alterius auditor, qui nichil interim credam, nisi nichil temere credendum. Temere porro credi quodcumque sine originis agnitione creditur, quique dignissime ad sollicitudinem redigam istam inquisitionem, cum is mihi affirmatur apostolus, quem  in albo apostolorum  apud Euangelium non deprehendo. Denique audiens postea eum a Domino allectum iam in celis quiescente, quasi improuidentiam existimo, si non ante sciuit illum sibi necessarium Christus; sed iam ordinato officio apostolatus, et in sua opera dimisso, ex incursu, non ex prospectu adiiciendum existimauit; necessitate, ut ita dixerim, non uoluntate. Quamobrem, Pontice nauclere, si nunquam furtiuas merces uel illicitas  in acatos tuas recepisti; si nullum omnino onus auertisti uel adulterasti, cautior utique et fidelior in Dei rebus, edas uelim nobis quo symbolo susceperis apostolum Paulum? quis illum tituli charactere percusserit? quis transmiserit tibi? quis imposuerit, ut possis eum constanter exponere? ne illius probetur, qui omnia  apostolatus eius instrumenta protulerit. Ipse se, inquit, apostolum est professus , et quidem non ab hominibus, nec per hominem, sed per Iesum Christum.  Plane profiteri potest semetipsum quiuis. uerum professio eius alterius auctoritate conficitur: alius scribit, alius subscribit, alius obsignat, alius actis refert. Nemo sibi et professor et testis est. Preter hec utique legisti , multos uenturos qui dicant: Ego sum Christus. Si est qui se Christum mentiatur, quanto magis qui se apostolum predicet Christi? Adhuc ego in persona discipuli et inquisitoris conuersor, ut iam hinc et fidem tuam obtundam, qui unde eam probes non habes; et impudentiam suffundam, qui uindicas, et unde possis uindicare non recipis. Sit Christus,  sit  Apostolus, ut alterius dum non probantur nisi de instrumento Creatoris. Nam  mihi Paulum etiam Genesis olim repromisit. Inter illas enim figuras et propheticas super filios suos benedictiones, Iacob cum ad Beniamin direxisset  , Beniamin, inquit , lupus rapax, ad matutinum comedet adhuc, et ad uesperam dabit escam. Ex tribu enim Beniamin oriturum Paulum prouidebat, lupum rapacem, ad matutinum comedentem, id est, prima etate uastaturum pecora Domini, ut persecutorem Ecclesiarum; dehinc ad uesperam escam daturum, id est, deuergente iam etate oues Christi educaturum, ut doctorem nationum. Nam et Saulis primo asperitas insectationis erga Dauid, dehinc penitentia  et satisfactio, bona pro malis recipientis, non aliud portendebat quam Paulum in Saule, secundum tribus; et Iesum in Dauid, secundum uirginis censum. Hec figurarum sacramenta si tibi displicent, certe Acta apostolorum  hunc mihi ordinem Pauli tradiderunt, a te quoque non negandum. Inde apostolum ostendo persecutorem, non ab hominibus, neque per hominem; inde et ipsi credere inducor; inde te a defensione eius expello; nec timeo dicentem: Tu ergo negas apostolum Paulum? non blasphemo quem tueor. Nego, ut te probare compellam. Nego, ut meum esse conuincam. Aut si ad nostram fidem spectas, recipe que eam faciunt. Si ad tuam prouocas, ede que eam prestruunt. Aut proba esse, que credis; aut si non probas, quomodo  credis? Aut qualis es aduersus eum credens, a quo solo probatur esse quod credis? Habe nunc et apostolum de meo, sicut et Christum; tam meum apostolum, quam et Christum.  Iisdem et hic dimicabimus lineis, in ipso gradu prouocabimus prescriptionis, oportere scilicet et apostolum qui Creatoris negetur, imo et aduersus Creatorem proferatur, nichil docere, nichil sapere, nichil uelle secundum Creatorem, et in primis tanta constantia alium Deum edicere, quanta a lege Creatoris abrupit. Neque enim uersimile est, ut auertens a iudaismo, non pariter ostenderet in cuius Dei fidem auerteret: quia nemo transire posset a Creatore, nesciens ad quem transeundum sibi esset. Siue enim Christus iam alium Deum reuelauerat, sequebatur etiam apostoli testatio; uel  ne non eius Dei apostolus haberetur, quem Christus reuelauerat; et quia non licebat abscondi ab apostolo, qui iam reuelatus fuisset a Christo. Siue nichil tale de Deo Christus reuelauerat, tanto magis ab apostolo debuerat reuelari, qui iam non posset ab alio; non credendus sine dubio, si nec ab apostolo reuelatus. Quod idcirco prestruximus, ut iam hinc profiteamur nos proinde probaturos, nullum alium Deum ab apostolo circumlatum, sicut probauimus, nec a Christo; ex ipsis utique Epistolis Pauli, quas proinde mutilatas etiam de numero, forma iam heretici Euangelii preiudicasse debebit.



CAPUT II.

 Principalem  aduersus iudaismum epistolam  nos quoque confitemur, que Galatas docet. Amplectimur etenim omnem illam legis ueteris abolitionem, ut et ipsam de Creatoris uenientem dispositione, sicut sepe iam in isto ordine tractauimus, de predicata nouatione a prophetis Dei nostri. Quod si Creator quidem uetera cessura promisit, nouis scilicet orituris; Christus uero tempus distinctionis istius  terminum in Ioanne statuens inter utrumque ordinem, desinentium exinde ueterum et incipientium nouorum; necessarie et Apostolus in Christo post Ioannem reuelato uetera infirmat, noua uero confirmat, atque ita non alterius Dei fidem curat quam Creatoris, apud quem et uetera decessura predicabantur. Igitur et Legis destructio, et Euangelii edificatio, pro me faciunt in  ista quoque Epistola, ad eam Galatarum presumptionem pertinentes, qua presumebant Christum utputa Creatoris, salua Creatoris lege credendum: quod adhuc incredibile uideretur, legem a suo auctore deponi. Porro, si omnino alium Deum ab Apostolo audissent, ultro utique scissent abscedendum sibi esse a lege eius Dei quem reliquissent, alium secuti. Quis enim exspectaret diutius discere, quod nouam deberet sectari disciplinam, qui nouum Deum recepisset? Imo, quia eadem quidem diuinitas predicabatur in Euangelio, que semper nota fuerat in Lege, disciplina uero non eadem, hic erat totus questionis status, an lex Creatoris ab Euangelio deberet excludi in Christo Creatoris. Denique, aufer hunc statum, et uacat questio. uacante autem questione, ultro omnibus agnoscentibus  discedendum sibi esse ab ordine Creatoris per fidem Dei alterius, nulla Apostolo materia competisset, id tam presse docendi, quod ultro fides ipsa dictasset. Igitur tota intentio Epistole istius nichil aliud docet, quam Legis discessionem  uenientem de Creatoris dispositione, ut adhuc suggeremus. Si item nullius noui Dei exerit mentionem, quod nusquam magis fecisset, quam in ista materia, ut rationem scilicet ablegande Legis unica hac et sufficientissima definitione proponeret noue diuinitatis, apparet quomodo scribat: Miror uos tam cito transferri, ab eo qui uos uocauit in gratiam, ad aliud euangelium: ex conuersatione aliud, non ex religione; ex disciplina, non ex diuinitate. Quoniam quidem Euangelium Christi a Lege euocare deberet ad gratiam, non a  Creatore ad alium Deum. Nemo enim illos mouerat a Creatore, ut uiderentur sic ad aliud Euangelium transferri, quasi dum ad Creatorem transferuntur. Nam et adiiciens, quod aliud Euangelium omnino non esset, Creatoris confirmat id, quod esse defendit. Si  enim et Creator Euangelium repromittit, dicens per Esaiam : Ascende in montem excelsum, qui euangelizas Sioni; extolle uocem in ualentia tua, qui euangelizas Hierusalem. Item  ad apostolorum personam: Quam tempestiui pedes euangelizantium pacem, euangelizantium bona; utique et nationibus euangelizantium; quoniam et: In nomine eius, inquit , nationes sperabunt, Christi scilicet; cui ait: Posui te in lumen nationum. Est  autem Euangelium etiam Dei noui, quod uis, tunc ab Apostolo defensum. Iam ergo duo sunt Euangelia apud duos Deos, et mentitus erit Apostolus, dicens quod aliud omnino non est, cum sit et aliud; cum sic suum Euangelium defendere potuisset, ut potius demonstraret, non ut unum determinaret. Sed fortasse  ut fugias hinc; et ideo  , dices, subtexit: Licet angelus de celo aliter euangelizauerit, anathema sit; quia et Creatorem sciebat euangelizaturum. Rursus ergo te implicas. Hoc est enim quo astringeris. Duo enim Euangelia confirmare, non est eius qui aliud iam negarit. Tamen lucet sensus eius qui suam premisit personam. Sed et si nos aut angelus de celo aliter euangelizauerit; uerbi enim gratia dictum est. Ceterum, si nec ipse aliter euangelizaturus, utique nec angelus. Ita angelum ad hoc nominauit, quo multo magis hominibus non esset credendum, quando nec angelo, nec apostolo; non angelum ad Euangelium referret Creatoris. Exinde, decurrens ordinem conuersionis sue de persecutore in apostolum; scripturam Actorum  Apostolicorum confirmat, apud quam  ipsa etiam Epistole istius materia recognoscitur, intercessisse quosdam  , qui dicerent circumcidi oportere, et obseruandam esse Moysi legem: tunc apostolos de ista questione consultos, ex auctoritate spiritus renuntiasse, non esse imponenda onera hominibus, que patres ipsi non potuissent sustinere. Quod si et ex hoc congruunt Paulo apostolorum Acta, cur ea respuatis iam apparet, ut Deum scilicet non alium predicantia quam Creatorem, nec Christum alterius quam Creatoris, quando nec promissio Spiritus Sancti aliunde probetur exhibita, quam de instrumento Actorum. Que utique uerisimile non est, ex parte quidem Apostolo conuenire, cum ordinem eius secundum ipsius testimonium ostendunt; ex parte uero dissidere, cum diuinitatem in Christo  Creatoris annuntiant; ut predicationem quidem apostolorum omnino sit  secutus Paulus, qui formam ab eis dedocende legis accepit.



CAPUT III.

Denique , ad patrocinium Petri ceterorumque  apostolorum ascendisse Hierosolymam post annos quatuordecim, scribit, ut conferret cum illis de Euangelii sui regula, ne in uacuum tot annis cucurrisset, aut curreret; si quid scilicet citra formam illorum euangelizaret. Adeo ab illis probari, et constabiliri desiderarat  . Quod si quando uultis  iudaismi magis affines subintelligi  , cum  nec  Titum dicit circumcisum; iam incipit ostendere solam  circumcisionis questionem ex defensione adhuc Legis concussam ab eis, quos propterea falsos et superinductitios  fratres appellat, non aliud statuere pergentes quam perseuerantiam Legis, ex fide sinc dubio integra Creatoris; atque ita peruertentes Euangelium, non interpolatione Scripture  , qua Christum Creatoris effingerent, sed retentione  ueteris discipline, ne legem Creatoris excluderent. Ergo, Propter superinductitios, inquit, falsos fratres, qui subintrauerant ad speculandam libertatem nostram, quam habemus in Christo, ut nos subigerent seruituti, nec ad horam cessimus subiectioni. Intendamus enim et sensui ipsi, et causse eius, et apparebit uitiatio scripture, cum premittit: Sed nec Titus, qui mecum erat, cum esset grecus, coactus est circumcidi: dehinc subiungit: propter superinductitios falsos fratres, et reliqua: contrarii utique facti incipit reddere rationem, osteadens propter quid fecerit; quod nec fecisset, nec ostendisset, si illud propter quod fecit, non accidisset. Denique, dicas uelim, si subintroissent falsi illi fratres ad speculandam libertatem eorum, cessissent subiectioni? non opinor. Ergo cesserunt,  quia fuerunt  propter quos cederetur, hoc enim rudi fidei et adhuc de legis obseruatione suspense competebat, ipso quoque apostolo, ne in uacuum cucurrisset aut curreret, suspecto. Itaque frustrandi erant falsi fratres, speculantes libertatem christianam, ne ante eam in serui utem abducerent iudaismi, quam Paulus sciret se non in uacuum cucurrisse, quam dexteras ei darent antecessores, quam ex censu eorum in nationes predicandi munus subiret  . Necessario igitur cessit ad tempus. Sic ei ratio constat, Timotheum circumcidendi, et rasos introducendi in templum, que in Actis  edicuntur, adeo uera, ut Apostolo consonent profitenti : Factum se Iudeis iudeum, ut Iudeos lucrifaceret, et sub Lege agentem, propter  eos qui sub Lege agerent: sic et propter superinductitios  illos, et omnibus nouissime omnia factum,  ut omnes lucraretur. Si hec quoque intelligi ex hoc postulant, id quoque nemo dubitauit  , eius Dei et Christi predicatorem Paulum, cuius legem, quamuis excludens, interim tamen pro temporibus admiserat, statim amoliendam si nouum Deum protulisset. Bene igitur quod et dexteras Paulo dederunt Petrus et Iacobus et Ioannes; et de officii distributione pepigerunt, ut Paulus in nationes, illi in circumcisionem; tantum ut meminissent egenorum, et hoc secundum legem Creatoris, pauperes et egenos fouentis, sicut in Euangelii uestri retractatu probatum est. Adeo constat de Lege sola fuisse questionem, dum ostenditur quid ex Lege custodiri conuenerit.  Sed reprehendit Petrum, non recto pede incedentem ad Euangelii ueritatem. Plane reprehendit; non ob aliud  tamen, quam ob inconstantiam uictus, quem pro personarum qualitate uariabat, timens eos qui erant ex circumcisione; non ob aliquam diuinitatis peruersitatem, de qua et aliis in faciem restitisset, qui de minore caussa conuersationis ambigue Petro ipsi non pepercit. Sed quomodo Marcionite uolunt credi? De cetero pergat Apostolus, negans ex operibus Legis iustificari hominem, sed ex fide, eiusdem tamen Dei, cuius et Lex. Nec enim laborasset fidem a lege discernere, quam diuersitas ultro ipsius diuinitatis discreuisset, si fuisset. Merito non reedificabat que destruxit. Destrui autem Lex habuit, ex quo uox Ioannis clamauit  in eremo: Parate uias Domini; ut fierent riui et colles et montes repleti et humiliati, et tortuosa et aspera in rectitudinem et in campos, id est,  Legis difficultates in Euangelii facilitates. Meminerat iam et Psalmi  esse tempus: Disrumpamus a nobis uincula eorum, et abiiciamus a nobis iugum ipsorum: Ex quo tumultuate sunt gentes, et populi meditati sunt inania, astiterunt reges terre, et magistratus congregati sunt in unum aduersus Dominum et aduersus Christum ipsius; ut iam ex fidei libertate iustificetur homo, non ex legis seruitute: Quia  iustus ex fide uiuit. Quod si prophetes Habacuc  prenuntiauit, habes et apostolum Prophetas confirmantem, sicut et Christus. Eius ergo Dei erit fides in qua uiuet iustus; cuius et lex, in qua non iustificatur operarius. Proinde, si in lege maledictio est, in fide uero benedictio; utrumque habes propositum apud Creatorem: Ecce posui, inquit , ante  te maledictionem et benedictionem. Non potest distantiam uindicare; que etsi rerum est, non ideo auctorum;  que ab uno auctore proponitur. Cur autem Christus factus sit pro nobis maledictio, ipso Apostolo edocente manifestum est, quam nobiscum faciat, id est, secundum fidem Creatoris. Neque enim quia Creator pronuntiauit: Maledictus omnis in ligno suspensus; ideo uidebitur alterius Dei esse Christus, et idcirco a Creatore iam tunc in lege maledictus. Et quomodo premaledixisset eum Creator, quem ignorat? Cur autem non magis competat Creatori, Filium suum dedisse maledictioni sue, quam illi Deo tuo subdidisse maledictioni, et quidem pro homine alieno? Denique, si atrox uidetur hoc in Creatore circa Filium, proinde tuo in Deo. Si uero rationale et in tuo, proinde et in meo, et magis in meo. Facilius enim crederetur, eius esse per maledictionem Christi benedictionem  prospexisse homini, qui et maledictionem aliquando et benedictionem proposuerit ante hominem, quam qui neutrum unquam sit apud te professus. Accepimus igitur benedictionem spiritalem per fidem, inquit, ex qua scilicet uiuet iustus secundum Creatorem. Hoc est ergo quod dico, eius Dei fidem esse, cuius est forma gratie fidei. Sed et cum adiicit: Omnes enim filii estis fidei, ostenditur  quid supra heretica industria eraserit; mentionem scilicet Abrahe, qua nos Apostolus filios Abrahe per fidem affirmat, secundum quam mentionem hic quoque filios fidei notauit. Ceterum, quomodo filii fidei? et cuius fidei, si non Abrahe! Si enim Abraham Deo credidit, et deputatum  est iustitie, atque exinde pater multarum nationum meruit nuncupari; nos  autem credendo Deo magis, proinde iustificamur, sicut Abraham; et uitam proinde consequimur, sicut iustus ex fide uiuit; sic fit ut et supra, filios nos Abrahe pronuntiarit, qua patris fidei, et hic filios fidei, per quam Abraham pater nationum fuerat repromissus. Ipsum quod fidem a circumcisione reuocabat, nonne Abrahe filios constituere querebat, qui in carnis integritate crediderat? Denique, alterius Dei fides, ad formam Dei alterius non potest admitti, ut credentes iustitie deputet, ut iustos uiuere faciat, ut nationes filios fidei dicat: totum hoc eius  est, apud quem ante iam notum est sub eadem Abrahe mentione, dum ipso sensu reuincatur.



CAPUT Iu.

Adhuc, inquit , secundum  hominem dico, dum essemus paruuli, sub elementis mundi eramus positi, ad deseruiendum eis. Atquin non  est hoc humanitus dictum: non enim exemplum est, sed ueritas. Quis enim paruulus, utique sensu, quod sunt nationes, non elementis subiectus est mundi, que pro Deo suspicit  ? Illud autem facit  , quod cum secundum hominem dixisset, tamen testamentum hominis nemo spernit aut superordinat. Exemplo enim humani testamenti permanentis, diuinum tuebatur. Abrahe dicte sunt promissiones, et semini eius. Non dixit, seminibus, quasi pluribus; sed semini, tanquam uni, quod Christus est. Erubescat spongia Marcionis, nisi quod ex abundanti retracto que abstulit, cum ualidius sit illum ex his reuinci que seruauit. Cum autem euenit impleri tempus, misit Deus Filium suum; utique is, qui etiam ipsorum temporum Deus est, quibus seculum constat; qui signa  quoque temporum ordinauit, soles, et lunas, et sidera, et stellas; qui Filii denique sui reuelationem in extremitatem temporum et disposuit et predicauit : In nouissimis diebus erit manifestus mons Domini, et : In nouissimis diebus effundam de spiritu meo in omnem carnem, secundum Ioclem. Ipsius erat sustinuisse tempus impleri, cuius erat etiam finis temporis sicut initium. Ceterum Deus ille otiosus, nec operationis, nec predicationis ullius, atque ita nec temporis alicuius, quid omnino egit quod efficeret tempus impleri, etiam  implendum sustineri? Si nichil, satis uanum est ut Creatoris tempora sustinuerit seruiens Creatori. Cui autem rei misit Filium suum? Ut eos qui sub lege erant, redimeret: hoc est, ut efficeret  tortuosa   in uiam rectam, et aspera in uias lenes  , secundum Esaiam; ut uetera transirent, et noua orirentur; Lex noua ex Sion, et sermo Domini ex Hierusalem : et ut adoptionem filiorum acciperemus, utique nationes, que filii non eramus. Et ipse enim lux erit nationum, et in nomine eius nationes sperabunt.  Itaque, ut certum esset nos filios Dei esse, misit Spiritum suum in corda nostra, clamantem, Abba, Pater. In nouissimis enim, inquit , diebus effundam de meo Spiritu in omnem carnem. Cuius gratie, nisi cuius et promissio gratie? quis Pater, nisi qui et factor? Post has itaque diuitias, non erat reuertendum ad infirma et mendica elementa. Elementa autem apud Romanos quoque etiam prime littere solent dici. Non ergo per mundialium elementorum derogationem  a Deo eorum auertere cupiebat; etsi dicendo supra: Si ergo his qui non natura sunt Dei seruitis; physice,  id est, naturalis superstitionis elementa pro Deo habentis sugillabat  errorem, nec sic tamen elementorum Deum taxans. Sed que uelit intelligi elementa, primas scilicet litteras legis, ipse declarat: Dies obseruatis, et menses, et tempora, et annos, et sabbata, ut opinor, et  cenas puras, et ieiunia et dies magnos. Cessare enim ab his quoque sicut et circumcisione oportebat ex decretis Creatoris, qui et per Esaiam : Neomenias uestras et sabbata et diem magnum non sustinebo: ieiunium et ferias et ceremonias uestras odit anima mea; et per Amos : Odi, reieci ceremonias uestras, et non odorabor  in frequentiis uestris. Item per Osee : Auertam uniuersas iucunditates eius, et ceremonias eius, et sabbata, et neomenias eius, et omnes frequentias eius.  Que ipse constituerat, inquis, erasit? Magis quam alius: aut  si alius, ergo ille adiuuit sententiam Creatoris, auferens que et ille damnauerat. Sed non huius loci questio, cur leges suas Creator infregerit. Sufficit quod infracturum probauimus, ut confirmetur nichil Apostolum aduersus Creatorem determinasse, cum et ipsa amolitio  Legis a Creatore sit. Sed ut  furibus solet aliquid excidere de preda in indicium, ita credo et Marcionem nouissimam Abrahe mentionem dereliquisse, nullam magis auferendam, etsi ex parte conuertit  . Si enim Abraham duos liberos habuit, unum ex ancilla, et alium ex libera: sed qui  ex ancilla, carnaliter natus est; qui uero ex libera, per  repromissionem; que sunt allegorica, id est, aliud portendentia: hec sunt enim duo testamenta, siue due ostensiones, sicut inuenimus interpretatum: unum a monte Sina, in synagogam Iudeorum, secundum legem, generans in seruitutem; aliud  super omnem principatum, generans uim, dominationem, et omne nomen quod nominatur, non tantum in hoc euo, sed in futuro; que est mater nostra, in quam repromisimus sanctam Ecclesiam; ideoque adiicit: Propter quod, fratres, non sumus ancille filii, sed libere. Utique manifestauit et christianismi generositatem in filio Abrahe ex libera nato allegorie habere sacramentum, sicut et iudaismi seruitutem legalem in filio ancille; atque ita eius Dei esse utramque dispositionem, apud quem inuenimus utriusque dispositionis  delineationem  . Ipsum quod ait, Qua libertate Christus nos manumisit, nonne eum constituit manumissorem, qui fuit Dominus?  Alienos enim seruos ne Galba quidem  manumisit, facilius liberos soluturus. Ab eo igitur prestabitur libertas, apud quem fuit seruitus legis. Et merito.  Non decebat manumissos rursus iugo seruitutis, id est, legis adstringi, iam Psalmo  adimpleto: Dirumpamus uincula eorum, et abiiciamus a nobis iugum ipsorum; postquam archontes congregati sunt in unum aduersus Dominum, et aduersus Christum ipsius. De seruitute igitur exemptos, ipsam seruitutis notam  eradere perseuerabat, circumcisionem; ex predicationis  scilicet prophetice auctoritate; memor dictum per Hieremiam : Et circumcidimini preputia  cordis uestri. Quia et Moyses : Circumcidetis duricordiam uestram, id est, non carnem. Denique, si circumcisione ab alio Deo ueniens excludebat, cur etiam preputiationem negat quidquam ualere in Christo, sicut et circumcisionem? preferre enim debebat emulam eius, quam expugnabat, si ab emulo circumcisionis Deo esset. Porro, quia et circumcisio et preputiatio uni Deo deputabantur, ideo utraque in Christo uacabat, propter fidei prelationem; illius fidei, de qua erat scriptum : Et in nomine eius nationes credent; illius fidei, quam dicendo per dilectionem perfici, sic quoque Creatoris ostendit. Siue enim dilectionem  dicit que in Deum, et hoc Creatoris est : Diliges Deum ex toto corde tuo, et ex tota anima tua, et ex totis uiribus tuis; siue que in proximum: et proximum tuum tanquam te, Creatoris est. Qui autem turbat uos, iudicium feret. A quo Deo? Ab optimo? Sed ille non iudicat. A Creatore? Sed nec ille damnabit assertorem circumcisionis. Quod si non erit alius qui iudicet nisi Creator, iam ergo non damnabit Legis defensores, nisi qui ipse eam cessare constituit. Quid nunc, si et confirmat illam ex parte qua debet? Tota enim, inquit, Lex in  uobis adimpleta est: Diliges proximum tuum tanquam te. Aut si sic uult intelligi, Adimpleta est, quasi iam non adimplenda, ergo non uult ut diligam proximum tanquam me, ut et hoc cum lege cessauerit; sed perseuerandum  erit semper in isto precepto. Ergo lex Creatoris etiam ab aduersario probata est; nec dispendium, sed compendium ab eo consecuta est, redacta summa in unum iam preceptum. Sed nec hoc alii magis competit, quam auctori. Atque adeo cum dicit: Onera uestra inuicem sustinete, et sic adimplebitis legem Christi; si hoc non potest fieri, nisi quis diligat proximum suum  tanquam se, apparet, Diliges proximum tuum  tanquam te, per quod auditur: Inuicem onera uestra portate, Christi esse legem, que sit Creatoris: atque ita Christum Creatoris esse, dum Christi est lex Creatoris. Erratis, Deus non deridetur. Atquin derideri potest Deus Marcionis, qui nec irasci nouit, nec ulcisci. Quod enim seminauerit  homo, hoc et metet. Ergo retributionis  et iudicii Deus intentat. Bonum autem facientes non fatigemur; et: Dum habemus tempus, operemur  bonum. Nega Creatorem bonum facere precipisse, et diuersa doctrina sit diuerse diuinitatis. Porro, si retributionem predicat, ab eodem erit et corruptionis messis et uite. Tempore autem suo metemus; quia et Ecclesiastes  , Tempus, inquit , erit omni rei. Sed et mihi famulo Creatoris mundus crucifixus est; non tamen Deus mundi; et ego mundo, non tamen Deo mundi. Mundum enim, quantum ad conuersationem eius posuit cui renuntiando mutuo transfigimur, et inuicem morimur, persecutores uocat Christi; cum uero adiicit,  Stigmata Christi in corpore suo gestare se , iam non putatiuam , sed ueram et solidam carnem professus est Christi, cuius stigmata corporalia ostendit.



CAPUT u.


Prestructio superioris Epistole ita duxit, ut de titulo eius non retractauerim, certus et alibi retractari eum posse; communem scilicet, et eumdem in Epistolis omnibus: quod non utique salutem prescribit eis quibus scribit, sed gratiam et pacem. Non dico quid illi cum iudaico adhuc more, destructori iudaismi; nam et hodie Iudei in pacis nomine appellant, et retro in Scripturis sic salutabant. Sed intelligo illum defendisse officio suo predicationem Creatoris : Quam maturi pedes euangelizantium bona, euangelizantium pacem! Euangelizator enim bonorum, id est, gratie Dei, paci eam preferendam sciebat. Hec cum a Deo Patre nostro, et Domino Iesu annuntians, communibus nominibus utatur, competentibus  nostro quoque sacramento, non puto dispici posse quis  Deus Pater, et Dominus iehsu predicetur, nisi ex accidentibus, cui magis competant. Primo quidem Patrem Dominum prescribo non alium agnoscendum, quam et hominis et uniuersitatis Creatorem et institutorem. Porro, Patri etiam Domini nomen accedere ob potestatem, quod et Filius per Patrem capiat. Dehinc, gratiam et pacem non solum eius esse, a quo predicabantur, sed eius qui fuerit offensus. Nec gratia enim fit nisi offense; nec pax, nisi belli: et populus autem per discipline transgressionem, et omne hominum genus per nature dissimulationem et deliquerat, et rebellauerat aduersus Creatorem. Deus autem Marcionis et quia  ignotus, non potuit offendi, et quia  nescit irasci.  Que ergo gratia a non offenso? que pax a non rebellato?  Ait crucem Christi stultitiam esse perituris,  uirtutem autem et sapientiam Dei, salutem consecuturis. Et ut ostenderet unde hoc eueniret, adiicit  : Scriptum est enim: Perdam sapientiam sapientium, et prudentiam prudentium irritam faciam. Si hec Creatoris sunt, et que  ad caussam crucis pertinent stultitie deputate  ; ergo et crux, et per crucem Christus ad Creatorem pertinebit, a quo predicatum est quod ad crucem pertinet. Aut si Creator, qua emulus, idcirco sapientiam abstulit, ut crux Christi, scilicet aduersarii, stultitia deputetur; et quomodo potest aliquid ad crucem Christi non sui Creator pronuntiasse, quem ignorabat cum predicabat? Sed et cur apud Dominum optimum, et profuse misericordie, alii salutem referunt, credentes crucem uirtutem et sapientiam Dei esse; alii perditionem, quibus Christi  crux stultitia reputatur, si non Creatoris est aliquam et populi et humani generis offensam detrimento sapientie atque prudentie multasse? Hoc sequentia confirmabunt, cum dicit: Nonne infatuauit Deus sapientiam mundi? Cumque et hic adiicit, quare: Quoniam in Dei sapientia non intellexit mundus per sapientiam Deum  ,  boni duxit Deus per stultitiam predicationis saluos facere credentes. Sed prius de mundo disceptabo, quatenus subtilissimi heretici hic uel maxime mundum per Dominum mundi interpretantur; nos autem hominem qui sit in mundo intelligimus ex forma simplici loquele humane, qua plerumque id quod continet, ponimus pro eo quod continetur. Circus clamauit et Forum locutum est, et Basilica fremuit; id est, qui in his locis rem egerunt.  Igitur, quia homo, non Deus mundi, in sapientia non cognouit Deum, quem cognoscere debuerat, et Iudeus in sapientia Scripturarum, et omnis gens in sapientia operum: ideo Deus idem, qui in sapientia sua non erat agnitus  , statuit sapientiam hominum stultitia repercutere, saluos faciendo credentes quosque in stultam crucis predicationem. Quoniam Iudei signa desiderant, qui iam de Deo certi esse debuerant; et Greci sapientiam querunt; qui suam scilicet, non Dei sapientiam sistunt. Ceterum, si nouus Deus predicaretur, quid deliquerant Iudei signa desiderantes quibus crederent? aut Greci sapientiam sectantes, cui magis crederent? ita et remuneratio ipsa in Iudeos et Grecos, et zelotem Deum confirmat et iudicem, qui ex retributione emula et iudice infatuauerit  sapientiam mundi. Quod si eius sunt et causse, cuius adhibentur Scripture, ergo de Deo tractans Apostolus non intellecto, de Creatore utique docet intelligendum,  etiam quod scandalum Iudeis predicat Christum, prophetiam super illo consignat Creatoris dicentis per Esaiam : Ecce posui in Sion lapidem offensionis, et petram scandali: petra autem fuit Christus, etiam Marcion seruat. Quid est autem stultum Dei sapientius hominibus, nisi crux et mors Christi? Quid infirmum Dei fortius homine, nisi natiuitas et caro Dei? Ceterum si nec natus ex uirgine Christus, nec carne constructus, ac per hoc neque crucem, neque mortem uere perpessus est, nichil in illo sit  stultum et infirmum; nec iam stulta mundi elegit Deus, ut confundat sapientiam  ; nec infirma mundi elegit Deus, ut confundat fortia; nec inhonesta et minima et contemptibilia, que non sunt, id est, que non uere sunt, ut confundat que sunt, id est, que  uere sunt. Nihil enim a Deo dispositum est  et uere modicum, et ignobile, et contemptibile, sed quod ab homine: apud Creatorem autem etiam uetera  , stultitie, et infirmitati, et inhonestati, et pusillitati, et contemptui deputari possunt. Quid stultius, quid infirmius, quam sacrificiorum cruentorum, et holocautomatum nidorosorum a Deo exactio? Quid infirmius, quam uasculorum et grabatorum  purgatio? Quid inhonestius, quam carnis iam erubescentis alia dedecoratio? Quid tam humile, quam talionis indictio? Quid tam contemptibile, quam ciborum exceptio? Totum, quod sciam, uetus Testamentum omnis hereticus irridet. Stulta enim mundi elegit Deus, ut confundat sapientiam  . Marcionis Deus nichil tale. Quia nec emulatur contraria contrariis redarguere,  ne glorietur omnis caro; ut, quemadmodum scriptum est, qui gloriatur, in Domino glorietur. In quo? utique in eo qui hoc precepit: nisi Creator precepit, ut in Deo  Marcionis glorietur.



CAPUT uI.

Igitur  per hec omnia ostendit, cuius Dei sapientiam loquatur inter perfectos: eius scilicet qui sapientiam sapientium abstulerit, et prudentiam prudentium irritam fecerit; qui infatuauerit sapientiam mundi, stulta eligens eius, et disponens in salutem. Hanc dicit sapientiam in occulto fuisse, que fuerit in stultis et in pusillis et inhonestis; que latuerit etiam sub figuris, allegoriis et enigmatibus, reuelanda postmodum in Christo, posito in lumen nationum a Creatore promittente per Esaie uocem,  patefacturum se thesauros inuisibiles et occultos. Nam ut absconderit aliquid is Deus, qui nichil egit omnino in quod aliquid abscondisse existimaretur,  satis incredibile. Ipse si esset, latere non posset, nedum aliqua eius sacramenta. Creator autem tam ipse notus, quam et sacramenta eius; palam scilicet decurrentia apud Isrel; sed de significantiis obumbrata, in quibus sapientia Dei delitescebat inter perfectos, narranda suo in tempore, proposita uero in proposito Dei ante secula. Cuius et secula, nisi Creatoris? Si enim et secula temporibus structa sunt; tempora autem diebus et mensibus et annis compinguntur; dies porro et menses, et anni solibus et lunis et sideribus Creatoris, signantur, in hoc ab eo positis:  Et erunt enim, inquit , in signa mensium et annorum: apparet et secula Creatoris esse; et omne quod ante secula propositum dicatur, non alterius esse, quam cuius et secula. Aut probet Dei  sui secula Marcion, ostendat et mundum ipsum, in quo secula deputentur, uas quodammodo temporum, et signa aliqua, uel ortum eorum  . Si nichil demonstrat, reuertor ut et illud dicam. Cur autem ante secula Creatoris proposuit gloriam nostram? posset uideri eam ante secula proposuisse, quam introductione seculi reuelasset. At cum id facit pene iam totis seculis Creatoris prodactis  , uane ante secula proposuit, et non magis intra secula, quod reuelaturus erat pene post secula. Non enim eius est festinasse in proponendo, cuius et retardasse in reuelando. Creatori autem competit utrumque, et ante secula proposuisse, et in fine seculorum reuelasse; quia et quod proposuit et reuelauit, medio spatio seculorum in figuris et enigmatibus et allegoriis preministrauit   . Sed quia subiicit de gloria nostra, quod eam nemo ex principibus huius eui scierit: ceterum, si scissent, nunquam Dominum glorie crucifixissent; argumentatur hereticus, quod principes huius eui Dominum, alterius scilicet Dei Christum, cruci confixerint, ut et hoc in ipsum recidat  Creatorem. Porro, cui supra ostendimus  , quibus modis gloria nostra a Creatore sit deputanda, preiudicatum esse debebit, eam que in occulto fuerit apud Creatorem, merito ignotam etiam ab omnibus  uirtutibus et potestatibus Creatoris; quia nec famulis liceat consilia nosse dominorum, nedum illis apostatis angelis, ipsique principi transgressionis diabolo, quo magis extraneos fuisse contenderim ob culpam ab omni conscientia dispositionum Creatoris. Sed iam nec mihi competit  principes huius eui uirtutes et potestates interpretari Creatoris, quia ignorantiam illis adscribit Apostolus:  Iesum autem et  secundum nostrum Euangelium  diabolus quoque in tentatione cognouit; et secundum commune instrumentum , spiritus nequam sciebat eum sanctum Dei esse, et Iesum uocari, et in perditionem eorum uenisse. Etiam parabola fortis illius armati, quem alius ualidior oppressit, et uasa eius occupauit , si in Creatorem accipitur apud Marcionem, iam nec ignorasse ultra potuit Creator Deum glorie, dum ab eo opprimitur; nec in crucem eum figere, aduersus quem ualere non potuit; et superest ut secundum me quidem credibile sit scientes uirtutes et potestates Creatoris Deum glorie Christum suum crucifixisse, qua desperatione et malitie redundantia serui quoque scelestissimi dominos suos interficere non dubitant. Scriptum  est enim apud me , Satanam in Iudam introisse. Secundum autem Marcionem, nec Apostolus hoc loco patitur ignorantiam adscribi uirtutibus Creatoris in glorie dominum, quia scilicet non illas uult intelligi principes huius eui. Quod si non uidetur de spiritalibus dixisse principibus, ergo de secularibus dixit; de populo principali utique non inter nationes, de ipsis archontibus eius, de rege Herode, etiam de Pilato, et quo maior principatus huius eui romana dignitas presidebat. Ita et cum destruuntur argumentationes diuerse partis, nostre expositiones edificantur. Sed uis adhuc gloriam nostram Dei tui esse, et apud eum in occulto fuisse, et quare adhuc eodem et Deus instrumento et Apostolus nititur  ? Quid illi cum sententiis Prophetarum ubique? Quis enim  cognouit sensum Domini? et quis illi consiliarius fuit? Esaias est . Quid illi etiam cum exemplis Dei nostri? Nam quod architectum se prudentem affirmat, hoc inuenimus significari depalatorem discipline diuine a Creatore, per Esaiam : Auferam enim  , inquit, a Iudea inter cetera et sapientem architectum. Et numquid  ipse tunc Paulus destinabatur, de Iudea, id est, de iudaismo, auferri habens in edificationem christianismi, positurus unicum fundamentum, quod est Christus? quia et de hoc per eumdem prophetam Creator: Ecce ego, inquit , iniicio in fundamenta Sionis lapidem pretiosum, honorabilem; et qui in eum crediderit, non confundetur. Nisi si  structorem se terreni operis Deus profitebatur, ut non de Christo suo significaret,  qui futurus esset fundamentum credentium in eum, super quod prout quisque superstruxerit, dignam scilicet  uel indignam doctrinam, si opus eius per ignem probabitur,  si merces illi per ignem rependetur, Creatoris est; quia per ignem iudicatur  uestra superedificatio, utique sui  fundamenti, id est sui Christi: nescitis quod templum Dei sitis, et in uobis inhabitet spiritus Dei? Si homo, et res, et opus, et imago, et similitudo, et caro per terram, et anima per afflatum Creatoris est; totus  ergo in alieno habitat Deus Marcionis  , si non  Creatoris sumus templum. Quod si templum Dei quis uitiauerit, uitiabitur, utique a Deo templi. Ultorem intentans, Creatorem intentabit  . Stulti estote, ut sitis sapientes. Quare? Sapientia enim huius mundi stultitia est penes Deum. Penes quem Deum? Si nichil nobis et adhuc sensuum  pristina preiudicauerunt, bene quod et  hic adstruit: Scriptum est enim: Deprehendens sapientes in nequitia illorum. Et rursus: Dominus scit cogitationes sapientium, quod sint superuacue. In totum enim prescriptum a nobis erit, nulla illum sententia uti potuisse eius Dei, quem destruere deberet, si non illi doceret. Ergo, inquit, nemo glorietur in homine. Et hoc secundum Creatoris disciplinam , Miserum hominem, qui spem habet in hominem; et , Bonum est fidere in Deo, quam fidere in homine  : ita et gloriariari .



CAPUT uII.

Et occulta tenebrarum ipse illuminabit, utique per Christum, qui Christum  illuminationem repromisit ; se quoque lucernam pronuntiauit,  scrutantem corda et renes . Ab illo erit et laus unicuique, a quo et contrarium laudis ut a iudice. Certe, inquis  , uel hic mundum Deum mundi interpretatur, dicendo: Spectaculum facti sumus mundo, et angelis, et hominibus. Quia  si mundum homines mundi significasset, non etiam homines postmodum nominasset. Imo ne ita argumentareris, prouidentia Spiritus Sancti demonstrauit quidnam  dixisset, Spectaculum facti sumus mundo; dum angelis qui mundum ministrant, et hominibus quibus ministrant. uerebatur nimirum tante constantie uir, ne dicam Spiritus Sanctus, presertim ad filios scribens, quos in Euangelio generauerat, libere Deum mundi nominare, aduersus quem, nisi exerte, non posset uideri predicare.  Non defendo secundum legem Creatoris displicuisse  illum, qui mulierem patris sui habuit, communis et publice religionis secutus sit disciplinam. Sed cum eum damnat dedendum Satane, damnatoris Dei preco est. uiderit et quomodo dixerit in interitum carnis, ut spiritus saluus sit in die Domini, dum et de carnis interitu, et de salute spiritus iudicarit; et auferri iubens malum de medio, Creatoris frequentissimam sententiam commemorauerit. Expurgate uetus fermentum, ut sitis noua conspersio sicut estis azymi. Ergo azymi figure erant nostre apud Creatorem. Sic et pascha nostrum immolatus est Christus. Quare pascha Christus, si non pascha figura Christi, per similitudinem sanguinis salutaris, et pecoris Christi? Quid nobis et Christo imagines induit  solemnium Creatoris, si non erant nostre? Auertens autem nos  a fornicatione, manifestat carnis resurrectionem. Corpus, inquit, non fornicationi, sed Domino, et Dominus corpori; ut templum Deo, et Deus templo. Templum ergo Deo peribit, et Deus templo. Atquin uides, Qui Dominum suscitauit, et nos suscitabit, in corpore quoque suscitabit; quia corpus Domino, et Dominus corpori. Et bene quod aggerat: Nescitis corpora uestra membra esse Christi? Quid dicet hereticus? Membra Christi non resurgent, que nostra iam non sunt?  Empti enim sumus pretio  magno. Plane nullo, si phantasma fuit Christus, nec habuit ullam substantiam corporis, quam pro nostris corporibus dependeret. Ergo  Christus habuit quo nos redimeret; et si aliquo magno redemit hec corpora, in que eadem committenda  fornicatio  non erit, ut in membra iam Christi, non nostra: utique sibi salua prestabit, que magno comparauit. Iam nunc quomodo honorabimus? quomodo tollemus Deum in corpore perituro? Sequitur de nuptiis congredi, quas Marcion constantior Apostolo prohibet. Etenim Apostolus, etsi bonum continentie prefert, tamen coniugium et contrahi permittit, et usui esse, et magis retineri quam disiungi suadet. Plane Christus uetat  diuortium, Moyses uero permittit. Marcio totum concubitum auferens fidelibus  repudium ante nupte  iubens, cuius sententiam sequitur, Moysi an Christi? Atquin et Christi Apostolus  , cum precipit mulierem a uiro non discedere, aut si discesserit, manere innuptam, aut reconciliari  uiro; et repudium permisit, quod non in totum  prohibuit, et matrimonium confirmauit, quod primo uetuit disiungi, et si forte disiunctum, uoluit reformari. Sed et continentie quas ait caussas? Quia tempus in collecto est. Putaueram, quia Deus alius in Christo; et tamen a quo est collectio temporis, ab eo erit et quod collectioni temporis congruit. Nemo alieno tempori consulit. Pusillum Deum adfirmas tuum, Marcion, quem in aliquo coangustat tempus Creatoris. Certe prescribens, Tantum in Domino esse nubendum; ne qui fidelis ethnicum matrimonium contrahat, legem tuetur Creatoris, allophylorum nuptias ubique prohibentis. Sed, etsi sunt, qui dicuntur Dei, siue in celis, siue in terris; apparet quomodo dixerit, non quasi  uere sint  , qui dicantur quando non sint: de idolis enim cepit, de idolothytis  disputaturus: Scimus quod idolum nichil sit. Creatorem autem et Marcion Deum non negat; ergo non potest uideri Apostolus Creatorem quoque inter eos posuisse, qui dii dicantur, et tamen non sint; quando etsi fuissent, nobis tamen unus esset Deus Pater ex quo omnia  . Ex quo omnia nobis, nisi cuius omnia? Quenam ista? Habes in preteritis: Omnia uestra sunt, siue Paulus, siue Apollo, siue Cephas, siue mundus, siue uita, siue mors, siue presentia, siue futura. Adeo omnium Deum Creatorem facit, a quo et mundus, et uita, et mors; que alterius Dei esse non possunt. Ab eo igitur inter omnia et Christus. Ex labore suo unumquemque docens uiuere oportere  , satis exempla premiserat militum, pastorum, rusticorum; sed diuina illi auctoritas deerat. Legem igitur  opponit Creatoris ingratis  , quam destruebat: sui enim Dei nullam talem habebat. Boui, inquit, terenti os non obligabis; et adiicit: Nunquid de bobus pertinet ad Dominum? etiam et  bobus propter homines benignum? Propter nos enim scriptum est, inquit. Ergo et legem allegoricam secundum nos probauit, et de Euangelio uiuentibus patrocinantem; ac propter hoc, non alterius esse Euangelizatores, quam cuius lex, que prospexit illis, cum dicit, Propter nos enim  scriptum est. Sed noluit uti legis potestate, quia maluit gratis laborare. Hoc ad gloriam suam retulit, quam negauit quemquam euacuaturum, non ad Legis destructionem, qua alium probauit usurum. Ecce autem et in petram offendit cecus Marcion, de qua bibebant in solitudine patres  nostri. Si enim petra illa Christus fuit, utique Creatoris, cuius et populus. Cui rei  figuram extranei sacramenti interpretatur? An ut hoc ipsum doceret, figurata fuisse uetera in Christum ex illis recensendum?  Nam et reliquum exitum populi decursurus, premittit: Hec autem exempla nobis sunt facta. Dic mihi, a Creatore alterius quidem ignoti Dei hominibus exempla sunt facta? an alius Deus ab alio mutuatur exempla, et quidem emulo? De illo me terret sibi, a quo fidem meam transfert? Meliorem me illi aduersarius faciet? Iam si deliquero eadem que et populus, eademne passurus sum, annon? Atquin si non eadem, uane mihi timenda proponit, que non sum passurus. Passurus autem a quo ero? Si a Creatore, qualia infligere ipsius est? et quale erit, ut peccatorem emuli sui puniat magis, quam e contrario foueat Deus zelotes? Si ab illo Deo, atquin punire non nouit. Ita, tota ista propositio Apostoli nulla ratione consistit, si non ad disciplinam Creatoris est. Denique  et in clausula prefationi respondet. Hec autem quemadmodum euenerunt illis, scripta sunt ad nos commonendos, in quos fines euorum decucurrerunt. O Creatorem et prescium iam et admonitorem alienorum Christianorum! Pretereo, si quando paria eorum que retractata sunt, quedam et breuiter expungo. Magnum argumentum Dei alterius, permissio omnium obsoniorum, aduersus Legem; quasi non et ipsi confiteamur Legis onera dimissa, sed ab eo qui imposuit, qui nouationem repromisit; ita et cibos qui abstulit, reddidit, quod et a primordio prestitit. Ceterum, si quis alius Deus fuisset destructor Dei nostri, nichil magis suos prohibuisset, quam de copiis aduersarii uiuere. .



CAPUT uIII.

 Caput uiri Christus est. Quis Christus, qui non est uiri auctor? Caput enim ad auctoritatem posuit, auctoritas autem non alterius erit, quam auctoris. Cuius denique uiri caput est? Certe de quo subiicit: uir enim non debet caput uelare, cum sit Dei imago. Igitur si Creatoris est imago , quomodo possum alterum habere caput, non eum cuius imago sum? Cum enim imago sum Creatoris, non est in me locus capitis alterius. Sed et quare mulier potestatem super caput habere debebit? Si quia ex uiro, et propter uirum facta est secundum institutionem Creatoris, sic quoque eius disciplinam Apostolus curauit, de cuius institutione caussas discipline interpretatur.  Adiicit etiam, Propter angelos. Quos? id est, cuius? Si Creatoris apostatas, merito, ut illa facies que eos scandalizauit, notam quamdam referat de habitu humilitatis, et obscuratione decoris. Si  uero propter angelos Dei alterius, quid ueretur, si nec ipsi Marcionite feminas appetunt? Sepe iam ostendimus hereses apud Apostolum inter mala ut malum poni, et eos probabiles intelligendos, qui hereses ut malum fugiant. Proinde panis et calicis sacramento iam  in Euangelio probauimus corporis et sanguinis dominici ueritatem  , aduersus phantasma Marcionis. Sed et omnem iudicii mentionem Creatori competere, ut Deo iudici, toto pene opere tractatum est. Nunc de spiritalibus dico, hec quoque in Christum a Creatore promissa, sub illa prescriptione iustissima, opinor, qua non alterius credenda sit exhibitio, quam cuius probata fuerit repromissio. Pronuntiauit Esaias : Prodibit uirga de radice Iesse  , et flos de radice ascendet, requiescet  super eum spiritus Domini. Dehinc species eius enumerat: Spiritus sapientie et intelligentie, spiritus consilii et ualentie, et spiritus agnitionis et religionis; spiritus eum replebit timoris Dei. Christum enim in floris figura ostendit oriturum ex uirga profecta de radice Iesse, id est uirgine generis Dauid filii Iesse, in quo Christo consistere haberet tota substantia spiritus; non quasi postea obuentura illi, qui semper spiritus Dei fuerit, ante carnem quoque; ne ex hoc argumenteris prophetiam ad eum Christum pertinere, qui ut homo tantum ex solo censu Dauid, postea consecuturus sit Dei sui spiritum. Sed quoniam exinde quo floruisset in carne sumpta ex stirpe Dauid, requiescere in illo omnis haberet operatio gratie spiritalis, et concessare et finem facere quantum ad  Iudeos; sicut et res ipsa testatur, nichil exinde spirante penes illos spiritu Creatoris, ablato a Iudea sapiente et prudente architecto, et consiliario, et propheta ; ut hoc sit, Lex et Prophete usque ad Ioannem . Accipe nunc quomodo et a Christo in celum recepto carismata obuentura pronuntiarit. Ascendit in sublimitatem, id est, in celum; captiuam duxit captiuitatem, id est, mortem, uel humanam seruitutem; data dedit  filiis hominum, id est donatiua, que carismata dicimus. Eleganter filiis hominum ait, non passim hominibus; nos ostendens filios hominum, id est, uere hominum, Apostolorum. In Euangelio enim, inquit, ego uos generaui. Et : Filii mei, quos parturio rursus. Iam nunc et illa promissio Spiritus  absolute facta per Ielem : In nouissimis diebus  effundam de meo spiritu in omnem carnem, et prophetabunt filii filieque eorum; et super seruos et ancillas meas de meo spiritu effundam. Et utique si in  nouissimos dies gratiam spiritus Creator repromisit, Christus autem spiritalium dispensator, in nouissimis diebus apparuit, dicente Apostolo : At ubi tempus expletum est, misit Deus Filium suum; et rursus : Quia tempus iam in collecto est; apparet et de temporum ultimorum predicatione, hanc gratiam Spiritus ad Christum predicatoris pertinere. Compara denique species Apostoli et Esaie : Alii, inquit, datur per Spiritum sermo sapientie; statim et Esaias spiritum sapientie posuit. Alii sermo scientie; hic erit sermo intelligentie et consilii. Alii fides in eodem spiritu; hic erit spiritus religionis et timoris Dei. Alii donum curationum, alii uirtutum; hic erit ualentie spiritus. Alii prophetia, alii distinctio spirituum, alii genera linguarum, alii interpretatio  linguarum; hic erit agnitionis spiritus. uides Apostolum et in distributione facienda unius spiritus, et in spiritalitate  interpretanda, Prophete conspirantem. Possum dicere, ipsum qui corporis nostri per multa et diuersa membra unitatem carismatum uariorum compagini adequauit, eumdem et corporis humani, et Spiritus Sancti Dominum ostendi, qui meritum  carismatum noluerit esse in corpore spiritus, que nec in corpore humano collocauit, qui de dilectione quoque, omnibus carismatibus preponenda, Apostolum instruxerit principali precepto, quod probauit et Christus: Diliges Dominum de totis precordiis, et totis uiribus, et tota anima tua, et proximum tibi  tanquam teipsum  . Quod, etsi in lege scriptum esset, commemorat in  aliis linguis, et in aliis labiis locuturum Creatorem, cum hac commemoratione carisma linguarum confirmat, nec hic potest uideri alienum carisma Creatoris predicatione confirmasse. Aeque prescribens silentium mulieribus in Ecclesia, ne quid discendi  duntaxat gratia  loquantur, ceterum prophetandi ius et illas habere iam ostendit, cum mulieri etiam prophetanti uelamen imponit, ex lege accipit subiiciende femine auctoritatem, quam ut semel dixerim, nosse non debuit, nisi in destructionem. Sed ut iam a spiritalibus recedamus, res ipse probare debebunt, quis nostrum temere Deo suo uindicet; et an  nostre parti possit opponi, hec, etsi Creator repromisit in suum Christum nondum reuelatum, ut Iudeis tantum destinatum, suas habitura  in suo tempore, in suo Christo, et in suo populo operationes.  Exhibeat itaque Marcion Dei sui dona, aliquos prophetas, qui tamen non de humano sensu, sed de Dei spiritu sint locuti, qui et futura  prenuntiarint, et cordis occulta traduxerint. Edat aliquem psalmum, aliquam uisionem, aliquam orationem, duntaxat spiritalem, in ecstasi, id est amentia, si qua lingue interpretatio accessit. Probet mihi, etiam  mulierem apud se prophetasse,  ex illis suis sanctioribus feminis, magnidicam  . Si hec omnia facilius a me proferuntur, et utique conspirantia regulis et dispositionibus et disciplinis Creatoris, sine dubio Dei mei erit et Christus, et Spiritus, et Apostolus. Habet professionem meam, qui uoluerit eam exigere.



CAPUT IX.

Interim Marcionites nichil huiusmodi   exhibebit, qui timet iam  pronuntiare, cuius  magis Christus nondum sit reuelatus. Sicut  meus expectandus est, qui a primordio predicatus est, illius idcirco non est, quia non a primordio sit. Melius non credimus in Christum futurum, quam hereticus in nullum.  Mortuorum resurrectionem quomodo quidam tunc negarint, prius dispiciendum est. Utique eodem modo quo et nunc. Siquidem semper resurrectio carnis negatur. Ceterum, animam et sapientium plures diuinam uindicantes, saluam repromittunt; et uulgus ipsum ea presumptione defunctos colit, qua animas eorum manere confidit. Ceterum, corpora aut ignibus statim, aut feris, aut etiam diligentissime condita, temporibus tamen aboleri manifestum est. Si ergo carnis resurrectionem negantes Apostolus retundit, utique aduersus illos tuetur, quod illi negabant, carnis scilicet resurrectionem.  Habes compendio responsum. Cetera iam ex abundanti. Nam et ipsum quod mortuorum resurrectio dicitur, exigit defendi proprietates uocabulorum. Mortuum  itaque uocabulo non est, nisi quod amisit animam, de cuius facultate uiuebat. Corpus est quod amittit animam, et amittendo fit mortuum: ita mortui uocabulum corpori competit. Porro, si resurrectio mortui est, mortuum autem non aliud est quam corpus, corporis erit resurrectio. Sic et resurrectionis uocabulum non aliam rem uindicat, quam que cecidit. Surgere enim potest dici et quod  omnino non cecidit, quod semper retro iacuit; resurgere autem non est nisi eius quod cecidit. Iterum enim surgendo quia cecidit, resurgere dicitur. Re enim syllaba iterationi semper adhibetur. Cadere ergo dicimus corpus in terram per mortem, sicut et res ipsa testatur, ex Dei lege; corpori enim dictum est : Terra es et in terram ibis. Ita quod de terra est, ibit in terram. Hoc abit, quod in terram ibit  ; hoc resurgit, quod cadit. Quia per hominem mors, et per hominem resurrectio. Hic mihi et Christi corpus ostenditur in nomine hominis, qui constat ex corpore, ut sepe iam docuimus. Quod si sic in Christo uiuificamur omnes, sicut mortificamur in Adam: quando  in Adam corpore mortificamur, sic necesse est et in Christo corpore uiuificemur. Ceterum,  similitudo non constat, si non in eadem substantia mortificationis in Adam, uiuificatio concurrat in Christo. Sed interposuit adhuc aliquid de Christo, et propter presentem disceptationem non omittendum. Tanto magis enim probabitur carnis resurrectio, quanto Christum eius Dei ostendero, apud quem creditur carnis resurrectio. Cum dicit: Oportet enim regnare eum, donec ponat inimicos eius sub pedes eius; iam quidem et ex hoc ultorem Deum edicit, atque exinde ipsum qui hoc Christo repromiserit : Sede ad dexteram meam, donec ponam inimicos tuos scabellum pedum tuorum; uirgam uirtutis tue emittet Dominus ex Sion, et dominabitur  in medio inimicorum tuorum; tecum, et cetera  . Sed necesse est, ad meam sententiam  pertinere defendam eas Scripturas, quas  et Iudei nobis auocare conantur. Dicunt denique hunc Psalmum  in Ezechiam cecinisse, quia is sederit ad dexteram templi, et hostes eius auerterit Deus et absumpserit ; propterea igitur, et ante luciferum ex utero generaui te, in Ezechiam conuenire,  et in  Ezechie natiuitatem.  Nos edimus Euangelia, de quorum fide aliquid utique iam  in tanto opere istos confirmasse debemus, nocturna natiuitate declarantia Dominum, ut hoc sit ante luciferum, et ex stella Magis intellecta, et ex testimonio  angeli, qui nocte pastoribus annuntiauit natum esse cum maxime Christum; et ex loco partus: in diuersorium enim ad noctem conuenitur. Fortasse an et mystice factum sit ut nocte Christus nasceretur, lux ueritatis futurus ignorantie tenebris. Sed nec generaui te edixisset Deus, nisi filio puero  . Nam etsi de toto populo ait : Filios generaui; sed non adiecit: Ex utero. Cur autem adiecit Ex utero, tam uane, quasi aliquis hominum ex utero natus dubitaretur, nisi quia curiosius uoluit intelligi in Christum: Ex utero generaui te, id est, ex solo utero, sine uiri semine,  carni deputans ex utero spiritus? Quod et in  ipso hic accedit: Tu es sacerdos in euum. Nec sacerdos autem Ezechias, nec in euum, etsi fuisset. Secundum ordinem, inquit, Melchisedech. Quid  Ezechias, ad Melchisedech Altissimi sacerdotem, et quidem non circumcisum, qui Abraham circumcisum iam accepta decimarum oblatione benedixit? At in Christum conueniet ordo Melchisedech, quoniam quidem Christus proprius et legitimus Dei antistes, preputiati sacerdotii pontifex, tum in nationibus constitutus, a quibus magis suspici habebat,  cognituram se quandoque circumcisionem, et Abrahe gentem, cum ultimo uenerit, acceptatione et benedictione dignabitur. Est et alius Psalmus  ita incipiens: Deus iudicium tuum regi da, id est, Christo regnaturo: Et iustitiam tuam filio regis, id est, populo Christi. Filii enim eius sunt, qui in ipso renascuntur. Sed  et hic Psalmus Salomoni canere dicetur; que tamen soli competunt Christo, docere  non potuerunt etiam cetera non ad Salomonem, sed ad Christum pertinere? Descendit, inquit, tanquam imber super uellus, et uelut stille destillantes in terram. Placidum descensum eius et insensibilem describens  de celo in carnem. Salomon autem etsi descendit alicunde, non tamen sicut imber, quia non de celo. Sed simpliciora queque proponam. Dominabitur, inquit, a mari ad mare, et a flumine usque ad terminos terre. Hoc soli datum est Christo. Ceterum, Salomon uni et modice Iudee imperauit. Adorabunt illum omnes reges; quem omnes, nisi Christum? Et seruient ei omnes nationes; cui omnes, nisi Christo? Sit nomen eius in euum; cuius nomen in eternum, nisi Christi? Ante solem manebit nomen eius, ante solem enim Sermo Dei, id est Christus. Et benedicentur in illo uniuerse gentes; in Salomone nulla natio benedicitur, in Christo uero omnis. Quid nunc si et Deum eum  Psalmus iste demonstrat? Et beatum eum dicent; quoniam benedictus Dominus Deus Isrelis,  qui facit mirabilia solus. Benedictum nomen glorie eius, et replebitur uniuersa terra gloria eius. Contra, Salomon, audeo dicere, etiam quam habuit in Deo gloriam amisit, per mulierem in idololatriam usque pertractus. Itaque cum in medio psalmo illud quoque positum sit: Inimici eius puluerem lingent, subiecti utique pedibus ipsius, ad illud pertinebit, propter quod hunc psalmum et intuli, et ad meam sententiam defendi, ut confirmauerim et regni gloriam, et inimicorum subiectionem, secundum dispositionem Creatoris, consecuturus  , non alium credendum, quam Creatoris.



CAPUT X.

Reuertamur nunc ad resurrectionem, cui et alias quidem proprio uolumine  satisfecimus omnibus hereticis resistentes; sed nec hic desumus propter  eos qui illud opusculum ignorant. Quid, ait, facient  qui pro mortuis baptizantur, si mortui non resurgunt ?  uiderit institutio ista. Kalende si forte Februarie respondebunt illi,  pro mortuis  petere  . Noli ergo Apostolum nouum statim auctorem aut confirmatorem eius denotare, ut tanto magis sisteret carnis resurrectionem, quanto illi qui uane pro mortuis baptizarentur, fide resurrectionis hoc facerent. Habemus illum alicubi  unius baptismi definitorem  . Igitur et pro mortuis tingui, pro corporibus est tingui; mortuum enim corpus ostendimus. Quid facient qui pro corporibus baptizantur, si corpora non resurgunt? Atque adeo recte hunc gradum figimus, ut et Apostolus secundam disceptationem eque de corpore induxerit. Sed dicent quidam: Quomodo mortui resurgent? quo autem corpore uenient? Defensa etenim resurrectione que negabatur, consequens erat de qualitate corporis retractare, que non uidebatur. Sed de ista cum aliis  congredi conuenit. Marcion enim in totum carnis resurrectionem non admittens, et soli anime salutem repromittens, non qualitatis, sed substantie facit questionem. Porro et ex his manifestissime obducitur, que Apostolus ad qualitatem corporis tractat propter illos qui dicunt, Quomodo resurgent mortui? quo autem corpore uenient?   de corporis qualitate tractari. Denique si proponit exempla grani tritici, uel alicuius eiusmodi, uel quibus det corpus Deus prout uolet; si unicuique seminum, proprium ait esse corpus; et  aliam quidem carnem hominum, aliam uero pecudum et uolucrum; et corpora celestia atque terrena; et aliam gloriam solis, et lune aliam, et stellarum aliam: nonne carnalem et corporalem portendit  resurrectionem, quam per carnalia et corporalia exempla commendat? nonne etiam ab eo Deo eam spondet, a quo sunt et exempla? Sic et resurrectio, inquit. Quomodo? sicut et granum corpus seritur, corpus resurgit. Seminationem denique uocauit dissolutionem corporis in terram, quia seritur in corruptela, resurgit in honestatem et uirtutem. Cuius ille ordo in dissolutione, eius et hic in resurrectione corporis, scilicet sicut et granum. Ceterum, si auferas corpus resurrectioni, quod dedisti dissolutioni, ubi consistet diuersitas exitus? Proinde etsi seritur animale, resurgit spiritale. Et si habet aliquod proprium corpus anima uel spiritus, ut possit uideri corpus animale animam significare, et corpus spiritale spiritum; non ideo animam dicit in resurrectione spiritum  futurum  , sed corpus, quod cum anima nascendo, et per animam uiuendo, animale dici capit, futurum spiritale, dum per spiritum surgit in eternitatem. Denique, si non anima, sed caro seminatur in corruptela dum dissoluitur in terram, iam non anima erit corpus animale, sed caro, que fuit corpus animale. Siquidem de animali efficitur spiritale, sicut et  infra dicit: Non primum quod spiritale. Ad hoc enim et de ipso Christo prestruit: Factus primus homo Adam in animam uiuam; nouissimus Adam in spiritum uiuificantem;  licet stultissimus hereticus noluerit ita esse. Dominum enim posuit nouissimum, pro nouissimo Adam; ueritus scilicet ne si et Dominum nouissimum haberet Adam, et eiusdem Christum defenderemus in Adam nouissimo, cuius et primum. Sed falsum relucet. Cur enim primus Adam, nisi quia et nouissimus Adam? Non habent ordinem inter se nisi paria queque, et eiusdem uel nominis, uel substantie, uel auctoris. Nam etsi potest in diuersis quoque esse aliud primum, aliud nouissimum; sed unius auctoris. Ceterum, si et auctor alius, et ipse quidem potest nouissimus dici. Quod tamen intulerit, primum  est; nouissimum autem, si primo par sit. Par autem primo non est, quia non eiusdem auctoris est. Eodem modo et in homine hominis reuincetur. Primus, inquit, homo de humo terrenus; secundus, dominus de celo. Quare secundus, si non homo, quod et primus? aut numquid et primus dominus, si et secundus? Sed sufficit, si Euangelio Filium hominis adhibet Christum et hominem, et in nomine Adam, eum negare non poterit. Sequentia quoque eum comprimunt. Cum enim dicit Apostolus: Qualis qui de terra, homo scilicet, tales et terreni, homines utique; ergo et qualis qui de celo, homo, tales et qui de celo, homines. Non enim poterat hominibus terrenis non homines celestes opposuisse, ut statum ac spem studiosius distingueret in appellationis societate.  Statu enim ac spe dicit terrenos atque celestes homines; tamen ex pari, qui secundum exitum aut in Adam aut in Christo deputantur. Et ideo iam ad exhortationem spei celestis: Sicut portauimus, inquit, imaginem terreni, portemus et imaginem celestis; non ad substantiam ullam referens resurrectionis, sed ad presentis temporis disciplinam. Portemus enim, inquit, non portabimus; preceptiue, non promissiue, uolens nos sicut ipse incessit, ita incedere, et a terreni, id est, ueteris hominis imagine abscedere, que est carnalis operatio. Denique, quid subiungit? Hoc enim dico, fratres, quia caro et sanguis regnum Dei non possidebunt; opera scilicet carnis et sanguinis, quibus et ad Galatas  scribens, abstulit Dei regnum, solitus et alias substantiam  pro operibus substantie ponere; ut cum dicit, Eos qui in carne sunt, Deo placere non posse; quando enim placere Deo poterimus, nisi dum in carne hac sumus? Aliud tempus operationis nullum, opinor, est. Sed si in carne quamquam constituti, carnis opera fugiamus;  tum non erimus in carne, dum non in substantia carnis non sumus, sed in  culpa. Quod si in nomine carnis opera, non substantiam carnis iubemur exponere; operibus ergo carnis, non substantie carnis, in nomine carnis  denegatur Dei regnum. Non enim id damnatur, in quo male fit, sed id quod fit. uenenum dare, scelus est; calix tamen in quo datur, reus non est. Ita et corpus carnalium operum uas est, anima est autem que in illo uenenum alicuius mali facti temperat. Quale  autem, ut si anima auctrix operum carnis merebitur Dei regnum,  per expiationem eorum que in corpore admisit, corpus ministrum solummodo, in damnatione permaneat? uenefico absoluto, calix erit puniendus? Et tamen non utique carni defendimus Dei regnum, sed resurrectionem substantie sue, quasi ianuam regni per quam aditur. Ceterum, aliud  resurrectio, aliud regnum. Primo enim resurrectio, dehinc regnum. Resurgere itaque dicimus carnem, sed mutatam consequi regnum. Resurgent enim mortui incorrupti; illi scilicet, qui fuerant corrupti, dilapsis corporibus in interitum. Et nos mutabimur in atomo, in oculi momentaneo motu. Oportet enim corruptiuum hoc  induere incorruptelam, et mortale hoc immortalitatem; ut scilicet habilis substantia efficiatur regno Dei. Erimus enim sicut angeli. Hec erit demutatio carnis  resuscitate. Aut si nulla erit, quomodo induet incorruptelam et immortalitatem? Aliud igitur facta per demutationem, tunc consequetur Dei regnum; iam non caro nec sanguis, sed quod illi corpus Deus dederit. Et ideo recte Apostolus: Caro  et sanguis regnum Dei non consequentur; demutationi illud adscribens, que accedit resurrectioni. Si autem tunc fiet uerbum, quod scriptum est apud Creatorem: Ubi est, mors, uictoria tua, uel  contentio tua? Ubi est, mors, aculeus tuus? uerbum autem hoc Creatoris est, per Prophetam; eius erit et res, id est regnum, cuius et uerbum fiet in regno. Nec alii Deo gratias dicit, quod nobis uictoriam, utique de morte, referre prestiterit, quam illi a quo uerbum insultatorium de morte et triumphatorium accepit .



CAPUT XI.

Si Deus commune uocabulum factum est uitio erroris humani, quatenus plures dei dicuntur atque creduntur in seculo, benedictus tamen Deus Domini nostri  Iesu Christi Pater non alius quam Creator intelligetur, qui et uniuersa benedixit, habes Genesim  ; et ab uniuersis benedicitur, habes Danielem . Proinde si pater potest dici sterilis Dei nullius magis nomine quam Creatoris; misericordiarum tamen pater idem erit, qui misericors, et miserator, et misericordie plurimus est dictus: habes apud Ionam  cum ipso misericordie exemplo, quam Niniuitis exorantibus prestitit, facilis et Ezechie  fletibus flecti, et Achab marito Iezabelis deprecanti sanguinem ignoscere Nabuthe , et Dauid agnoscenti delictum statim indulgere ; malens scilicet penitentiam peccatoris, quam mortem, utique ex misericordie affectu . Si quid tale Marcionis Deus edidit uel edixit, agnoscam patrem misericordiarum. Si uero ex eo tempore hunc titulum ei adscribit,  quo reuelatus, quasi exinde sit pater misericordiarum, quo liberare instituit genus humanum; atquin et nos ex eo tempore negamus illum, ex quo dicitur reuelatus: non potest igitur aliquid ei adscribere, quem tunc ostendit, cum aliud  ei adscribit. Si enim prius constaret eum esse, tunc et adscribi ei potest. Accidens enim est quod adscribitur: accidentia autem antecedit ipsius rei ostensio cui accidunt; maxime cum iam alterius est, quod adscribitur ei, qui prius non sit ostensus, tanto magis negabitur esse, quanto per quod affirmatur esse, eius est, qui iam ostensus est. Sic et Testamentum Nouum non alterius erit, quam qui illud repromisit; etsi non litera, at eius spiritus, hoc erit nouitas. Denique, qui literam tabulis lapideis inciderat, idem et de spiritu  edixerat : Effundam de meo spiritu in omnem carnem, Et si litera occidit, spiritus uero uiuificat, eius utrumque est qui ait : Ego occidam, et uiuificabo; percutiam, et sanabo. Olim duplicem uim Creatoris uindicauimus  , et iudicis et boni;  litera occidentis per Legem, et spiritu uiuificantis per Euangelium. Non possunt duos deos facere, que etsi diuersa, apud unum recenseri preuenerunt. Commemorat et de uelamine Moysi, quo faciem tegebat incontemplabilem filiis Isrel. Si ideo ut claritatem maiorem defenderet Noui Testamenti, quod manet in gloria, quam ueteris, quod euacuari habebat; hoc et mee conuenit fidei, preponenti Euangelium legi. Et uide ne magis mee. Illic enim erit superponi quid, ubi fuerit et illud cui superponitur. At cum dicit:  Sed obtusi sunt sensus mundi; non utique Creatoris, sed populi qui in mundo est, De Isrele  enim dicit:  Ad hodiernum usque uelamen id ipsum in corde eorum. Figuram ostendit fuisse uelamen faciei in Moyse, uelaminis cordis in populo, quia nec nunc apud illos perspiciatur Moyses corde, sicut nec facie tunc. Quid est ergo adhuc uelatum in Moyse quod pertineat ad Paulum, si Christus Creatoris a Moyse predicatus nondum uenit? Quomodo iam operta et uelata adhuc denotantur corda Iudeorum, nondum exhibitis predicationibus Moysi, id est de Christo, in quo eum intelligere deberent? Quid ad apostolum Christi alterius, si Dei sui sacramenta Iudei non intelligebant, nisi quia uelamen cordis illorum ad cecitatem, qua non perspexerant Christum, Moysi pertinebat? Denique, quod sequitur: Cum uero conuerterit ad Deum, auferetur uelamen; hoc Iudeo proprie dicit,  apud quem et est uelamen Moysi: qui cum transierit in fidem Christi, intelligit Moysen de Christo predicasse. Ceterum, quomodo auferetur uelamentum Creatoris in Christo Dei alterius, cuius sacramenta uelasse non potuit Creator, ignoti uidelicet ignota? Dicit ergo, nos iam aperta facie, utique cordis, quod uelatum est in Iudeis, contemplantes Christum, eadem imagine transfigurari a gloria  in gloriam: ita corporalem Moysi inluminationem de congressu Domini, et corporale uelamen de infirmitate populi proponens et spiritalem claritatem in Christo superinducens, tanquam a Domino, inquit, spirituum  , totum ordinem Moysi, figuram ignorati apud Iudeos, agniti uero apud nos Christi fuisse testatur. Scimus quosdam  sensus ambiguitatem pati posse, de sono pronuntiationis, aut de modo distinctionis, cum duplicitas earum intercedit. Hanc Marcion captauit sic legendo, In quibus  Deus eui huius; ut Creatorem ostendens Deum huius eui, alium suggerat Deum alterius eui. Nos contra, sic distinguendum dicimus: In quibus Deus; dehinc: eui huius excecauit mentes infidelium; in quibus, Iudeis infidelibus, in quibus opertum est aliquibus Euangelium adhuc sub uelamine Moysi. Illis enim Deus , labiis diligentibus eum, corde autem longe absistentibus ab eo, minatus fuerat : Aure audietis, et non audietis; oculis uidebitis, ut non uidebitis; et : nisi credideritis, nec intelligetis; et : auferam sapientiam sapientium, et prudentiam prudentium irritam faciam. Hec  autem non utique de Euangelio Dei ignoti abscondendo minabatur. Ita, non  huius eui Deus, sed infidelium  huius eui excecat cor, quod Christum eius non ultro recognouerint de Scripturis, intelligendum. Et positum in ambiguitate distinctionis hactenus tractasse, ne aduersario prodesset, contentus uictorie, ne ultro  possum et in totum contentionem hanc preterisse simpliciori responso. Pre manu erit scilicet  huius eui dominum diabolum interpretari, qui dixerit, propheta referente : Ero similis Altissimi, ponam in nubibus thronum meum; sicut et tota huius eui superstitio illi mancipata est, qui excecet infidelium corda, et in primis, apostate Marcionis. Denique, non uidit occurrentem sibi clausulam sensus: Quoniam Deus, qui dixit ex tenebris lucem lucescere, reluxit in cordibus nostris ad illuminationem agnitionis sue, in persona Christi. Quis  dixit:  Fiat lux? Et de illuminatione mundi, quis Christo ait : Posui te in lumen nationum, sedentium scilicet in tenebris, et in umbra mortis? Cui respondet Spiritus in psalmo, ex prouidentia futuri : Significatum est, inquit, super nos lumen persone tue, Domine. Persona autem Dei, Christus Dominus. Unde et apostoli supra: Qui est imago, inquit, Dei. Igitur si Christus persona Creatoris dicentis, Fiat lux; et Christus, et Apostoli, et Euangelium, et uelamen et Moyses, et tota series secundum testimonium clausule Creatoris est Dei huius eui, certe non eius qui nunquam dixit: Fiat lux. Pretereo hic et de alia Epistola, quam nos ad Ephesios prescriptam habemus,  heretici uero ad Laodicenos. Ait enim  meminisse nationes,  quod illo in tempore cum essent sine Christo, alieni ab Isrele, sine conuersatione, et testamentis, et spe promissionis, etiam sine Deo  essent, in mundo utique, etsi de Creatore. Ergo si nationes sine Deo dixit esse, Deus autem illis diabolus est, non Creator, apparet dominum eui huius cum intelligendum, quem nationes pro Deo receperunt, non Creatorem quem ignorant. Quale est autem ut non eiusdem habeatur thesaurus in fictilibus uasis nostris, cuius et uasa sunt? Nam si gloria Dei est in fictilibus uasis tantum thesauri haberi; uasa autem fictilia Creatoris sunt; ergo et gloria Creatoris est, cuius uasa eminentiam uirtutis Dei sapiunt, et uirtus ipsa. Quia propterea in uasa fictilia commissa sunt, ut eminentia eius probaretur. Ceterum, iam non erit alterius Dei gloria, ideoque  nec uirtus, sed magis dedecus et infirmitas, cuius eminentiam fictilia et quidem aliena ceperunt. Quod  si hec sunt fictilia uasa in quibus tanta nos pati dicit, in quibus etiam mortificationem circumferimus Domini  ; satis ingratus Deus et iniustus, si non et hanc substantiam resuscitaturus est  , in qua pro fide eius tanta tolerantur, in qua et mors Christi circumfertur, in qua et eminentia uirtutis consecratur. Sed enim proponit: Ut et uita Christi manifestetur in corpore nostro, scilicet sicut et mors eius circumfertur in corpore. De qua ergo Christi uita dicit? Qua nunc uiuimus in illo? Et quomodo in sequentibus non ad uisibilia, nec ad temporalia, sed ad inuisibilia et ad eterna, id est, non ad presentia, sed ad futura exhortatur? Quod si de futura uita dicit Christi, in corpore eam dicens apparituram, manifeste carnis resurrectionem predicauit, exteriorem quidem hominem  nostrum corrumpi dicens, et non quasi eterno interitu post mortem, uerum laboribus et incommodis, de quibus premisit, adiiciens: Et non deficiemus. Nam et interiorem hominem nostrum renouari de die in diem dicens, hic utrumque demonstrat, et corporis corruptionem ex uexatione tentationum, et animi renouationem ex contemplatione promissionum.



CAPUT XII.

Terreni  domicilii nostri   : Non sic ait habere nos domum eternam, non manu factam in celis  , quia que manu facta sit Creatoris, intereat, in totum dissoluta post mortem. Hec enim ad mortis metum, et ad ipsius dissolutionis contristationem consolandam retractans etiam per sequentia manifestius, cum subiicit: Ingemere  nos de isto tabernaculo corporis terreni, quod de celo est superindui  cupientes; siquidem et despoliati non inueniemur  nudi; id est, recipiemus quod despoliati sumus, id est corpus. Et rursus: Etenim qui sumus in isto tabernaculo corporis, ingemimus quod grauemur, nolentes exui, sed superindui. Hic enim expressit,  quod in prima Epistola strinxit, Et mortui resurgent incorrupti, qui iam obierunt; et nos mutabimur, qui in carne fuerimus deprehensi a Deo. Et illi enim resurgent incorrupti, recepto scilicet corpore, et quidem integro, ut et hoc sint incorrupti: et hi propter temporis ultimum iam momentum, et propter merita uexationum Antichristi, compendium mortis; sed mutati consequentur  , superinduti magis quod de celo est, quam exuti corpus. Ita si  hi super corpus induent celeste illud, utique et mortui recipient corpus, super quod et ipsi induant incorruptelam de celo: quia et de illis ait: Necesse est corruptiuum istud induere incorruptelam, et mortale  istud immortalitatem. Illi induunt, cum receperint corpus; isti superinduunt, quia non amiserint corpus. Et ideo non temere dixit: Nolentes exui corpore, sed superindui; id est, nolentes mortem experiri, sed uita preueniri; uti deuoretur mortale hoc a uita, dum eripietur morti per superindumentum demutationis. Ideo quia  ostendit hoc melius esse, ne contristemur mortis si forte preuentu, et arrhabonem nos spiritus dicit a Deo habere, quasi pignoratos in eamdem spem superindumenti, et abesse a Domino, quamdiu in carne sumus, ac propterea debere boni ducere abesse potius a corpore, et esse cum Domino, ut et mortem libenter excipiamus. Atque adeo, omnes ait nos oportere manifestari ante tribunal Christi, ut recipiat unusquisque que per corpus admisit,  siue bonum, siue malum. Si enim tunc retributio meritorum, quomodo iam aliqui cum Deo poterunt deputari? Et tribunal autem nominando, et dispunctionem boni ac mali operis, utriusque sententie iudicem ostendit, et corporum omnium representationem confirmauit. Non enim poterit, quod corpore admissum est, non corpore uindicari  . Iniquus enim Deus, si non per id punitur quis aut iuuatur, per quod operatus est.  Si qua ergo conditio noua in Christo, cetera transierunt, ecce noua facta sunt omnia, impleta est Esaie prophetia . Si etiam iubet ut mundemus nos ab inquinamento carnis et sanguinis, non substantium  capere regnum Dei, si et uirginem sanctam destinat Ecclesiam assignare Christo, utique ut sponsam sponso; non potest imago  coniungi inimico ueritatis rei ipsius. Si et pseudapostolos dicit operarios dolosos, transfiguratores sui, per hypocrisin scilicet, conuersationis, non predicationis adulterate reos taxat; adeo de disciplina, non de diuinitate dissidebatur. Si transfiguratur Satanas in angelum lucis, non potest hoc dirigi in Creatorem. Deus enim, non angelus, Creator; in Deum lucis, non in angelum transfigurare se dictus esset, si non eum Satanam significaret, quem et nos et Marcion angelum nouimus. De paradiso suus stylus est ad omnem quam patitur questionem. Hic illud forte mirabor, si proprium potuit habere paradisum Deus, nullius terrene dispositionis, nisi si etiam paradiso Creatoris precario usus est, sicut et mundo. Et tamen hominem tollere ad celum Creatoris, exemplum est  in Helia . Magis uero mirabor Dominum optimum, percutiendi et seuiendi alienum, nec proprium saltem, sed Creatoris angelum Satane colaphizando Apostolo suo applicuisse, et ter ab eo obsecratum  non concessisse. Emendat igitur et deus Marcionis secundum Creatorem, elatos emulantem, ut deponentem scilicet de solio dynastas. Aut numquid ipse est qui et in corpus Iob dedit Satane potestatem, ut uirtus in infirmitate comprobaretur? Quid et formam Legis adhuc tenet Galatarum castigator, in tribus testibus prefiniens staturum omne uerbum? Quid et non parsurum se peccatoribus comminatur, lenissimi Dei predicator? Imo et ipsam durius agendi in presentia potestatem a Domino datam sibi adfirmat. Nega nunc, heretice, timeri Deum tuum, cuius Apostolus timebatur.



CAPUT XIII.

Quando opusculum profligatur, breuiter iam retractanda sunt que rursus occurrunt; quedam uero tramittenda  que sepius occurrerunt. Piget de Lege adhuc congredi, qui toties  probauerim concessionem  eius nullum argumentum prestare diuersi Dei, in Christo predicatam scilicet, et repromissam in Christum apud Creatorem, quatenus et ipse Apostolus  legem plurimum uidetur excludere . Sed et iudicem Deum ab Apostolo circumferri sepe iam ostendimus, et in iudice ultorem, et creatorem in ultore. Itaque et hic cum dicit: Non enim me pudet Euangelii; uirtus enim Dei est in salutem omni credenti, Iudeo et Greco, quia iustitia Dei in eo reuelatur, ex fide in fidem; sine dubio et Euangelium et salutem iusto Deo deputat, non bono, ut ita dixerim, secundum heretici distinctionem, transferenti ex fide Legis in fidem Euangelii; sue utique  Legis, et sui Euangelii. Quoniam et iram  dicit reuelari de celo super impietatem et iniustitiam hominum, qui ueritatem in iniustitia detinent  . Cuius Dei ira? utique Creatoris. Ergo et ueritas eius erit cuius et ira, que reuelari habet in ultionem ueritatis. Etiam adiiciens: Scimus autem iudicium Dei secundum ueritatem esse; et iram ipsam probauit, ex qua uenit iudicium pro ueritate, et ueritatem rursus eiusdem Dei confirmauit, cuius iram probauit probando iudicium. Aliud est, si ueritatem Dei alterius in iustitia detentam Creator iratus ulciscitur.  Quantas autem foueas in ista uel maxime Epistola Marcion fecerit, auferendo que uoluit, de nostri Instrumenti integritate patebit. Mihi sufficit que proinde eradenda non uidit, quasi negligentias et cecitates eius accipere.  Si enim iudicabit Deus occulta hominum, tam eorum qui in lege deliquerunt, quam eorum qui sine lege, quia et hi legem ignorant, et natura faciunt que sunt legis;  utique is Deus iudicabit, cuius sunt et lex, et ipsa natura  que legis est instar ignorantibus legem. Iudicabit autem quomodo? Secundum Euangelium, inquit, per Christum. Ergo et Euangelium et Christus illius sunt, cuius et lex et natura, que per Euangelium et Christum uindicabuntur, adeo illo iudicio Dei quod et supra, secundum ueritatem. Ergo qua defendenda reueletur de celo ira, nonnisi a Deo ire; ita et hic sensus pristino coherens, in quo iudicium Creatoris edicitur, non potest in alium Deum referri, qui nec iudicat, nec irascitur; sed in illum, cuius dum  hec sunt, iudicium dico et iram  , etiam illa ipsius sint necesse est, per quem hec habent transigi, Euangelium et Christus, et ideo uehitur in transgressores Legis, docentes non furari, et furantes, ut homo  Dei legis, non ut Creatorem ipsum his modis tangens, qui et furari uetans, fraudem mandauerit in Aegyptios auri et argenti, quemadmodum et cetera in illum retorquent. Scilicet Apostolus uerebatur conuicium Deo palam facere, a quo non uerebatur diuertisse? Adeo autem Iudeos incesserat, ut ingesserit propheticam increpationem. Propter uos nomen Dei blasphematur. Quam ergo peruersum, ut ipse blasphemaret eum, cuius blasphemandi caussa malos exprobrat! Prefert et circumcisionem cordis preputiationi: apud Deum  Legis, est facta circumcisio cordis, non carnis; spiritu, non litera. Quod si hec est circumcisio Hieremie : Et circumcidemini preputia cordis, sicut et Moysis   : Circumcidemini duricordiam uestram; eius erit spiritus  circumcidens cor, cuius et litera metens carnem eius; et Iudeos qui in occulto, cuius et Iudeus in aperto; quia nec Iudeum nominare uellet Apostolus, non Iudeorum Dei seruum. Tunc lex, nunc iustitia Dei per fidem Christi. Que est ista distinctio? Seruiuit Deus tuus dispositioni Creatoris, dans ei tempus et Legi eius: an eius tunc, cuius et nunc? eius lex, cuius et fides. Christi distinctio dispositionum est, non deorum.  Monet iustificatos ex fide Christi, non ex lege, pacem ad Deum habere. Ad quem? Cuius nusquam fuimus hostes, an cuius legi et nature rebellauimus? Nam si in eum competit pax cum quo fuit bellum, ei et iustificabimur, et eius erit Christus, ex cuius fide iustificabimur, ad cuius pacem competit redigi hostes eius aliquando. Lex autem,  inquit, subintroiuit, ut abundaret delictum. Quare? Ut superabundaret, inquit, gratia. Cuius Dei gratia, si non cuius et lex? nisi si Creator ideo  legem   intercalauit, ut negotium procuraret gratie Dei alterius, et quidem emuli, ne dixerim ignoti; ut quemadmodum apud ipsum regnauerat peccatum in mortem, ita et gratia regnaret in iustitia in uitam per Iesum Christum, aduersarium ipsius. Propter hoc, omnia concluserat lex Creatoris sub delictum, et totum mundum deduxerat in reatum, et omne os obstruxerat, ne qui gloriaretur per illam; ut gratia seruaretur in gloriam Christi, non Creatoris, sed Marcionis. Possum et hic de substantia Christi prestruere, ex prospectu questionis subsecuture. Mortuos enim nos inquit Legi  . Ergo corpus Christi; et  potest corpus contendi, non statim caro. Sed et quecumque substantia sit, cum eius nominat corpus, quem subiicit ex mortuis resurrexisse,  non potest aliud corpus intelligi, quam carnis, in quam lex mortis est dicta. Ecce autem et testimonium perhibet legi, et caussa delicti eam excusat. Quid ergo dicemus? Quia lex peccatum? Absit. Erubesce, Marcion. Absit. Abominatur Apostolus criminationem legis. Sed ego delictum non scio, nisi per legem. O summum ex hoc preconium legis, per quam liquuit  delictum latere  ! Non ergo lex seduxit, sed peccatum per precepti occasionem. Quid Deo imputas Legis, quod Legi eius Apostolus imputare non audet? Atquin et accumulat: Lex sancta, et preceptum eius iustum et bonum. Si taliter ueneratur legem Creatoris, quomodo ipsum destruat nescio. Quis discernit duos deos, iustum alium, bonum alium; cum is utrumque debeat credi: cuius preceptum  et bonum et iustum est? Si autem et spiritalem confirmat legem, utique et propheticam, utique et figuratam. Debeo enim et hinc constituere Christum in lege figurate predicatum, quo nec a Iudeis omnibus potuerit agnosci.



CAPUT XIu.

 Hunc si Pater misit in similitudinem carnis peccati, non ideo phantasma dicetur caro que in illo uidebatur. Peccatum enim carni supra adscripsit, et illam fecit legem peccati habitantem in membris suis, et aduersantem legi sensus. Ob hoc igitur missum Filium in similitudinem carnis peccati, ut peccati carnem simili substantia redimeret, id est carnea, que peccatrici carni similis  esset, cum peccatrix ipsa non esset, nam et hec erit Dei uirtus, in substantia pari perficere salutem. Non enim magnum, si spiritus Dei carnem remediaret; sed si caro consimilis peccatrici, dum caro est, sed non peccati. Ita similitudo ad titulum peccati pertinebit, non ad substantie mendacium. Nam nec addidisset peccati, si substantie similitudinem uellet intelligi, ut negaret ueritatem. Tantum enim carnis posuisset, non et peccati. Cum uero tunc sic struxerit  , carnis peccati, et substantiam confirmauit, id est carnem, et similitudinem ad uitium substantie retulit, id est ad peccatum. Puta nunc similitudinis nem substantie dictam, non ideo negabitur substantie ueritas. Cur ergo similis uera? Quia uera quidem, sed non ex semine; de statu similis, sed   uera de censu, non uero dissimilis  . Ceterum, similitudo in contrariis nulla est. Spiritus non diceretur carnis similitudo, quia nec caro similitudinem spiritus caperet; sed phantasma diceretur, si id quod non erat, uidebatur. Similitudo autem dicitur, cum est quod uidetur. Est enim, dum alterius par est.  Phantasma autem  , qua  hoc tantum  est, non est similitudo. Et hic autem ipse edisserens, quomodo nolit esse nos in carne, cum simus in carne; ut scilicet non simus in  operibus carnis, ostendit hac ratione scripsisse ; Caro et sanguis regnum Dei consequi non possunt; non substantiam damnans, sed opera eius: que, quia possunt non admitti a nobis in carne adhuc positis, non ad reatum substantie, sed ad conuersationis  pertinebunt. Item, si corpus quidem mortuum propter delictum , spiritus autem uita propter iustitiam; ei utique obueniet uita propter iustitiam, cui mors obuenit propter delictum, id est corpori. Non enim alicui restituitur quid, nisi quid aliud amisit; et ita erit resurrectio mortuorum, dum est corporum. Nam et  subiungit: Qui suscitauit Christum a mortuis, uiuificabit et mortalia corpora uestra. Adeo et carnis resurrectionem confirmauit, absque qua nec corpus aliud dici capit, nec mortale aliud intelligi, et Christi substantiam corporalem probauit. Siquidem proinde uiuificabuntur et mortalia corpora nostra, quemadmodum et ille resuscitatus est, non alias proinde,  nisi quia  in corpore. Salio et hic amplissimum abruptum intercise Scripture; sed apprehendo testimonium perhibentem Apostolum Isreli quod zelum Dei habeant, sui utique, non tamen per scientiam. Deum enim, inquit, ignorantes, et suam iustitiam sistere querentes, non subiecerunt se iustitie Dei. Finis enim legis Christus in iustitiam  omni credenti. Hic erit argumentatio heretici, quasi Deum superiorem ignorauerint Iudei, qui aduersus eum iustitiam suam, id est, legis sue constituerint, non recipientes Christum finem legis. Cur ergo et zelo eorum erga Deum proprium testimonium perhibet, si non et inscientiam erga eumdem Deum eis exprobrat? quod zelo quidem Dei agerentur, sed non per scientiam; ignorantes scilicet eum, dum dispositiones eius in  Christo ignorant consummationem legi statuturo  , atque ita suam iustitiam tuentur aduersus illum. Atque adeo ipse Creator et ignorantiam erga se eorum contestatur ; et quod iustitiam suam magis sisterent, docentes doctrinas precepta hominum , nec non et  congregati essent aduersus Dominum, et aduersus Christum ipsius, ex inscientia scilicet. Nihil igitur potest in alium Deum exponi, quod competit in Creatorem, quia et alias immerito Apostolus Iudeos de ignorantia sugillasset erga Deum ignotum. Quid enim deliquerant, si iustitiam Dei sui aduersus eum sistebant, quem ignorabant? Atquin exclamat:  O profundum diuitiarum et sapientie Dei, et  inuestigabiles  uie eius! Unde illa  eruptio? Ex recordatione scilicet Scripturarum, quas retro reuoluerat, ex contemplatione sacramentorum, que supra disseruerat in fidem Christi, ex lege uenientem. Hec si Marcion de industria non  erasit, quid apostolus eius exclamat, nullas intuens diuitias Dei tam pauperis et egeni quam qui nichil condidit, nichil predicauit, nichil denique habuit, ut qui in aliena descendit? Sed enim et opes et diuitie Creatoris olim abscondite, nunc reserate repromiserat : Et dabo illis thesauros occultos, inuisibiles aperiam eis. Inde ergo exclamatum est: O profundum diuitiarum et sapientie Dei! cuius iam thesauri patebant. Id Esaie, et  sequentia de eiusdem prophete instrumento : Quis enim cognouit sensum Domini, aut quis consiliarius  eius fuit? Quis porrexit ei, et retribuetur illi? Qui tanta de Scripturis ademisti, quid ista seruasti, quasi non et hec Creatoris? Plane noui Dei precepta  uideamus. Odio, inquit, habentes malum, et bono adherentes. Aliud est enim apud Creatorem. Auferte malum de uobis, et  declina a malo, et fac bonum. Amore fraternitatis inuicem affectuosi. Non enim id ipsum est: Diliges proximum tanquam te? Spe gaudentes; utique Dei: Bonum est enim  sperare Dominum  , quam sperare in magistratus. Pressuram sustinentes: Exaudiet enim  te Dominus in die pressure. Habes Psalmum. Benedicite, et nolite maledicere; quis hoc docebit, quam qui omnia benedictionibus condidit? Non altum sapientes, sed humilibus assentantes  , ne sitis apud uos sapientes; ue enim audiunt per Esaiam . Malum pro malo nemini retribueritis; et : Malitie fratris uestri ne memineritis   . Nec uosmetipsos ulciscentes: Mihi enim  uindictam, et ego uindicabo, dicit Dominus. Pacem cum omnibus  hominibus habetote; ergo et legalis talio non retributionem iniurie permittebat, sed inceptionem metu retributionis conprimebat. Merito itaque totam Creatoris disciplinam principali precepto eius conclusit: Diliges proximum tanquam te. Hoc Legis supplementum si ex ipsa Lege est, quis sit Deus Legis iam ignoro ; si uero Euangelium Christi hoc precepto adimpletur, Christi autem non est  Creatoris, quo iam contendimus? Dixerit Christus, an non: Ego non ueni legem dissoluere, sed implere ? Frustra de ista sententia neganda  Ponticus laborauit. Si Euangelium Legem non adimpleuit,  ecce Lex Euangelium adimpleuit. Bene autem quod et in clausula tribunal Christi comminatur, utique iudicis et ultoris, utique Creatoris; illum certe constituens promerendum, quem intentat timendum, etiamsi alium predicaret.



CAPUT Xu.

Breuioribus quoque Epistolis non pigebit intendere: est sapor et in paucis. Occiderant Iudei prophetas suos. Possum dicere: Quid ad apostolum Dei alterius, et quidem optimi, qui nec suorum delicta damnare dicatur, quique et ipse prophetas eosdem destruendo quodammodo perimat? Quid enim  mali admisit apud illum Isrel, si occidit quos et ille reprobauit? si prior inimicam in eos sententiam statuit? Deliquit autem apud Deum ipsorum. Is  exprobrauit iniquitatem,  ad quem pertinet lesus; certe quiuis alius, quam aduersarius lesi. Sed nec onerasset illos, imputando etiam Domini necem, qui et Dominum interfecerunt,  dicendo, et prophetas suos; licet suos adiectio sit heretici. Quid enim tam acerbum, si alterius Dei predicatorem Christum interemerunt, qui sui Dei prophetas contrucidauerunt? Status autem exaggerationis, quod et Dominum et famulos eius peremissent. Denique, si alterius Dei Christum, alterius prophetas peremerunt, equauit impietates, non exaggerauit. Aequanda autem non fuit; ergo exaggerari non potuit, nisi in eumdem Dominum commissa, ex utroque titulo. Ergo eiusdem Dei Christus et prophete. Quam autem sanctitatem nostram uoluntatem Dei dicat, ex contrariis que prohibet, agnosceres. Abstinere  inquit, a stupro, non a matrimonio. Scire unumquemque suum uas in honore tractare. Quomodo? Dum non in libidine, qua gentes; libido  autem nec apud gentes matrimonio adscribitur, sed extraordinariis, et non naturalibus et portentosis. Sanctitas luxurie est turpitudini  quoque et immunditie  contraria, que non matrimonium excludat, sed libidinem; que uas nostrum in honore matrimonii tractet. Hunc autem locum, salua alterius, id est plenioris sanctitatis prelatione, tractauerim, continentiam et uirginitatem nuptiis anteponens  , sed non prohibitis; destructores enim Dei nuptiarum, non sectatores castitatis retundo. Ait eos qui remaneant in aduentum  Christi, cum eis qui mortui in Christo primi resurgent, quod in nubibus auferentur in erem  obuiam Domino. Agnosco his iam tunc prospectis mirari substantias celestes ipsam Hierusalem que sursum est , et per Isaiam  pronuntiare; Quinam huc uelut nubes uolant, tamquam columbe cum pullis ad me? Hunc ascensum si Christus nobis preparauit, erit ille Christus de quo Osee  : Qui ascensum suum edificat in celos, utique sibi et suis. Exinde, a quo sperabo nunc, nisi a quo hec audiui? Quem spiritum prohibet exstingui? et quas prophetias uetat nichili  haberi? utique non Creatoris spiritum, nec Creatoris prophetias secundum Marcionem; que enim destruxit, ipse iam exstinxit, et nichil fecit, nec potest prohibere que nichili fecit. Ergo incumbit Marcioni exhibere hodie apud Ecclesiam suam exinde spiritum dei sui qui non sit exstinguendus, et prophetias que non sint nichili habende. Et si exhibuit quod putat, sciat  nos quodcumque illud ad formam spiritalis  et prophetice gratie atque uirtutis prouocaturos,  ut et futura prenuntiet, et occulta cordis reuelet, et sacramenta edisserat. Cum nichil tale protulerit ac probarit, nos proferemus et spiritum et prophetias Creatoris, secundum ipsum predicantes. Atque ita constabit Apostolus  de quibus dixerit, de eis scilicet que futura erant in Ecclesia eius dei, qui dum est, spiritus quoque eius  operatur, et promissio celebratur. Age nunc, qui salutem carnis abnuitis, et si quando corpus in huiusmodi prenominatur, aliud nescio quid interpretamini illud, quam substantiam carnis; quomodo Apostolus omnes in nouis substantiis, certis nominibus distinxit, et omnes in uno uoto constituit salutis, optans ut spiritus noster et corpus et anima sine querela in aduentum Domini et salutificatoris nostri Christi conseruentur?  Nam et animam posuit et corpus, tam duas res quam diuersas: licet enim et anime corpus sit aliquod sue qualitatis, sicut et spiritus; cum tamen et corpus et anima distincte nominantur, habet anima  suum uocabulum proprium, non egens communi uocabulo corporis; id relinquitur carni, que non nominata proprio, communi utatur necesse est. Etenim aliam substantiam in homine non uideo post spiritum et animam, cui uocabulum corporis accommodetur, preter carnem. Hanc totiens in corporis nomine intelligens, quotiens non nominatur; multo magis hic, cum que dicitur corpus, suo nomine appellatur.



CAPUT XuI.

 Cogimur quedam identidem  iterare, ut coherentia eis confirmemus. Dominum et hic retributorem utriusque meriti, dicimus circumferri ab Apostolo, aut Creatorem, aut  parem Creatoris, apud quem  iustum sit afflictatoribus nostris rependi afflictationem, et nobis qui afflictemur requietem, in reuelatione Domini Iesu uenientis a celo cum angelis uirtutis sue, et in flamma ignis. Sed flammam et ignem delendo  hereticus exstinxit, ne scilicet nostratem Deum faceret. Lucet tamen uanitas liture. Cum enim ad ultionem uenturum scribat Apostolus Dominum exigendam de eis qui Deum ignorent, et qui non obaudiant Euangelio, quos ait penam  luituros, exitialem, eternam a facie Domini, et a gloria ualentie eius; sequitur ut flammam ignis inducat, scilicet ueniens ad puniendum; ita et  in hoc, nolente Marcione, crematoris Dei Christus  est  , et in illo Creatoris est, quod etiam de ignorantibus Dominum ulciscitur, id est de ethnicis. Seorsum enim posuit Euangelio non obaudientes, siue christianos peccatores, siue Iudeos. Porro de ethnicis exigere penas, qui Euangelium forte non norint, non est Dei eius qui naturaliter sit ignotus, nec usquam nisi in Euangelio sit reuelatus, non omnibus scibilis. Creatori autem etiam naturali agnitio debetur ex operibus intelligendo, et exinde in pleniorem notitiam requirendo. Illius est ergo etiam ignorantes Deum plectere, quem non liceat ignorari  . Ipsum quod ait: A facie Domini et a gloria ualentie eius, uerbis usus Esaie : ex ipsa caussa eumdem sapit Dominum consurgentem, ut comminuat terram. Quis autem est  homo delicti, filius perditionis,  quem reuelari prius oportet ante Domini aduentum, extollens se super omne quod Deus dicitur, et omnem religionem; confessurus  in templo Dei et Deum se iactaturus? Secundum nos quidem Antichristus, ut docent ueteres et noue prophetie; ut Ioannes apostolus, qui iam antichristos dicit  processisse in mundum, precursores Antichristi spiritus, negantes Christum in carne uenisse, et soluentes Iesum, scilicet in Deo Creatore. Secundum uero Marcionem, nescio, ne Christus sit  Creatoris: nondum enim  uenit apud illum. Quisquis est  autem ex duobus, quero, cur ueniat in omni uirtute et signis et ostentis mendacii? Propterea, inquit, quod dilectionem ueritatis non susceperint, ut salui essent; et propter hoc erit  eis instinctum fallacie, ut iudicentur  omnes qui non crediderunt ueritati, sed consenserunt iniquitati. Igitur si Antichristus est  secundum Creatorem  , Deus erit Creator, qui eum mittit ad impingendos eos in errorem, qui non crediderunt ueritati ut salui fierent, eiusdem erit ueritas et salus, qui ex submissu erroris ulciscitur, id est Creatoris, cui et competit zelus ipse errore decipere quos ueritate non cepit. Si uero non est antichristus secundum nos, ergo Christus est Creatoris secundum Marcionem. Et quale erit ut ad ulciscendam ueritatem suam, Christum Creatori  submittat? Sed et si  de Antichristo consentit, proinde dixerim,  quale est, ut illi Satanas angelus Creatoris sit necessarius, et occidatur ab eo, habens fallacie operatione fungi Creatori? In summa, si indubitatum est eius esse et angelum, et ueritatem, et salutem, cuius et ira, et emulatio, et fallacie immissio aduersus contemptores et desultores, etiam aduersus ignorantes , quis dignius irascetur? Puto, qui a primordio rerum naturam  operibus, beneficiis, plagis, predicationibus  , testibus ad agnitionem sui prestruxit, nec tamen agnitus est; an  qui semel unico  Euangelii instrumento, et ipso incerto, nec palam alium Deum predicante, productus est? Ita cui competit uindicta, et competet materia uindicte: Euangelium dico, et ueritas, et salus.  Iubere autem operari eum qui uelit manducare, eius disciplina est qui boui trituranti os liberum iussit.



CAPUT XuII.

Ecclesie quidem ueritate Epistolam istam ad Ephesios habemus emissam , non ad Laodicenos  ; sed Marcion ei titulum aliquando interpolare gestiit, quasi et in isto diligentissimus explorator. Nihil autem de titulis interest, cum ad omnes Apostolus scripserit, dum ad quosdam; certe tamen eum Deum predicans in Christo, cui competunt que predicantur. Cui ergo competent secundum boni existimationem, quam proposuerit in sacramento uoluntatis sue, in dispensationem adimpletionis temporum  recapitulare  omnia in Christum, que in celis, et que in terris; nisi cuius erunt omnia ab initio, etiam ipsum initium, a quo et tempora et temporum adimpletiones  , dispensatio, ob quam omnia ad initium recensentur in Christo? Alterius autem Dei, quod initium, id est unde, cuius opus nullum? que tempora sine initio? que adimpletio sine temporibus? que dispensatio sine adimpletione? denique, quid in terris egit iam olim, ut longa aliqua temporum adimplendorum dispensatio reputetur, ad recensenda omnia in Christo, etiam que in celis? Nec in celis autem res ab altero actas existimabimus quecumque  sunt, quam ab eo, a quo et in terris acta  omnibus constat. Quod si non capit alterius omnia ista deputari ab initio quam Creatoris, quis credet ab alio ea recenseri in Christum alium et non a suo auctore, et in suum Christum? Si Creatoris sunt, diuersa sint necesse est a diuersa Deo. Si diuersa, utique contraria. Quomodo ergo contraria recenseantur in eum a quo denique destruuntur? Nam et sequentia quem renuntiant Christum, cum dicit, Ut simus in laudem glorie nos qui  presperauimus in Christum? Qui enim presperasse potuerunt, id est, ante sperasse in Deum, quam uenisset; nisi Iudei, quibus Christus prenuntiabatur ab initio? qui ergo prenuntiabatur, ille et presperabatur. Atque adeo hoc ad se, id est, ad Iudeos refert, ut distinctionem faciat, conuersus  ad nationes: In quo et uos cum audissetis sermonem ueritatis, Euangelium, in quo credidistis, et signati estis Spiritu promissionis eius sancto. Cuius promissionis? Facte per Ielem : In nouissimis diebus effundam de meo spiritu in omnem carnem; id est, et in nationes. Ita et Spiritus et Euangelium in eo erit Christo, qui presperabatur, dum predicabatur. Sed et Pater glorie ille est, cuius Christus rex glorie canitur in Psalmo ascendens : Quis est iste rex glorie? Dominus uirtutum ipse est rex glorie. Ab illo spiritus sapientie optatur, apud quem hec quoque spiritalium species enumerantur inter septem spiritus per Esaiam . Ille dabit illuminatos cordis oculos, qui etiam exteriores oculos luce ditauit, cui displicet cecitas populi :  Et quis cecus, nisi pueri mei? Et: Excecati sunt famuli Dei. Apud illum sunt et diuitie hereditatis in sanctis, qui eam hereditatem ex uocatione nationum repromisit : Postula de me, et dabo tibi gentes hereditatem tuam. Ille inoperatus est in Christum ualentiam suam, suscitando eum a mortuis, et collocando eum ad dexteram suam, et subiiciendo omnia, qui et dixit : Sede ad dexteram meam, donec ponam inimicos tuos scabellum pedum tuorum. Quia et alibi spiritus ad Patrem de Filio : Omnia subiecisti sub pedibus eius. Si ex his alius deus et alius christus infertur que recognoscuntur in Creatore, queramus iam Creatorem. Plane puto inuenimus, cum dicit: Illos delictis mortuos, in quibus ingressi erant, secundum euum mundi huius, secundum  principem potestatis eris huius  , qui operatur in filiis incredulitatis. Sed mundum non potest et hic pro Deo mundi Marcion interpretari. Non enim simile est creatum creatori, factum factori, mundus Deo. Sed nec princeps potestatis eris dicetur, qui est princeps potestatis seculorum. Numquam enim preses  superiorum de inferioribus notatur, licet et inferiora ipsi deputentur. Sed nec incredulitatis operator uideri potest, quam ipse potius a Iudeis et a nationibus patitur. Sufficit igitur, si hec non cadunt in Creatorem. Si autem et est in quem magis competant  , utique magis hoc Apostolus sciit. Quis iste? Sine dubio ille, qui ipsi Creatori filios incredulitatis obstruit, ere isto potitus, sicut dicere eum propheta  refert : Ponam in nubibus thronum meum, ero similis Altissimo. Hic erit diabolus, quem et alibi,  Deum eui huius agnoscemus. Ita enim totum seculum mendacio diuinitatis impleuit. Qui plane si non fuisset, tunc hec in Creatorem spectasse potuissent. Sed et in iudaismo conuersatus  Apostolus, non quia  interposuit de delictis, in quibus et nos omnes conuersati sumus, ideo delictorum dominum et principem eris huius Creatorem prestat intelligi; sed quia in iudaismo unus fuerat de filiis incredulitatis, diabolum habens operatorem, cum persequeretur Ecclesiam et Christum Creatoris. Propter quod et iracundie filii fuimus, inquit, sed natura. Ne, quia filios appellauit Iudeos Creator, argumentetur  hereticus dominum ire Creatorem. Cum enim dicit: Fuimus natura filii iracundie; Creatoris autem non natura sunt filii Iudei, sed adlectione patrum; ire filios ad naturam retulit, non ad Creatorem. Ad summam subiungens: Sicut et ceteri; qui utique filii Dei non sunt. Apparet communi nature omnium hominum et delicta et concupiscentias carnis, et incredulitatem, et iracundiam reputare  ,  diabolo tamen captante naturam,  quam et ipse iam infecit delicti semine inlato: Ipsius inquit, sumus factura conditi in Christo. Aliud est enim  facere, aliud condere. Sed utrumque uni dedit. Homo autem factura Creatoris est. Idem ergo condidit in Christo, qui et fecit. Quantum enim ad substantiam, fecit; quantum ad gratiam, condidit. Inspice et coherentia: Memores uos aliquando nationes in carne fuisse,  appellabamini preputium ab ea que dicitur circumcisio in carne manu facta, quod essetis illo in tempore sine Christo, alienati a conuersatione Isrelis, et peregrini testamentorum et promissionis eorum, spem non habentes, et sine Deo in mundo. Sine quo autem Deo fuerunt nationes, et sine quo Christo? Utique eo, cuius erat conuersatio Isrelis, et testamenta, et promissio. At nunc, inquit, in Christo,  uos qui eratis longe, facti estis prope in sanguine eius. A quibus erant retro longe? A quibus supra dixit: a Christo Creatoris, a conuersatione Isrelis, a testamentis, a spe promissionis, a Deo ipso. Si hec ita sunt, ergo his prope fiunt nunc nationes in Christo,  a quibus tunc longe fuerant. Si autem conuersationi Isrelis, que est in religione Dei Creatoris, et testamentis, et promissioni, et ipsi Deo eorum, proximi sumus facti in Christo, ridiculum satis, si nos alterius Dei Christus de longinquo admouit Creatori. Meminerat Apostolus ita predicatum de nationum uocatione ex longinquo uocandarum : Qui longe erant a me, appropinquauerunt iustitie mee. Tam enim iustitia, quam et pax Creatoris in Christo annuntiabatur, ut sepe iam ostendimus. Itaque ipse est, inquit, pax nostra, qui fecit duo unum, iudaicum scilicet populum, et gentilem, quod prope, et quod longe, soluto medio pariete inimicitie, in carne sua. Sed Marcion abstulit sua, ut inimicitie daret carnem, quasi carnali uitio, non Christo emule. Sicubi   alibi dixi, et hic,  non Marrucine, sed Pontice, cuius supra sanguinem confessus es, hic negas carnem. Si legem preceptorum sententiis uacuam fecit, adimplendo certe legem ; aduersarium legis de adiutore non potes facere. Ut duos conderet in semetipso; qui fecerat, idem condens, secundum quod et supra: Ipsius enim factura sumus, conditi in Christo. In unum nouum hominem faciens pacem. Si uere nouum, uere et hominem, non phantasma. Nouum autem et noue natum ex uirgine, Dei spiritu: ut reconciliet ambos Deo; et Deo, quem utrumque genus offenderat, et Iudaicum et Gentile  ; In uno corpore, inquit, cum interfecisset inimicitiam in eo per crucem. Ita et hic caro corpus in Christo, quod crucem pati  potuit. Hoc itaque adnuntiante pacem iis qui prope, et iis qui longe, accessum consecuti simul ad Patrem, iam non sumus peregrini, nec aduene, sed conciues sanctorum, sed domestici Dei; utique eius, a quo supra ostendimus alienos fuisse nos, et longe constitutos. Superedificati super fundamentum apostolorum. Abstulit hereticus, et prophetarum, oblitus Dominum posuisse in Ecclesia sicut apostolos, ita et prophetas. Timuit scilicet ne  et super ueterum prophetarum fundamenta, edificatio nostra constaret in Christo; cum ipse Apostolus ubique nos de prophetis exstruere non cesset. Unde enim accepit summum lapidem angularem dicere Christum, nisi de Psalmi significatione : Lapis quem reprobauerunt edificantes, iste factus est in summo anguli? De  manibus heretici precidentis non miror, si syllabas subtrahit, cum paginas totas plerumque subducat  .



CAPUT XuIII.


 Datam inquit sibi Apostolus gratiam nouissimo omnium, illuminandi omnes; que dispensatio sacramenti occulti ab euis in Deo, qui omnia condidit. Rapuit hereticus in prepositionem, et ita legi fecit: Occulti ab euis Deo, qui omnia condidit. Sed emicat falsum. Infert enim Apostolus: Ut nota fiat principatibus et potestatibus, in supercelestibus, per Ecclesiam, multifaria sapientia Dei. Cuius dicit principatibus et potestatibus? Si Creatoris, quale est ut principatibus et potestatibus eius ostendi uoluerit Deus ille sapientiam suam, ipsi autem non? quando nec potestates sine suo principe potuissent quid cognoscere. Aut si ideo Deum non nominauit hic, quasi in illis et princeps  ipse reputetur, ergo et occultatum sacramentum principatibus et potestatibus eius qui omnia condidit, pronuntiasset: proinde in illis deputans ipsum. Quod si illis dicit occultatum, illi  debebat dixisse manifestum; ergo non Deo erat occultatum, sed in Deo omnium conditore; occultum autem principatibus et potestatibus eius : Quis enim cognouit sensum Domini, aut quis consiliarius ei fuit?  Hic captus hereticus fortasse mutauit, ut dicat Deum suum suis potestatibus et principatibus notam facere uoluisse dispensationem sui sacramenti, quam ignorasset Deus conditor omnium. Et quo competebat pretendere ignorantiam creatoris extranei, et longa separatione discreti, cum domestici quoque superioris Dei nescissent? Tamen et Creatori notum erat futurum. Annon utique notum, quod sub  celo  in terra eius habebat reuelari? Ergo ex hoc confirmatur quod supra struximus. Si enim Creator cogniturus erat quandoque occultum illud Dei superioris sacramentum, et ita Scriptura habebat: Occulti Deo, qui omnia condidit; sic inferre debuerat: Ut nota fiat illis multifaria sapientia Dei, tunc et potestatibus et principatibus cuiuscumque Dei, cum quibus sciturus esset Creator. Adeo subtractum constat, quod et sic ueritati sue saluum est. uolo nunc et ego tibi de allegoriis Apostoli controuersiam nectere. Quas nouus  in prophetis habuisset formas? Captiuam, inquit, duxit captiuitatem. Quibus armis? quibus preliis? de cuius gentis uastatione? de cuius ciuitatis euersione? quas feminas, quos pueros, quosue regulos catenis uictor inseruit? Nam et cum  apud Dauid  Christus canitur succinctus gladio super femur, aut apud Esaiam  spolia accipiens Samarie et uirtutem Damasci, uere  eum et uisibilem excondis preliatorem; agnosce igitur iam et armaturam et militiam eius spiritalem, si iam didicisti esse captiuitatem spiritalem, ut et hanc illius agnoscas: uel quia et captiuitatis huius mentionem de Prophetis Apostolus sumpsit, a quibus et mandata. Deponentes mendacium, loquimini ueritatem ad proximum suum  quisque. Et irascimini, et nolite delinquere, ipsis uerbis quibus Psalmus  exponeret sensus eius. Sol non occidat super iracundiam uestram. Nolite communicare operibus tenebrarum. Cum iusto enim iustus eris, et cum peruerso peruerteris . Et, , Auferte malum de medio uestrum. Et , Exite de medio eorum, et immundum ne attigeritis. Separamini, qui fertis uasa  Domini . Sic et, inebriari uino dedecori  inde est, ubi sanctorum inebriatores increpantur: Et potum dabatis sanctis meis uinum , quod prohibitus erat potare et Aaron sacerdos, et filii eius, cum adirent ad sancta . Et Psalmis et hymnis Deo canere docere illius est, qui cum tympanis potius et psalteriis uinum bibentes incusari a Deo  norat. Ita, cuius inuenio precepta et semina preceptorum uel augmenta, eius apostolum agnosco. Ceterum, mulieres uiris subiectas esse debere, unde confirmat? Quia uir, inquit, caput est mulieris. Dic mihi, Marcion, de opere Creatoris Deus tuus legi sue adstruit auctoritatem? Hoc iam plane minus est, cum et ipsi Christo suo et Ecclesie eius inde statum sumit: Sicut et Christus caput est  Ecclesie. Similiter et cum dicit: Carnem suam diligit, qui uxorem suam  diligit sicut et Christus Ecclesiam. uides comparari operi Creatoris Christum tuum, et Ecclesiam tuam. Quantum honoris carnidatur in Ecclesie nomine! Nemo, inquit, carnem suam odio habet, nisi plane Marcion solus: sed et nutrit et fouet eam, sicut et Christus Ecclesiam. At tu solus eam odisti, auferens illi resurrectionem. Odisse debebis et Ecclesiam, quia proinde diligitur a Christo. Atenim Christus  iamauit et carnem sicut Ecclesiam. Nemo non diliget maginem quoque sponse, imo et seruabit illam, et honorabit, et coronabit. Habet similitudo cum ueritate honoris consortium. Laborabo ego nunc eumdem Deum probare masculi et Christi, mulieris et Ecclesie, carnis et spiritus; ipso Apostolo sententiam Creatoris adhibente, imo et disserente: Propter hoc  relinquet homo patrem et matrem, et erunt duo in carnem unam  . Sacramentum hoc magnum est. Sufficit inter ista, si Creatoris magna sunt apud Apostolum sacramenta, minima apud hereticos.  Sed ego autem dico, inquit, in Christum et Ecclesiam. Habet interpretationem, non separationem sacramenti. Ostendit figuram sacramenti ab eo preministratum, cuius erat utique sacramentum.  Quid uidetur Marcioni? Creator quidem ignoto Deo figuras preministrare non potuit; etiam quia aduersario. Si noto, Deus superior ab inferiore, et ad destruendum potius, mutuari nichil debuit. Obaudiant et parentibus filii. Nam et si Marcion abstulit, Hoc est enim primum in promissione preceptum. Lex loquitur ; Honora patrem et matrem. Et: Parentes, enutrite filios in disciplina et correptione Domini. Audisti enim et ueteribus dictum: Narrabitis hec in auribus filiorum uestrorum, et filii uestri eque in auribus  filiorum suorum. Quo iam mihi duos Deos, si una est disciplina? et si duo sunt, illum sequar qui prior docuit. Sed aduersus munditenentes luctatio si nobis, o quanti iam Dii creatores! Cur enim non et hoc uindicem, unum munditenentem  nominari debuisse, si Creatorem significabat, cuius essent quas premisit potestates? Porro, cum supra quidem induere nos iubeat armaturam, in qua stemus ad machinationes diaboli, iam ostendit diaboli esse, que diabolo subiungit, potestates et munditenentes tenebrarum istarum, que et nos diabolo deputamus. Aut si diabolus creator est, quis erit diabolus apud creatorem? An sicut  duo Dei, ita et duo diaboli, et pluraliter potestates et  munditenentes?  Sed quomodo creator et diabolus et Deus idem? cum diabolus non idem et Deus et diabolus. Aut enim ambo et Dei, si ambo  iam diaboli; aut qui Deus hic et non diabolus, sicut nec diabolus Deus. Ipsum uocabulum diaboli, quero ex qua delatura competat Creatori? Fortasse detulit aliquam Dei superioris intentionem, quod ipse ab archangelo passus est, et quidem mentito. Non ideo enim interdixerat illius arbuscule gustum, ne Dei fierent, sed ne de transgressione morerentur. Nec spiritalia autem nequitie ideo Creatorem significabant  , quia adiecit, in celis. Sciebat enim et Apostolus in celis operata esse spiritalia nequitie angelorum scandalizatorum in filias hominum . Et quale erit  , ut ambiguitatibus, et per enigmata nescio que, Creatorem  taxaret: qui in catenis iam constitutus, ob libertatem predicationis, constantiam manifestandi sacramenti in apertione oris, quam ibi expostulare a Deo mandabat, Ecclesie utique prestabat?



CAPUT XIX.

 Soleo in prescriptione aduersus omnes, de hereses testimonio temporum compendium figere, priorem uindicans regulam nostram omni heretica posteritate. Hoc nunc probabit et Apostolus dicens: De spe reposita in celis, quam audistis in sermone ueritatis Euangelii, quod peruenit ad uos sicut et in totum mundum. Nam si iam tum traditio Euangelica ubique manauerat, quanto magis nunc! Porro, si nostra est que ubique manauit, magis quam omnis heretica,  nedum Antoniniani  Marcionis, nostra erit apostolica. Marcionis autem, cum totum impleuerit mundum, ne tunc quidem se defendere poterit de Apostolica. Eam enim et sic constabit esse, que prior mundum repleuit, illius scilicet Dei Euangelio, qui et hec cecinit de predicationibus eius : In omnem terram exiit sonus eorum, et in terminos orbis uerba eorum. Inuisibilis Dei imaginem ait Christum. Sed nos enim inuisibilem dicimus Patrem Christi, scientes Filium semper retro uisum, si quibus uisus est in Dei nomine, ut imaginem ipsius: ne quam et hinc differentiam scindat Dei uisibilis et inuisibilis, cum olim Dei nostri sit definitio : Deum  nemo uidebit, et uiuet. Si non est Christus primogenitus conditionis, ut Sermo Creatoris per quem omnia facta sunt, et sine quo nichil factum est; si non in illo condita sunt uniuersa in celis et in terris, uisibilia et inuisibilia, siue throni, siue dominationes, siue principatus, siue potestates; si non cuncta per illum et in illo sunt condita , non utique tam nude posuisset Apostolus: Et ipse est ante omnes. Quomodo enim ante omnes, si non ante omnia? Quomodo ante omnia, si non  primogenitus conditionis? si non Sermo Creatoris? Unde ante omnes probabitur fuisse, qui post omnia apparuit? Quis scit priorem fuisse, quem esse nesciit? Quomodo item  boni duxit omnem plenitudinem in semetipso habitare? Primo enim, que est  ista plenitudo, nisi ex illis que Marcion detraxit, conditis in Christo, in celis et in terris, angelis et hominibus, nisi ex illis inuisibilibus et uisibilibus? nisi ex thronis, et dominationibus et principatibus, et potestatibus? Aut si hec pseudapostoli nostri et iudaici euangelizatores de suo intulerint, et ad plenitudinem Dei sui Marcion qui nichil condidit: ceterum, quale est ut plenitudinem Creatoris, emulus et destructor eius, in suo Christo habitare uoluerit? Cui denique reconciliat omnia in semetipsum, pacem faciens per crucis sue sanguinem, nisi quem offenderant una ipsa  , aduersus quem rebellauerant per transgressionem, cuius nouissime fuerant? Conciliari enim extraneo possent; reconciliari uero, non alii quam suo. Ita et nos quondam alienatos et inimicos sensu in malis  operibus, Creatori redigit in gratiam, cuius admiseramus offensam, colentes conditionem aduersus Creatorem. Sicubi autem et Ecclesiam corpus Christi dicit esse, ut hic ait, Adimplere se reliqua pressurarum Christi in carne, pro corpore eius quod est Ecclesia; non propterea et in totum mentionem corporis tranferes a substantia carnis. Nam et supra reconciliari nos ait in corpore eius per mortem; utique in eo corpore, in quo mori potuit per carnem; mortuus est, non per Ecclesiam, plane propter Ecclesiam; corpus commutando pro corpore, carnale pro spiritali. At cum monet  cauendum a subtililoquentia et philosophia et  inani seductione, que sit  secundum  elementa mundi; non secundum celum aut terram dicens, sed secundum literas seculares; et secundum traditionem, scilicet hominum subtililoquorum et philosophorum: longum est quidem et alterius operis ostendere, hac sententia omnes hereses damnari, quod omnes ex subtililoquentie uiribus et philosophie regulis constent. Sed Marcion principalem sue fidei terminum de Epicuri schola agnoscat, Dominum inferens hebetem, ne timeri eum dicat, collocans et cum Deo Creatore materiam, de porticu Stoicorum: negans carnis resurrectionem, de qua proinde nulla philosophia consentit. Cuius ingeniis tam longe abest ueritas nostra, ut et iram Dei excitare formidet, et omnia illum ex nichilo protulisse confidat, et carnem eamdem restituturum repromittat, et Christum  ex uulua uirginis natum non erubescat, ridentibus philosophis et hereticis et ethnicis ipsis. Stulta enim  mundi elegit Deus, ut confundat sapientes: ille sine dubio, qui ex respectu huius sue dispositionis perditurum se sapientiam sapientium preminabatur. Hac simplicitate ueritatis contraria subtililoquentie et philosophie, nichil peruersi possumus sapere. Denique si nos Deus cum Christo uiuificat, donans delicta nobis, non possumus credere ab eo delicta donari, in quem admissa non fuerint, ut retro ignotum. Age iam, cum dicit: Nemo uos iudicet in cibo et potu, et in parte diei festi et neomenie et sabbati, que est umbra futurorum, corpus autem Christi; quid tibi uidetur, Marcion? De lege iam non retractamus, nisi quod et hic quemadmodum exclusa sit edocet,  dum scilicet de umbra transfertur in corpus, id est, de figuris ad ueritatem, quod est Christus. Ergo et umbra eius, cuius et corpus; id est et lex  eius, et Christus. Segrega alii  Legem, et alii Deo Christum, si potes aliquam umbram ab eo corpore, cuius umbra est, separare. Manifeste Legis est Christus, si corpus est umbre. Si autem et aliquos taxat, qui ex uisionibus angelicis dicebant cibis abstinendum, ne attigeris, ne gustaueris, uolentes in humilitate sensus incedere, non tenentes caput; non ideo Legem et Moysen pulsat, quasi de angelica superstitione constituerit interdictionem quorumdam edulium. Moysen enim a Deo accepisse Legem constat. Denique, hanc disciplinam, secundum precepta, inquit, et doctrinam hominum deputauit in eos, qui caput non tenerent,  id est, ipsum; in quo omnia recensentur, in Christum ad initium reuocata, etiam indifferentia escarum. Cetera preceptorum, ut eadem, satis sit iam alibi docuisse quam a Creatore manarint; qui cum uetera predicaret transitura, noua facturus uniuersa, mandans  etiam : Nouate uobis nouamen nouum; iam tunc docebat deponere ueterem hominem, et nouum induere .



CAPUT XX.

Cum predicationis enumerat uarietatem, quod alii ex fiducia uinculorum eius, audentius sermonem enuntiarent; alii per inuidiam et contentionem; quidam uero et per sermonis existimationem  , plerique ex dilectione, nonnulli ex emulatione, iam aliqui et ex simultate Christum predicarent; erat utique uel hic locus taxande ipsius predicationis de diuersitate sententie, que tantam efficeret etiam animorum uarietatem Sed caussas solas animorum, non regulas sacramentorum in diuersitate proponens, unum tamen Christum, et unum eius Deum, quocumque consilio  predicatum confirmat, et ideo: Nihil mea, inquit, siue caussatione, siue ueritate Christus annuntietur; quia unus annuntiabatur, siue ex caussatione, siue ex ueritate fidei. Ad fidem enim predicationis retulit mentionem ueritatis, non ad regule ipsius: quia una quidem erat regula, sed fides predicantium quorumdam uera, id est simplex, quorumdam nimis docta. Quod cum ita sit, apparet cum Christum predicatum, qui semper adnuntiabatur. Nam si alius longe ab Apostolo induceretur, fecisset diuersitatem nouitas rei. Nec enim defuissent, qui predicationem euangelicam nichilominus in Christum Creatoris interpretarentur; cum et hodie maior pars sit omnibus in locis sententie nostre, quam heretice: quo nec hic  Apostolus de diuersitatis denotatione et increpatione  tacuisset. Ita cum diuersitas ne taxatur quidem, nouitas non probatur. Plane de substantia Christi putant et hic Marcionite suffragari Apostolum sibi, quod phantasma carnis fuerit in Christo, cum dicit, quod in effigie Dei constitutus,  non rapinam existimauit pariari Deo; sed exhausit semetipsum, accepta effigie serui, non ueritate; et in similitudine hominis, non in homine; et figura inuentus homo, non substantia, id est non carne: quasi non et figura, et similitudo, et effigies substantie quoque accedant. Bene autem quod et alibi Christum imaginem Dei inuisibilis appellat. Numquid ergo et hic qua  in effigie eum Dei collocat? Aeque non erit Deus Christus uere, si nec homo uere fuit in effigie hominis constitutus. Utrobique enim ueritas necesse habebit  cludi, si effigies et similitudo et figura  phantasmati uindicabitur. Quod si in effigie et imagine, qua Filius Patris uere Dei predicatus est  , etiam in effigie et imagine hominis, qua filius hominis, uere hominem inuentum, nam et inuentum ratione posuit, id est  certissime hominem: quod enim inuenitur, constat esse. Sic et Deus inuentus est per uirtutem, sicut homo per carnem; quia nec morti subditum pronuntinsset, non in substantia mortali constitutum. Plus est autem quod adiecit: Et mortem crucis. Non enim exaggerat  atrocitatem, extollendo uirtutem subiectionis  , quam imaginariam phantasmate scisset, frustrato potius eam, quam experto; nec uirtute functo in passione, sed lusu. Que autem retro lucri duxerat, que et supra numerat, gloriam carnis, notam circumcisionis, generis hebrei ex hebreo censum, titulum tribus Beniamin, pharisee candide dignitatem; hec modo detrimento sibi deputat, non Deum, sed stuporem Iudeorum. Hec ac si stercora existimat, pre comparatione agnitionis Christi, non pre  reiectione Dei Creatoris, habens iustitiam, non suam iam que ex Lege, sed que per ipsum, scilicet Christum, ex Deo. Ergo, inquis, hac distinctione Lex non ex Deo erat Christi. Subtiliter satis. Accipe itaque subtilius. Cum enim dicit: Non que ex lege, sed que per ipsum; non dixisset, per ipsum, de alio, quam cuius fuit lex. Noster, inquit, municipatus in celis. Agnosco ueterem ad Abraham promissionem Creatoris : Et faciam semen tuum tanquam stellas in celo. Ideo et stella a stella differt in gloria. Quod si Christus adueniens de celis, transfigurabit  corpus humilitatis nostre, conformale corpori glorie sue; resurget ergo corpus hoc nostrum quod humiliatur in passionibus, et in  ipsa lege mortis in terram deiectum. Quomodo enim transfigurabit  , si nullum erit? Aut si de eis dictum,  qui in aduentu Dei deprehensi in carne deputari  habebunt,  quid facient qui primi resurgent? Non habebunt de quo transfigurentur? Atquin, cum illis, dicit, simul rapiemur in nubibus obuiam Domino. Si cum illis sublati, utique cum illis et transfigurati.



CAPUT XXI.

. Soli huic Epistole breuitas sua profuit, ut falsarias manus Marcionis euaderet. Miror tamen, cum ad unum hominem literas factas  receperit, quid ad Timotheum duas, et unam ad Titum, de ecclesiastico statu compositas recusauerit. Adfectauit, opinor, etiam numerum Epistolarum interpolare. Memento, inspector, quod ea que pertractata sunt, retro de Apostolo quoque probauerimus; et si qua in hoc opus dilata erant,  expunxerimus; ne aut hic superuacuam existimes iterationem, qua confirmauimus spem pristinam, aut illic suspectam habeas dilationem, qua eruimus tempora ista. Si  totum opusculum inspexeris, nec hic redundantiam. nec illic diffidentiam iudicabis.





QUINTI SEPTIMII FLORENTIS TERTULLIANI ADuERSUS uALENTINIANOS LIBER. 





Proemium.

 Heresim ualentini erupisse sub Antonio Pio, imperium adepto anno 138, affirmant Tertullianus  ac Theodoretus . Fuit autem ualentinus Phrebonites patria, ex maritima Aegypti ora, platonice sectator philosophie, imbutus Grecorum artibus, ac figmentis, atque, ut sui iactabant , auditor Theodadis, discipuli Pauli apostoli. Natum ualentinum censet Massuetus  anno Christi 85, denatum uero 158. Scripsisse fertur ualentinus psalmos nonnullos, epistolas item a Clemente Alexandr. in II et III Stromatum libris laudatas, quarum epistolarum una inscribitur ad Agathopodem diaconum anthiochenum, ut opinantur Grabius et Caueus. Edidit ualentinus etiam homilias atque opus inscriptum: , id est, Unde mala, cuius operis fragmenta exstant apud laudatum Clementem, lib. uI, et  Epiphanium, heres. XXXI. Euangelium scripsisse proprium nemo nisi auctor nouem posteriorum capitum libri de Prescriptione refert. Ab Ecclesia catholica defecit, quoniam episcopatum, cuius ardebat desiderio, consequi non ualuit, uti aduersus eumdem ualentinum, cap. Iu, tradit Tertulllianus. Relicta Alexandria ualentinus Romam uenit, sedente Hygino, ibique commoratus est usque ad Anicetum. Preter D. Ireneum, Tertullianum, Epiphanium ac Theodoretum, plura de ualentinianis scribunt Massuetus , Natalis Alexander , Beausobre , Semlerus , nec non ualcheus , et Ittig. . Ac demum recentius Matter . Etsi uero fabulosa ualentini heresis sola descriptione sui appareat absurdissima, fuere tamen nonnulli qui ipsum ualentinum orthodoxum existimarunt, ut abbas Faydit, qui edidit Dilucidationem doctrine priorum seculorum; multaque ad ualentini systema emoliendum Manicheorum historie inseruit etiam Beausobre .

Porro certo certius est Tertullianum, dum suum aduersus ualentianianos librum elucubrauit, eam pre oculis habuisse sancti Irenei, episcopi Lugdun.,  librorum aduersus hereses interpetationem latinam, ueterem et uulgatam, quam, ad usque tempora nostra seruatam, Ireneo ipso uel adhuc in uiuis superstite, uel nuper erepto, editam fuisse constat. Quisquis Ireneum latinum cum Tertulliano contulerit, in promptu deprehendet hunc adeo uestigia illius premere, adeo uerbis ipsis, uerborumque figuris et ordini adherere, ut id unum sibi proposuisse uideatur eadem paucioribus contrahere; iisdem sepe seruatis uerbis, immixtis tamen pro more dicteriis quadam afri ingenii procacitate propalatis .

Hec plurima hinc et inde loca similia sedulo colligenda,  ac ut facilius ea lector conferre queat, in notis adponenda curauimus. Nec iam, ni fallor, nemini ambiguum erit preiuisse Tertulliano Ireneum, ac proinde perperam ea in dubium reuocasse, et inter  spuria repudiasse Iohann. Salomom. Semlerum, uiuum, si quis unquam, ad omnia fere uenerande antiquitatis monumenta ex auctoritate sua deiicienda profecto natum; hic enim in Historica Isagoge ad Baumgartenii Polemicam , in Prolusione de cauenda molesta sedulitate sacra ad corrigendas quasdam Irenei et Tertulliani sententias , et in Dissertatie de uaria et incerta indole horum librorum Tertulliano Halensi adiecta , fidem Irenei minuere eiusque libros in suspicionem adducere tentauit; ut defensionem illorum suscepit celeberr. ualchius, theologus gottingensis, in nouis commentariis Societatis Regie Scientiarum Gottingensis  EDD.

Ceterum Tertulliani esse librum hunc aduersus ualentinianos uel inde constat, quod cap. XuI, nominatim libri aduersus Hermogenem meminerit, quem eius esse constat. Et uero scripsisse illum aduersus ualentinianos luculenti sunt testes B. Optatus Mileuitanus, lib. I, aduersus Parmenian. Donatistam, et uincentius Lirinensis, lib. de Prophan. heres. nouitate. uisus fuit etiam iam olim MS. a Trithemio et Politiano, et inter primos a Rhenano editus primum scholiis, deinde et annotationibus ita illustratus, ut nusquam diligentior fuerit. Non contemnendam tamen esse nostram postremam hanc recognitionem, idque ex B. Irenei, lib. I, cap. 1, et aliquot  sequentibus, eoque tam greco apud Epiphanium, quam latino iuxta uersiones uarias, et tribus uatic. MS. exemplaribus, colliget facile lector, ex iis quas maioris adhuc lucis gratia adiecimus annotationibus, Argumento, imo et Catalogo Aeonum ac situs ipsorum delineatione apertioribus. PAMELIUS.

Opportunior sane se dabit occasio de immensa farragine in genere ac de arduo themate ualentiniano in specie uberius disserendi, ubi de prestantissimis Irenei aduersus hereses libris dicendum erit. Nobis igitur, pro more, moduloque nostro, sufficiat hec pauca, proemii instar, prelibasse, pauculaque addere hinc inde desumpta, siue ex Pamelio, siue ex Massueto, addere, quibus, antequam librum hunc, obscurum sane et intellectu imperuium, aggrediamur,  lectori, preluceat tum interpretatio nominum Aeonum ualentini, tum syntagma gnoseos ex eiusdem hypothesi concinnatum. EDD.



NOMINA AEONUM ET DEORUM uALENTINI, IMO CRIMINUM POTIUS QUAM NUMINUM, ALIORUMQUE EODEM PERTINENTIUM.



 De his nominibus infra, c. 6, sic Tertullianus: Quorumdam  de greco interpretatio non occurrit, quorumdam nec de sexu genera conueniunt, quorumdam usitatior in greco notitia est. Itaque plurimum greco ponemus, significantie per paginarum limites aderunt; nec latinis quidem deerunt greca, sed in lineis desuper notabuntur.

 Hactenus ille. Quod tamen cum in MS. codicibus neque Rhenanus, neque ego factum inuenerimus, expediebat ad intellectum maiorem, hunc Nominum Catalogum prefigere. Quem nunc et locupletaui, et in ordinem congruum redegi, adiecto maioris explicationis gratia capitum numero, ubi de singulis ipsorum agitur. Annotaui etiam que hic aut alibi Tertulliano usitata, que Ireneo Latino lib. I adu. heres., c. I, que denique Epiphanio Greco heres. XXXI, aut eius Interpreti Latino; e quibus etiam nomina aliquot castigata sunt. PAM.
[Table: 2Kb]


XXX. AEONUM NOMINA.
[Table: 4Kb] [Table: 2Kb] [Table: 3Kb] [Table: 1Kb] [Table: 2Kb] [Table: 1Kb] [Table: 1Kb] [Table: 1Kb] [Table: 1Kb] [Table: 2Kb] [Table: 1Kb]


ARCIUM QUIBUS SINGULI AEONES COLLOCATI SUNT, NOMINA, CAP. XXIII, XXIu, XXu.
[Table: 1Kb] [Table: 1Kb] [Table: 1Kb] [Table: 1Kb]


CREATURARUM A DEMIURGO ET ACHAMOTH CONDITARUM NOMINA, CAP. XX, XXII XXu.
[Table: 2Kb] [Table: 1Kb] [Table: 1Kb] [Table: 1Kb] [Table: 1Kb] [Table: 2Kb] [Table: 1Kb]


SCHEMA GNOSTICUM EX uALENTINI EIUSQUE DISCIPULORUM FABULIS.


[Figure: [Schema gnosticum] 31Kb]





Argumentum.


 Aduersus ualentinianos hereticos scripturus Tertullianus, differens congressionem, solam profitetur errorum, seu potius fabularum, cum risu narrationem.

Imprimis autem narrat, quod ualentiniani, frequentissimum sane inter hereticos collegium, nichil magis curent, quam occultare quod predicant. Cap. I.

Deinde cum illi simplices nuncuparent Catholicos, Scripturis simplicitatem probari docet. Cap. II.

Quantumuis interim se abscondant  scire tamen simplices Christianos omnes eorum fabulas et genealogias, quas damnat Apostolus, indeterminatas, quas proinde solummodo demonstrare, destruere sit. Cap. III.

Notam etiam esse ualentinianorum originem a ualentino;  licet ab eo abscesserint Ptolomeus, Heracleon, Secundus, Magus Marcus, ac Theotinus, ita ut nusquam iam ualentinus, et tamen ualentiniani ab illo; cum solas integras eius regulas custodiret Antiochie Axionicus quidam. Cap. Iu.

Sibi interim cum Archetypis esse disceptationem, idque non confictis materiis, utpote quas ipsius heresiarche contemporales instructissimis uoluminibus prodiderint et retulerint, Iustinus martyr, Miltiades, Ireneus, et quidam Proculus. Cap. u.

Deinde uerbis partim initio huius Argumenti adductis, partim illi infra subiectis, demonstrationem solam arcani ipsorum promittens, methodum indicat qua uti statuit. Cap. uI.

Porro a prima ogdoade Aeonum ualentinianorum siue  tetrade duplici, auspicatur, in qua ex Bytho ac Sige orti Nus et ueritas, Sermonem et uitam procrearint, e quibus homo et Ecclesia. Cap. uII.

Inde ex secunda illa tetrade, Sermonem et uitam decuriam Aeonum simul fudisse, hominem et Ecclesiam duodenarium numerum, quo sic impleretur tricenarie diuinitatis Pleroma seu plenitudo. Cap. uIII.

Iam uero fecunditate tota deficiente, a nouissimo Aeone Sophia confirmata ab Horo ne dissolueretur, ex ui passionis, nulla opera coniugii, abortiuum fetum Enthymesin expositam esse. Cap. IX.

Tota interim propinquitate supplicante Sophiam coniugi suo Teleto restitutam, Enthymesin uero extra Pleroma relegatam. Cap. X.

Ne qua igitur eiusmodi rursus concussio contingeret,  Nun illum nouam edidisse copulationem, Christum et Spiritum Sanctum. Cap. XI.

Deinde ex omnibus simul Aeonibus compactum esse perfectum Pleromatis fructum Iesum, quem et Soterem, et Christum, et Sermonem nuncupant; et satellites eius angelos. Cap. XII.

Atque hactenus  prima tragedie scena; alia iam extra Pleroma cothurnatio. Cap. XIII.

Nam Euthymesin, siue iam nouo et interpretabili nomine  Achamoth, in inane illud Epicuri explosam, quamquam a Christo non sine Spiritu Sancto e superioribus misso iam formatam; quia tamen ad lumen illud Pleromatis non potuit attingere, ab Horo custodiente extremam eius lineam exclusa, afflictam merore, metu, consternatione, ignorantia. Cap. XIu.

Atque ex his originem traxisse materiam, quam Pythagorici, Stoici et Plato ipse innatam uolunt, et elementa ipsa. Cap. Xu.

Conuersam inde ad preces, cum ad se missus esset Paracletus Soter iehsu, eam denuo confirmatam, et ab omnibus iniuriis passionis expumicatam, ex conuersione illa animales corpulentias produxisse. Cap. XuI.

Pre gaudio abhinc ex contemplatione illa Soteris et  angelicorum qui una uenerant luminum, spiritales produxisse, et sic factam trinitatem generum. Cap. XuII.

Ex animali autem substantia productum deinde Demiurgum, Deum hunc nostrum, regem uniuersorum. Cap. XuIII.

Quamquam hac de re inter eos non conueniat. Cap. XIX.

Porro a Demiurgo, extra Pleromatis limites constituto, hunc mundum conditum ex animalibus et materialibus substantiis, ex incorporalibus uero septemplicem celorum scenam. Cap. XX.

Quibus interdum interserit uaria Achamoth siue Sophie secunde nomina. Cap. XXI.

Quid? quod et diabolum opus Demiurgi faciant, Munditenentem  appellantes. Cap. XXII.

Inde singularum potestatum situm interserens, etiam ignem his omnibus corporibus et elementis inflabellatum addit. Cap. XXIII.

Demiurgum post hec ad hominem manus contulisse, et carnem ei creasse, non limo terre, sed materia illa philosophica. Cap. XXIu.

Cui cum animam Demiurgus mox de afflatu suo communicaret, etiam ab Achamoth pariter in illum deriuatum semen spiritale, quod nuncupabant Ecclesiam. Cap. XXu.

Hinc tria hominum genera describit, siue trinitatem hominis, et quem exitum sortiantur. Caput XXuI.

Emisisse etiam Demiurgum Christum Filium suum naturalem per uirginem, non ex uirgine editum; et super  hunc deuolasse Soterem in specie columbe, eumque mansisse in Christo impassibilem, passum uero animalem Christum. Cap. XXuII.

Animas quoque meliores allegi in prophetas, sacerdotes ac reges. Cap. XXuIII.

Hominum uero tria genera ab eis constitui: choicum, animale, spiritale. Cap. XXIX.

Spiritalibus autem  operationes non necessarias, sed nobis utpote psychicis, id est animalibus  hominibus, martyrii quoque necessitatem sic eludentes. Cap. XXX.

Et uero in consummatione ita dispensari mercedem, ut Achamoth de medio tabulato in Pleroma transferatur, excepta a Sotere compactitio illo sponso, et Demiurgum de hebdomade sua celesti in uacuum matris locum. Cap. XXXI.

Humanam uero gentem in exitus tales ituram: choice quidem et materialis note animas interituras; psychicorum uero iustorum animas  in medietatis illius receptacula transmitti; spiritalium denique, ipsorum nempe, ad Pleromatis palatium traductas, in sponsas angelorum assumi. Cap. XXXII.

Ab ualentino uero in hoc dissentire emendatores Ptolomei, quod Bytho duas affingant coniuges, Cogitationem  et uoluntatem, atque ex Cogitatione ortam ueritatem, ex uoluntate Monogenem. Cap. XXXIII.

Alios etiam qui aut nullum sexum Bytho deputant, aut hermaphroditum faciunt. Cap. XXXIu.

Esse item qui Bytho non principatum, sed postumatum defendat, post ogdoadem primam ex tetrade quidem et ipsam, sed aliis nominibus deriuatam. Cap. XXXu.

 Quosdam qui ex patre Bytho, et Ennea matre, integram ogdoadem illam uno partu exclusam. Cap. XXXuI.

Item alium quemdam qui Monoteta et Henoteta parentes primos faciat, ex quibus Monas et Unio, et ex illis reliquos Aeonas. Cap. XXXuII.

Humaniorem denique secundum, qui tetradas duas diuidens in dextram et sinistram, lumen et tenebras, tantum defectricem illam uirtutem, Achamoth nempe, uult non ab aliquo Aeonum deduci. Cap. XXXuIII.

Postremo maiorem esse de ipso Iesu diuersitatem, cum ualentinus ex omnium Aeonum flosculis, alii ex solis decem, aut solis duodecim, alii a Christo et Spiritu Sancto tantum, alii aliunde eum confictum contendant. Atque ita doctrinas ualentinianorum in syluas  iam exoleuisse Gnosticorum. Cap. XXXIX.



CAPUT PRIMUM.

 ualentiniani,  frequentissimum plane collegium inter hereticos, quia  plurimum ex apostatis ueritatis, et ad fabulas facile est, et disciplina non  terretur,  nichil magis curant, quam occultare, quod predicant:  si tamen predicant, qui occultant. Custodie officium, conscientie officium  est. Confusio  predicatur, dum religio adseueratur  . Nam et illa Eleusinia (heresis et ipsa [  quod tacent  , pudor est. Idcirco et aditum   prius cruciant  . Diutius initiant, quam  consignant   , cum et ante portas   quinquennium  instituunt  ; ut opinionem suspendio cognitionis edificent: atque ita tantam maiestatem  exhibere uideantur, quantam prestruxerunt cupiditatem. Sequitur iam silentii officium; adtente custoditur quod tarde inuenitur. Ceterum tota in  adytis diuinitas, tot  siparia   portarum  , totum signaculum lingue, simulacrum membri uirilis  reuelatur  . Sed nature uenerandum nomen  allegorica dispositio pretendens, patrocinio  coacte figure sacrilegium obscurat, et conuicium falsi  simulacris excusat  . Proinde quos nunc destinamus hereticos  , sanctis nominibus et titulis et argumentis uere religionis, uanissima atque turpissima figmenta configurantes, facili caritati  , ex diuine copie occasione  , quia de multis multa succedere  est: Eleusinia  ualentiniana fecerunt lenocinia, sancta silentio magno, sola taciturnitate celestia. Si bona fide queras, concreto uultu, suspenso supercilio, Altum est, aiunt  . Si subtiliter tentes, per ambiguitates bilingues communem fidem adfirmant  . Si scire te subostendas, negant quidquid agnoscunt  . Si cominus  , certes tuam  simplicitatem sua cede dispergunt  : Ne discipulis quidem  propriis ante committunt, quam suos fecerint. Habent artificium, quo prius persuadeant  quam edoceant. ueritas autem docendo persuadet, non suadendo docet.



CAPUT II  .

Ideoque simplices notamur apud illos, ut hoc tantum, non etiam sapientes: quasi statim deficere cogatur   a simplicitate sapientia, Domino utramque iungente: Estote prudentes ut serpentes, et simplices ut columbe . Aut si nos propterea insipientes, quia simplices; num ergo et illi propterea non simplices, quia sapientes? Nocentissimi autem qui non simplices, sicut stultissimi qui non sapientes. Et tamen malim in eam partem meliori sumi uitio, si forte  prestat minus sapere quam peius, errare quam fallere. Porro, facies Dei spectat  in simplicitate querentes   , ut docet ipsa Sophia  , non quidem ualentini, sed Salomonis. Deinde  infantes testimonium Christi sanguine litauerunt. Pueros uocem qui crucem clamant? nec pueri erant, nec infantes, id est, simplices non erant. Repuerascere nos et Apostolus iubet secundum  Deum , ut malitia infantes per simplicitatem ita demum sapientes sensibus  ; simul dedi  in sapientie ordinem de simplicitate manantis  . In summa Christum columba demonstrare solita est, serpens uero tentare. Illa et a primordio diuine pacis preco; ille a primordio diuine imaginis predo. Ita facilius simplicitas sola Deum, et agnoscere  poterit, et ostendere; prudentia sola concutere potius et prodere.



CAPUT III.

Abscondat itaque se serpens quantum potest, totamque prudentiam in latebrarum ambagibus torqueat, alte habitet, in ceca detrudatur, per anfractus seriem suam euoluat, tortuose procedat, nec semel totus, lucifuga bestia. Nostre columbe  etiam domus simplex, in editis semper et apertis et ad lucem. Amat figura  Spiritus Sancti Orientem   , Christi figuram. Nihil ueritas erubescit, nisi solummodo abscondi: quia nec pudebit illum aures ei dedere, eum Deum recognoscere, quem iam illi natura commisit, quem quotidie in operibus omnibus sentit, hoc solo minus notum, quod unicum non putauit, quod  in numero nominauit  , quod in aliis adorauit. Alioquin a turba eorum et aliam frequentiam suadere, a domestico principatu ad incognitum transmouere, a manifesto ad occultum retorquere, de limine fidem  offendere est. Iam si et in totam fabulam initietur, nonne tale aliquid dabitur te in infantia inter somni difficultates a nutricula audisse, Lamie turres  , et pectines solis? Sed qui ex alia conscientia uenerit fidei, si statim inueniat tot nomina Aeonum, tot coniugia, tot genimina  , tot exitus, tot euentus, felicitates, infelicitates, disperse atque concise diuinitatis, dubitabitne ibidem pronuntiare  has esse fabulas et genealogias indeterminatas, quas Apostoli spiritus, bis iam tunc pullulantibus seminibus hereticis, damnare preuenit? Merito itaque non simplices,  merito tantummodo prudentes, qui talia neque facile producunt, neque exerte defendunt, sed nec omnes quos edocent, perdocent; utique astute, ut pudenda: ceterum inhumane, si honesta. Et tamen simplices nos  , omnia scimus. Denique hunc primum cuneum congressionis armauimus, detectorem et designatorem totius conscientie illorum, primamque hanc uictoriam  auspicamur: quia quod tanto impendio absconditur, etiam solummodo demonstrare, destruere est.



CAPUT Iu.

Nouimus, inquam, optime originem quoque ipsorum, et scimus  , cur ualentinianos appellemus, licet non esse uideantur. Abscesserunt enim a conditore, sed minime origo deletur; et si forte mutantur,  testatio est ipsa mutatio. Sperauerat episcopatum ualentinus, quia et ingenio poterat et eloquio. Sed alium ex martyrii prerogatiua loci potitum indignatus, de Ecclesia authentice regule abrupit  , ut solent animi pro prioratu exciti presumptione ultionis accendi, ad expugnandam conuersus ueritatem: et cuiusdam ueteris opinionis semen nactus  , Colarbaso  uiam deliniauit. Eam postmodum Ptolomeus instrauit, nominibus et numeris Aeonum distinctis in personales substantias, sed extra Deum determinatas, quas ualentinus in ipsa summa diuinitatis, ut sensus, et adfectus et motus incluserat. Deduxit et Heracleon inde tramites quosdam, et Secundus, et magus Marcus   . Multum circa imagines Legis Theotimus operatus est. Ita nusquam iam ualentinus;  et tamen ualentiniani, qui per ualentinum. Solus ad hodiernum Antiochie Axionicus  memoriam ualentini integra custodia regularum  eius consolatur: Alioquin  tantum se huic heresi suadere permissum est, quantum lupe femine formam quotidie supparare  solemne est. Quidni? cum spiritale illud semen suum sic in unoquoque recenseant. Si aliquid noui adstruxerint, reuelationem statim appellant presumptionem, et carisma ingenium; nec unitatem, sed diuersitatem. Ideoque prospicimus, seposita illa solemni dissimulatione sua, plerosque diuidi quibusdam articulis, etiam bona fide dicturos  ; Hoc ita non est; et, Hoc aliter accipio; et, Hoc non  agnosco. uarietate enim innouatur regularum facies; habet etiam colores ignorantiarum.



CAPUT u.

Mihi autem cum archetypis erit limes principalium magistrorum  , non cum affectatis ducibus passiuorum discipulorum  . Nec undique dicemur ipsi nobis finxisse materias, quas tot iam uiri sanctitate et prestantia insignes, nec solum nostri antecessores, sed ipsorum heresiarcharum contemporales, instructissimis uoluminibus, et prodiderunt, et retuderunt: ut Iustinus philosophus et martyr  , ut Miltiades Ecclesiarum sophista  , ut Ireneus omnium doctrinarum curiosissimus explorator  , ut  Proculus noster  , uirginis senecte, et christiane eloquentie dignitas: quos in omni opere fidei, quemadmodum in isto, optauerim assequi. Aut si in totum hereses non sunt, ut qui eas pellunt, finxisse credantur, mentietur Apostolus predicator illarum . Porro si sunt, non alie erunt quam que retractantur. Nemo tam otiosus fertur stylo, ut materias habens, fingat.



CAPUT uI.

Igitur hoc libello,  quo demonstrationem solum promittimus illius  arcani, ne quem ex nominibus tam peregrinis, et coactis, et compactis, et ambiguis, caligo  suffundat, quomodo eis usuri simus, prius demandabo. Quorumdam enim de greco interpretatio non occurrit ad expeditam proinde nominis formam,  quorumdam nec de sexu genera conueniunt, quorumdam usitatior in greco notitia est. Itaque plurimum greca ponemus; significantie per paginarum limites aderunt  , nec latinis quidem deerunt greca, sed in lineis desuper notabuntur, ut signum hoc sit personalium nominum, propter ambiguitates  eorum que cum alia significatione communicant. Quamquam autem distulerim congressionem, solam interim professus narrationem, sicubi tamen indignitas meruerit suggillari, non erit delibatione transpunctoria  expugnatio   . Congressionis lusionem deputa  , Lector, ante pugnam  . Ostendam, sed non imprimam uulnera. Si et ridebitur alicubi, materiis ipsis satisfiet: multa sunt sic indigna reuinci, ne grauitate adorentur  . uanitati proprie festiuitas cedit. Congruit et ueritati ridere, quia letans; de emulis suis ludere, quia secura est. Curandum plane ne risus eius rideatur, si fuerit indignus. Ceterum ubicumque dignus risus, officium est. Denique hoc modo incipiam.



CAPUT uII.

Primus omnium Ennius peta romanus, Cenacula maxima celi simpliciter pronuntiauit, de lati situs nomine  , uel quia Iouem illic epulantem legerat apud Homerum. Sed heretici quantas supernitates supernitatum,  et quantas  sublimitates sublimitatum in habitaculum dei sui cuiusque suspenderint, extulerint, expanderint, mirum est. Etiam creatori nostro Enniana cenacula  in edicularum disposita sunt forma, aliis atque aliis pergulis superstructis, et unicuique deo per totidem scalas distributis, quot hereses fuerint. Meritorium factus est mundus. Insulam Feliculam   credas tanta tabulata celorum;  nescio ubi. Illic enim ualentinianorum Deus ad summas tegulas habitat. Hunc substantialiter quidem appellant,  personaliter uero  et ,  etiam Bython  ; quod in sublimibus habitanti minime congruebat. Innatum, immensum, infinitum, inuisibilem, eternumque definiunt: quasi statim probent esse, si talem definiant qualem scimus esse debere, ut sic  et ante omnia fuisse dicatur. Sed ut sit expostulo  : nec aliud magis in huiusmodi denoto  , quam quod post omnia inueniuntur, qui ante omnia fuisse dicuntur,  et quidem non sua. Sit itaque Bythos iste infinitis retro euis in maxima et altissima quiete, in otio plurimo, placide et, ut ita dixerim, stupentis diuinitatis, qualem iussit Epicurus. Et tamen quem solum uolunt, dant ei secundam in ipso et cum ipso personam, Ennean, quam et Charin et Sigen insuper nominant. Et forte  accedunt in illa commendatissima quiete, monere  eum de proferendo tandem initio rerum a semetipso. Hoc uice seminis in Siges sue, ueluti genitalibus  uulue locis, collocat. Suscipit illa statim, et pregnans efficitur, et parit utique silentio Sige, et quem parit Nus est, simillimum patri et parem per omnia. Denique solus hic capere sufficit immensam illam et incomprehensibilem magnitudinem patris. Ita et ipse  Pater dicitur, et initium omnium, et proprie Monogenes. Atquin non proprie, siquidem non solus agnoscitur  . Nam cum illo processit et femina, ueritas  , Monogenes, quia prior genitus, quanto congruentius Protogenes uocaretur! Ergo Bythos et Sige, Nus et ueritas,  prima quadriga defenditur ualentiniane factionis, matrix et origo cunctorum. Namque ibidem Nus simul ac cepit  prolationis sue officium, emittit et ipse ex semetipso Sermonem et uitam, que si retro non erat, utique nec in Bytho. Et quale est, ut in Deo uita non fuerit! Sed et hec soboles, ad initium uniuersitatis, et formationem  Pleromatis totius emissa, facit fructum, Hominem et Ecclesiam procreat. Habes Ogdoadem, Tetradem duplicem,  ex coniugationibus  masculorum et  feminarum; cellas, ut ita dixerim, primordialium Aeonum: fraterna connubia ualentinianorum deorum: census omnis sanctitatis et maiestatis heretice: nescio criminum an numinum turbam, certe fontem relique fecunditatis  .



CAPUT uIII.

Ecce enim secunda Tetras, Sermo et uita, Homo et Ecclesia, quod in Patris gloriam fruticasset. Hinc   numero gestientes et ipsi tale quid Patri de suo offerre, alios ebulliunt fetus, proinde coniugaleis,  per copulam utriusque nature: Hac Sermo et uita decuriam Aeonum simul fundunt: illac Homo et Ecclesia duos amplius, equiparando parentibus, quia et ipsi duo cum illis decem tot efficiunt, quot ipsi procreauerunt. Reddo nunc nomina, quos decuriam dixi: Bythos et Mixis: Ageratos et Henosis: Autophyes  et Hedone: Acinetos et Syncrasis: Nonogenes et Macaria. Contra, duodenarius numerus hi erunt: Paracletus et Pistis: Patricos et Elpis: Metricos et Agape: Ainus et Synesis: Ecclesiasticus et Macariotes: Theletus et Sophia. Cogor hic, quid ista nomina desiderent, proferre de pari exemplo. In scholis  carthaginiensibus  fuit quidam frigidissimus   rhetor latinus, Phosphorus  nomine:  cum uirum fortem peroraret: uenio, inquit, ad uos optimi ciues, de prelio, cum uictoria mea, cum  felicitate uestra, ampliatus, gloriosus, fortunatus, maximus, triumphalis. Et scholastici statim  Familie Phosphori:   ! Audisti  Fortunatam, et Hedonem, et Acinetum, et Theletum, acclama: Familie Ptolomei .  Hoc erit Pleroma illud arcanum, diuinitatis tricenarie plenitudo. uideamus que sint istorum priuilegia numerorum, quaternarii, et octonarii,  et duodenarii. Interim, in tricenario fecunditas tota deficit; castrata est uis et potestas et libido genitalis Aeonum. Quasi non et humerorum tanta adhuc coagula superessent, et nulla alia  de pedagogio nomina. Quare enim non et quinquaginta et centum procreantur?  quare non et  stercole  et syntrophi nominantur  ?



CAPUT IX.


Sed et hoc exceptio personarum est, quod solus ille Nus ex omnibus immensi patris fruitur notione, gaudens et exultans, illis utique merentibus  . Plane Nus,  quantum in ipso fuit, et uoluerat et tentauerat ceteris quoque communicare que norat, quantus et quam incomprehensibilis pater: sed intercessit mater Sige, illa scilicet,  que et ipsis hereticis suis tacere prescribit: etsi de patris nutu aiunt factum,  uolentis omnes in desiderium sui accendi. Itaque dum macerantur intra semetipsos, dum tacita cupidine cognoscendi patrem uruntur, pene scelus factum est. Namque ex illis duodecim Aeonibus, quos Homo et Ecclesia ediderant  nouissima natu Aeon . Sophia  enim nomen est, incontinentia sui,  sine  coniugis Phileti societate  prorumpit in patrem inquirere, et genus contrahit uitii, quod exorsum quidem  fuerat in illis aliis qui circa Nun, in hunc autem, id est  in Sophiam deriuarat, ut solent uitia in corpore alibi connata  , in aliud membrum perniciem suam efflare. Sed enim sub pretexto  dilectionis in patrem, emulatio superabat in Nun solum de patre gaudentem. Ut uero impossibilia contendens Sophia frustrarat  , et uincitur difficultate,  et extenditur affectione, modico abfuit pre ui dulcedinis  et laboris deuorari, et  in reliquam substantiam dissolui, nec alias quam pereundo cessasset, nisi bono fato in Horon incursasset  ,  quem et Crucem  appellant, et Lytroten, et Carpisten. Ita Sophia periculo exempta, et tarde persuasa, declinata   inuestigatione patris conquieuit, et  totam Enthymesin, id est, animationem cum Passione que insuper acciderat,  exposuit  .



CAPUT X.


Sed quidam exitum Sophie, et restitutionem, aliter somniauerunt. Post irritos conatus et spei deiectionem, deformatam eam pallore credo, et macie et incuria forme, uti que patrem non minus denegatum dolebat quam amissum. Dehinc illo merore ex semetipsa sola, nulla opera coniugii concepit, et procreat feminam. Miraris hec? Et gallina sortita est de suo parere. Sed  et uultures feminas tantum aiunt: et tamen sine masculo mater  . Primo  quidem contristari propter inconsummationem generatinis: metuere postremo ne finis quoque insisteret: herere de ratione casus: curare de occultatione. Remedia nusquam. Ubi  enim iam tragedie et comedie, a quibus forma mutuaretur exponendi, quod citra pudorem   erat natum? Dum in malis res est, suspicit, conuertit ad patrem, sed incassum enisa, et  uires deserebant, in preces succidit  . Tota etiam  propinquitas pro ea supplicat,  uel maxime Nus quidni? caussa mali tanti. Nullus tamen Sophie exitus uacuit  , omnes erumne eius operantur. Siquidem et illa tunc conflictatio in Materie originem peruenit, ignorantia, pauor  , meror, substantie fiunt. Ibi demum pater aliquando motus, per Monogeneu Nun, quem supra diximus Horon, in hec promit  in imagine sua  femina mare  , quia de patris sexu ita uariant. Adiiciunt autem, Horon, etiam Metagogea  uocari, et Horotheten. Huius predicant opera, et repressam ab illicitis, et purgatam a malis, et deinceps confirmatam Sophiam, et coniugio restitutam, et ipsam quidem in Pleromatis censu remansisse.  Euthymesin uero eius  et illam appendicem Passionem ab Horo  relegatam et crucifixam, et  extra eum  factam, Malum, quod aiunt, foras: spiritalem tamen substantiam illam, ut naturalem quemdam impetum Aeonis  ,  sed informem et  inspeciatam, quatenus nichil apprehendisset: ideoque fructum infirmum, et feminam pronuntiatam.



CAPUT XI.

Igitur post Enthymesin extorrem, et matrem eius Sophiam coniugi reducem, ille iterum Monogenes, ille Nus, otiosus plane de patris cura atque prospectu,  solidandis rebus, et Pleromati muniendo, iamque  figendo, ne qua eiusmodi rursus concussio incuteret  , nouam excludit copulationem, Christum et Spiritum Sanctum: turpissimum par duorum masculorum: aut femina erit Spiritus Sanctus: et uulneratur a femina masculus  . Numen his datur unum, procurare concinnationem  Aeonum. Et ab eius officii societate, due schole protinus, due cathedre,  inauguratio quedam diuidende doctrine ualentini.  Christi erat  inducere Aeonas naturam coniugiorum (uides quam rem plane  , et innati coniectationem, et idoneos efficere generandi in se agnitionem patris, quod capere eum non sit neque comprehendere, non uisu denique; non auditu compotiri eius, nisi per Monogenen.  Et tamen tolerabo quod ita discunt  patrem nosse ne nossent  . Illam magis doctrine denotabo peruersitatem, quod docebantur incomprehensibile quidem patris, caussam esse perpetuitatis ipsorum: comprehensibile uero eius, generationis illorum et formationis esse Rationem. Hac enim dispositione illud opinor insinuatur, expedire  Deum non apprehendi: siquidem inapprehensibile eius, perpetuitatis est  caussa: apprehensibile autem, non perpetuitatis, sed natiuitatis et formationis, egentium perpetuitatis. Filium autem constituunt apprehensibilem patris. Quomodo tamen apprehendatur, tum prolatus Christus edocuit. Spiritus uero Sancti propria, ut de doctrine studio omnes perequati,  gratiarum actionem prosequi nossent, et ueram inducerentur quietem  .



CAPUT XII.

Itaque omnes forma et sapientia  perequantur, facti omnes quod unusquisque: nemo aliud,  quia alteri omnes. Refunduntur in Nus  , in Sermones  , in Homines  , in Philetos  . Aeque  femine in Sigas  , in Zoas, in Ecclesias, in Fortunatas  : ut Ouidius Metamorphoseis suas deleuisset, si hodie maiorem cognouisset. Exinde refecti sunt, et  constabiliti sunt, et in requiem ex ueritate  compositi, magno cum gaudii fructu hymnis patrem concinunt. Diffundebatur et ipse letitia, utique bene cantantibus filiis et nepotibus. Quidni diffunderetur omni iocunditate,  Pleromate liberato? Quis nauclerus  non etiam cum dedecore letatur?  uidemus quotidie nauticorum lasciuias gaudiorum. Itaque ut naute  ad symbolam  semper exultant; tale aliquid et Aeones; unum iam omnes, etiam forma, nedum sententia; conuenientibus ipsis quoque nouis fratribus  et magistris Christo et Spiritu Sancto, quod optimum atque pulcherrimum unusquisque  florebat, conferunt in medium. uane opinor. Si enim unum erant omnes ex supradicta perequatione, uacabat symbole ratio, que ferme ex uarietatis gratia constat. Unum omnes bonum conferebant, quod omnes erant. De modo forsitan fuerit ratio, aut de forma ipsius iam perequationis. Igitur ex  ere collatitio  , quod aiunt, in honorem et gloriam patris, pulcherrimum Pleromatis sidus fructumque  perfectum compingunt, Iesum. Eum cognominant Soterem, et Christum, et Sermonem, de patruitis  . Et Omnia iam, ut ex omnium defloratione constructum, Graculum Aesopi  , Pandoram Hesiodi, Acci Patinam  , Nestoris Cocetum, Miscellaneam  Ptolomei. Quam propius  fuit  de aliquibus Atticis curis  Pancarpon  , uocari, a tam otiosis auctoribus nominum? Ut autem tantum siggillarium extrinsecus quoque inornarent  , satellites ei angelos proferunt: par genus. Si inter se, potest fieri: si uero Soteri consubstantiuos , que erit eminentia eius inter satellites cequales  ?



CAPUT XIII.

Continet hic igitur ordo primam processionem pariter et nascentium, et nubentium, et generantium Aeonum: Sophie ex desiderio patris, periculosissimum casum, Hori opportunissimum auxilium, Enthymeseos et coniuncte Passionis expiatum, Christi et Spiritus Sancti pedagogatum, Aeonum tutelarem  reformatum, Soteris pauoninum ornatum,  angelorum comparatitium antistatum. Quod superest, inquis, uos ualete et plaudite. Imo quod superest, inquam, uos audite et proiicite. Ceterum, hec intra cetum Pleromatis decucurrisse dicuntur; prima tragedie scena. Alia autem trans si parium cothurnatio est, extra Pleroma dico: et tamen si talis sub sinu patris intra ambitum Hori custodis, qualis extra iam in libero, ubi Deus non erat?



CAPUT XIu.


Namque Enthymesi, siue iam Achamoth  (quod abhinc scriptum, hoc solo ininterpretabili [ ut cum uitio indiuidue Passionis explosa est in loca luminis aliena, quod Pleromatis res est, in uacuum atque inane illud Epicuri, miserabilis etiam de loco est. Certe ne forma nec facies ulla, defectiua  scilicet et abortiua genitura  . Dum ita rerum habet, flectitur a superioribus Christus  , deducitur per Horon, aborsum ut illud informet de suis uiribus solius substantie non etiam scientie forma. Et tamen cum aliquo peculio relinquitur  interim odor incorruptibilitatis, quo compos casus sui, potiorum desiderio suppararetur. Hac misericordia functus non sine Spiritus Sancti societate, recurrit  Christus in Pleroma. Usus est rerum, ex liberalitatibus quoque nomina accedere. Enthymesis de actu fuit: Achamoth unde, adhuc queritur; Sophia de Patre  manat; Spiritus Sanctus ex angelo apud  Christum  , a quo derelicta statim senserat  desiderium. Itaque prosiluit et ipsa lumen eius inquirere; quem si omnino non nouerat, ut inuisibiliter operatum, quomodo lumen eius ignotum cum ipso requirebat? Tamen tentauit, et fortasse apprehendisset,  si non idem Horos, qui matri eius tam prospere uenerat, nunc tam importune filie occurrisset  , ut etiam inclamarit in eam, IAO, quasi  Porro Quirites,  aut, Fidem Cesaris,  inde inuenitur Iao in Scripturis. Ita depulsa quominus pergere, nec habens superuolare Crucem, id est Horon, quia nullum  Catulli Laureolum fuerit exercitata, ut destituta Passioni illi sue in trica multiplici atque perplexa   , omni genere eius cepit affligi: merore, quod non perpetrasset inceptum: metu, ne sicut luce, ita et uita orbaretur  ; consternatione, tum ignorantia. Nec ut mater eius. Illa enim Aeon: at hec pro conditione deterius: insurgente adhuc et alio fluctu  conuersionis scilicet in Christum, a quo uiuificata fuerat, et in hanc ipsam conuersionem temperata  .



CAPUT Xu.


Age nunc discant Pythagorici, agnoscant Stoici, Plato ipse, unde materia  , quam innatam uolunt, et originem, et substantiam traxerit in omnem hanc struem mundi, quod nec Mercurius ille Trismegistus magister omnium Physicorum recogitauit. Audisti Conuersionem, genus aliud Passionis; ex hac omnis anima huius mundi  dicitur constitisse, etiam ipsius Demiurgi, id est Dei nostri. Audisti merorem et timorem; ex his initiata sunt cetera. Nam ex lacrymis  eius uniuersa aquarum natura manauit. Hic estimandum, quem exitum duxerit, quantis lacrymarum generibus inundarit. Habuit et falsas, habuit et amaras, et dulces, et calidas, et frigidas guttas, et  bituminosas, et ferruginantes, et sulphurantes, utique et uenenatas, ut et Nonacris inde sudauerit que Alexandrum occidit, et Lyncestarum inde defluxerit que ebrios efficit,  et Salmacis inde se soluerit que masculos molles  .  Celestes imbres pipiauit  Achamoth : et nos in cisternis etiam alienos luctus et  lacrymas seruare curamus. Proinde ex consternatione et pauore corporalia elementa ducta sunt. Et tamen in tanta circumstantia solitudinis,  in tanto circumsepto  destitutionis, ridebat interim, qua conspecti Christi recordans, eo de gaudio risus lumen  effulsit. Cuius hoc prouidentie beneficium, quale  illam ridere cogebat, idcirco ne semper nos in tenebris moraremur? Nec obstupescas, qui letitia eius tam splendidum elementum radiauerit mundo, cum mestitia quoque eius tam necessarium instrumentum defluxerit  seculo? O risum illuminatorem! o fletum rigatorem! Et tamen poterat remedio iam agere cum illius loci horrore. Omnem enim obscuritatem eius discussisset, quoties ridere uoluisset, uel ne cogeretur desertores suos applicare   .



CAPUT XuI.


Conuertitur enim ad preces et ipsa more materno. Sed Christus, quem iam pigebat rursus  extra Pleroma proficisci, uicarium prefecit  Paracletum. Soterem (hic erit iehsu, largito ei patre uniuersorum Aeonum summam potestatem  , subiiciendis eis [  ad eam emittit   cum officio atque comitatu cetaneorum angelorum;  credas et cum duodecim fascibus. Ibi demum  aduentu pompatico eius concussa Achamoth, protinus uelamentum sibi obduxit, ex officio primo uenerationis et uerecundie: dehinc contemplatur eum,  fructiferumque  suggestum. Quibus inde conceperat uiribus occurrit illi, . . Hic opinor susceptam ille confirmat, atque conformat  agnitione iam  , et ab omnibus  iniuriis Passionis expumicat, non eadem  negligentia in exterminium  discretis, que acciderat in casibus matris. Sedenim exercitata uitia, et usu  uiriosa  confudit: atque ita massaliter solidata, defixit  seorsum in materie corporalem   paraturam, commutans ex incorporali passione indita habilitatem atque naturam  , qua peruenire mox posset in emulas equiparantias corpulentiarum, ut duplex substantiarum conditio ordinaretur: de uitiis, pessima; de conuersione, passionalis. Hec erit materia que nos commisit cum Hermogene, ceterisque  qui Deum ex materia, non ex nichilo operatum cuncta, presumunt  .



CAPUT XuII.

Ab hinc Achamoth expedita tandem de malis omnibus, ecce iam proficit, et in opera maiora frugescit. Pre gaudio enim tanti ex infelicitate successus concalefacta, simulque contemplatione ipsa angelicorum luminum, ut ita dixerim, subfermentata, pudet, sed aliter exprimere non est,  quodammodo subauit  intra se ipsa in illos, et conceptu statim intumuit spiritali  , ad imaginem ipsam, quam uis letantis et letitia prurientis intentionis imbiberat, et sibi intimarat. Peperit denique, et facta  exinde trinitas generum  est, ex trinitate caussarum. Unum materiale, quod ex passione: aliud animale, quod ex  conuersione: tertium spiritale, quod ex imaginatione  .



CAPUT XuIII.

Hac auctoritate  trium scilicet liberorum agendis rebus exercitior  facta, formare singula genera constituit. Sed spiritale quidem non ita potuit attingere  , ut et ipsa spiritalis. Fere enim paria et consubstantiua, in alterutrum ualere societas nature negauit. Eo animo,  unum ad animale conuertit; prolatis Soteris disciplinis. Et primum  Deum fingit  hunc nostrum et omnium, preter hereticorum, patrem, et  Demiurgum, et regem uniuersorum que post illum. Ab illo enim omnia  , si tamen ab illo, et non  ab ipsa potius Achamoth, a qua occulto nichil sentiens eius, et uelut  sigillario  extrinsecus ductu, in omnem operationem mouebatur. Denique ex hac personarum in operibus ambiguitate, nomen illi Metropatoris miscuerunt, distinctis appellationibus ceteris secundum status et situs operum: ut animalium quidem substantiarum quas ad dexteram commendant, patrem nuncupent: materialium  uero quas ad leuam delegant, Demiurgum nominent: Regem autem communiter in uniuersitatem  .



CAPUT XIX.

Sed nec nominum proprietas competit proprietati operum, de quibus nomina omnia, cum deberet illa hec omnia uocitari, a qua res agebantur, nisi quod iam nec ab illa. Cum enim dicant Achamoth in honorem  Aeonum imagines commentatam, rursus hoc in Soterem auctorem detorquent, qui per illam sit operatus: ut ipsam quidem, imaginem patris inuisibilis et incogniti daret; incognitam scilicet et inuisibilem Demiurgo, eumdem autem Demiurgum Nun filium effingeret, Archangeli uero Demiurgi opus, reliquos Aeonas exprimerent. Cum imagines audio tantas trium, quero, non uis nunc ut imagines rideam peruersissimi  pictoris illorum? Feminam Achamoth, imaginem patris? et ignarum matris Demiurgum, multo magis patris  ? Imaginem Nus ignorantis patrem? et angelos famulos simulacra dominorum?  Hoc est mulum de asino pingere, et Ptolomeum describere de ualentino  .



CAPUT XX.

Igitur Demiurgus extra Pleromatis limites constitutus, in ignominiosa eterni exilii uastitate nouam prouinciam condidit, hunc mundum: repurgata confusione, et distincta diuersitate duplicis substantie illius,  de strue  animalium et materiarum. Ex incorporalibus corpora edificat, grauia, leuia, sublimantia atque uergentia, celestia atque terrena; tum ipsam celorum semptemplicem scenam solio desuper  suo finit; unde et sabbatum dictum  , ab hebdomade sedis sue; et Ogdoas mater Achamoth, ab argumento Ogdoadis primogenitalis  .  Celos autem neros  deputant, et interdum angelos eos faciunt, sicut et ipsum Demiurgum: sicut et Paradisum, archangelum quartum, quoniam  et hunc supra celum tertium pangunt, ex cuius uirtute sumpserit Adam, diuersatus illic  inter nubeculas  et arbusculas.  Satis  meminerat Ptolomeus puerilium dicibulorum, in mari poma nasci, et in arbore pisces: sic et in celestibus nuceta  presumpsit. Operatur Demiurgus ignorans, et ideo fortasse non scit  arbores in sola terra institui oportere. Plane mater sciebat. Quidni suggerebat? que et effectum suum ministrabat. Sed tantum fastigium filio extruens per ea opera que illum et patrem, et deum, et regem, ante ualentinianorum ingenia testantur, cur sibi quoque ista noluit esse nota, postea queram  .



CAPUT XXI.

Interim tenendum, Sophiam cognominari et Terram et Matrem, quasi Matrem terram, et quod magis rideas, etiam Spiritum Sanctum. Ita omnem illi honorem contulerunt femine, puto et barbam, ne dixerim cetera. Alioquin Demiurgus adeo rerum non  erat compos,  de animalibus scilicet censu  inualetudinis  spiritalia accedere, ut se solum, ratus, concionaretur: Ego Deus, et absque me non est : certe tamen non fuisse se retro sciebat. Ergo et factum intelligebat, et factitatorem facti esse quemcumque. Quomodo ergo solus sibi uidebatur, etsi non certus, saltem suspectus de aliquo factitatore  ?



CAPUT XXII.

Tolerabilior infamia est apud illos in diabolum, uel quia origo sordidior capit; ex nequitia enim meroris illius deputatur, ex qua angelorum et demonum et omnium spiritalium malitiarum genituras notant Et tamen diabolum quoque opus demiurgi affirmant, et munditenentem  appellant, et superiorum magis gnarum defendunt, ut spiritalem natura, quam demiurgum, ut animalem. Meretur ab illis prelationem,  cui omnes hereses procurantur  .



CAPUT XXIII.


Singularium autem potestatum arces his finibus collocant. In summis summitatibus presidet tricenarius Pleroma, Horo signante lineam extremam. Inferius illum metatur medietatem Achamoth, filium calcans: subest enim demiurgus in hebdomade sua, magis diabolus, in isto nobiscum communi mundo celementato et concorporificato, ut supra editum est, ex Sophie utilissimis casibus, qua nec erem haberet reciprocandi spiritus spatium, teneram omnium corporum uestem, colorum omnium indicem  , organum temporum, si non et istum Sophie mestitia colasset; sicut animalia metus, sicut conuersio eius, ipsum demiurgum. His omnibus elementis atque corporibus ignis inflabellatus est: cuius  originalem Sophie passionem, quia nondum ediderunt, ego interim argumentabor motiunculis eius excussum. Credas enim illam in tantis uexationibus etiam fabricitasse  .



CAPUT XXIu.

Cum talia de Deo uel de deis, qualia de homine figmenta! Molitus enim  mundum demiurgus, ad hominem manus confert, et substantiam non ei capit, non ex ista, inquiunt, arida quam nos unicam nouimus terram  quasi non etsi arida postmodum, adhuc tamen  tunc aquis ante segregatis, superstite limo siccauerit, sed ex inuisibili corpore materie illius, scilicet philosophice, de fluxili et fusili eius: quod unde fuerit, haud queo estimare, quia  nusquam est. Si enim fusile et fluxile liquoris est qualitas, liquor autem omnis de Sophie fletibus fluxit sequitur ut limum ex pituitis et gramis Sophie constitisse credamus, que lacrymarum proinde sunt feces, sicut aquarum quod desidet, limus est. Figulat ita hominem demiurgus, et de afflatu suo animat: sic erit et choicus et animalis, ad imaginem et similitudinem factus: quadruplex res: ut imago quidem choicus deputetur, materialis  scilicet; etsi non ex materia demiurgus: similitudo autem animalis; hoc enim et demiurgus. Habes duos. Interim carnalem superficiem postea aiunt choico supertextam, et hanc esse  pelliceam tunicam obnoxiam sensui  .



CAPUT XXu.

 Inerat autem in Achamoth  ex substantia Sophie matris, peculium quoddam seminis spiritalis: sicut et ipsa Achamoth in filio demiurgo sequestrauerat, ne hoc quidem gnaro. Accipe industriam clandestine prouidentie huius.  Ad hoc enim et deposuerat et occultauerat, ut cum demiurgus animam mox de suo adflatu in Adam communicaret, pariter et semen illud spiritale quasi per canalem  deriuaretur in choicum: atque ita  feturatum in corpore materiali, uelut in utero, et adultum illic, idoneum inueniretur  suscipiendo quandoque Sermoni perfecto. Ita que cum demiurgus traducem anime sue committit  in Adam,  latuit homo spiritalis flatu  insertus, et pariter corpori inductus, quia non magis  semen nouerat matris demiurgus, quam ipsam. Hoc semen Ecclesiam dicunt,  Ecclesie superne speculum  , et hominis censum: proinde eum ab Achamoth deputantes, quemadmodum animalem a demiurgo: choicum, substantia : carnem, materia  . Habes nouum, id est quadruplum Geryonem  .



CAPUT XXuI.

Sic et exitum singulis diuidunt. Materiali quidem, id est carnali, quem et sinistrum uocant, indubitatum interitum; animali uero, quem et dextrum appellant, dubitatum euentum, utpote inter materialem spiritalemque nutanti, et illac debito qua plurimum adnuerit. Ceterum spiritalem emitti in animalis  comparationem,  et erudiri cum eo et exerceri in conuersationibus possit  . Indiguisse enim animalem  etiam sensibilium disciplinarum; in hoc et paraturam mundi prospectam; in hoc et Soterem animalem  in mundo representatum, in salutem scilicet animalis. Alia adhuc compositione monstruosum, uolunt illum  proficias  earum substantiarum induisse, quarum summam saluti esset redacturus; ut spiritalem quidem susceperit ab Achamoth, animalem uero, quem mox a demiurgo induit  , Christum: ceterum corporalem, ex animali substantia, sed miro et inenarrabili rationis ingenio constructum  , administrationis caussa  uim  contulisse  , quo congressui, et conspectui, et contactui  , et  defunctui  ingratis subiaceret. Materiale autem nichil in illo fuisse, utpote salutis alienum, quasi aliis? fuerit necessarius, quam egentibus  salute. Et totum hoc, ut carnis nostre habitum alienando a Christo, a spe etiam salutis expellant  .



CAPUT XXuII.


Nunc reddo de Christo:  in quem tanta licentia Iesum inserunt quidam, quanta spiritale semen animoli cum inflatu infulciunt, fartilia nescio que commenti, et hominum et deorum suorum. Esse enim  Demiurgo suum Christum filium naturalem. Denique animalem prolatum ab ipso, promulgatum Prophetis; in Prepositionum questionibus positum, id est per uirginem, non ex uirgine editum quia delatus in uirginem transmeatorio potius quam generatorio more processerit; per ipsam, non ex ipsa; non matrem eam, sed uiam passus. Super hunc itaque Christum  deuolasse tunc in baptismatis sacramento Soterem  per effigiem columbe. Fuisse autem et in Christo etiam ex Achamoth spiritalis seminis condimentum,  ne marcesceret scilicet reliqua farsura. Nam in figuram principalis Tetradis, quatuor eum substantiis stipant, spiritali Achamothiana, animali Demiurgina, corporali inenarratiua  , et illa sotericiana,  id est columbina. Et Soter quidem permansit in Christo, impassibilis, inlesibilis  , inapprehensibilis. Denique cum ad apprehensiones uenitur  , discessit ab illo in cognitione Pilati. Proinde nec matris semen admisit iniurias, eque insubditiuum, et ne ipsi quidem Demiurgo compertum. Patitur  uero animalis et carneus Christus, in deliniationem  superioris Christi, qui ad Achamoth formandam substantiuali non agnitionali forma, Cruci, id est Horo fuerat innixus.  Ita omnia in imagines urgent, plane et ipsi imaginarii Christiani  .



CAPUT XXuIII.

Interea Demiurgus omnium adhuc nescius, etsi aliquid et ipse per Prophetas concionabitur, ne huius quidem operis sui intelligens (diuidunt enim et prophetiale   patrocinium [: ubi adueutum Soteris accepit,  propere et ouanter accurrit  , cum omnibus uiribus suis, Centurio de Euangelio. Et de omnibus inluminatus,  ab illo etiam spem suam discit, quod successurus sit in locum matris. Ita exinde securus, dispensationem  mundi huius, uel maxime Ecclesie protegende nomine, quanto tempore oportuerit, insequitur  .



CAPUT XXIX.

Colligam nunc ex disperso, ad concludendum, que de totius generis humani dispositione disserant. Triformem naturam primordio professi, et tamen inunitatem  in Adam inde iam diuidunt per singulares generum proprietates, nacti occasionem distinctionis huiusmodi ex posteritate ipsius Ade, moralibus quoque differentiis tripartite. Cain, Abel, et Seth, fontes quodammodo generis humani, in totidem deriuant argumenta, nature atque essentie.  Choicum,   saluti degeneratum, ad Cain redigunt: Animale,  medie spei deliberatum  , ad Abel componunt: Spiritale, certe saluti preiudicatum, in Seth recondunt, Sic et animas ipsas duplici proprietate discernunt,  bonas et malas: secundum choicum statum ex Cain, et animalem ex Abel  , spiritalem ex Seth. De obuenientia superducunt iam non naturam, sed indulgentiam, ut quos Achamoth in  superioribus  in animas bonas depluat, id est animali censui inscriptas. Choicum enim genus, id est malas animas nunquam capere salutaria. Immutabilem enim et irreformabilem  naturam pronuntiauerunt. Id ergo granum seminis spiritalis modicum et paruulum iactu,  sed eruditu huius fides augetur atque prouehitur, ceu  supra diximus: animeque hoc ipso ita ceteris preuertunt, ut Demiurgus tunc ignorans magni eas fecerit.  Ex earum ergo laterculo, et in reges, et in sacerdotes allegere consueuerat: que nunc quoque si plenam atque perfectam  notitiam apprehenderint istarum neniarum  , naturificate iam spiritalis conditionis germanitate, certam obtinebunt salutem, imo omnimodo debitam  .



CAPUT XXX.


Ideoque nec operationes necessarias sibi existimant, nec ulla discipline munia obseruant;  martyrii quoque eludentes necessitatem qua uolunt interpretatione. Hanc enim regulam animali semini prestitutam, ut salutem quam non de priuilegio status possidemus, de suffragio actus elaboremus. Nobis enim inscriptura  huius seminis  , qui imperfecte essentie sumus, quia amoribus Phileti, et utique abortui deputamur, quod mater illorum. Sed nobis quidem ue, si excesserimus in aliquo discipline iugum: si obtorpuerimus in operibus sanctitatis atque iustitie:  si confitendum alibi, nescio ubi, et non sub potestatibus istius seculi, apud tribunalia presidum  optauerimus. Illi uero et  de passiuitate uite,  et  diligentia delictorum, generositatem suam uindicent, blandiente suis Achamoth, quoniam et ipsa delinquendo  profecit. Nam et honorandorum coniugiorum supernorum gratia  dicitur apud illos, meditandum atque celebrandum semper sacramentum,  comiti, id est femine adherendo; alioquin degenerem, nec legitimum ueritatis, qui diuersatus in mundo non amauerit feminam, nec se ei iunxerit. Et quid facient spadones, quos uidemus apud illos?



CAPUT XXXI.

Superest de consummatione, et dispensatione mercedis. Ubi totam messem Achamoth  seminis sui presserit, dein colligere in horreum ceperit, uel cum ad molas delatum, et defarinatum, in conspersionis aluearia  absconderit, donec totum confermentetur  , tunc consummatio urgebit. Igitur in primis ipsa Achamoth, de regione medietatis, de tabulato secundo in summum transfertur, restituta Pleromati: et statim excipit  compactitius  ille Soter, sponsus scilicet: ambo coniugium nouum.  Et  hic erit in scripturis sponsus et sponsa, et sponsale Pleroma. Credas  enim, ubi de loco in locum transmigratur,  leges quoque Iulias interuenire,  sicut et cenam  . Et Demiurgus tunc de hebdomade sub celesti  in superiora mutabit,  in uacuum iam cenaculum matris,  sciens iam nec uidens illam. Nam si ita erat, semper  ignorare maluisset  .



CAPUT XXXII.

Humana uero gens  in hoc  exitus ibit; choice et materialis note, in  totum interitum  : quia omnis caro fenum, et anima  mortalis apud illos, nisi que salutem fide inuenerit. Iustorum anime, id est nostre, ad Demiurgum in medietatis receptacula, transmittentur. Agimus gratias, contenti crimus cum Deo nostro deputari, quo ascensus  . Nihil animale in Pleromatis palatium admittitur, nisi spiritale examen ualentini. Illic itaque primo despoliantur homines ipsi, id est interiores. Despoliari  autem est, deponere animas, quibus induti uidebantur, easque Demiurgo suo reddent, quas ab eo auertant  . Ipsi autem spiritus in totum fient intellectuales, neque detentui, neque conspectui obnoxii: atque ita inuisibiliter in Pleroma recipientur. Furtim, si ita est, quid deinde? Angelis distribuentur satellitibus Soteris. In filios putas? Non. Sed in apparitores?  Ne istud quidem. Sed in imagines?  Utinam uel hoc. In quid ergo, si non pudet dicere? In sponsas. Tunc illi Sabinas raptas inter se de matrimoniis plaudent  . Hec erit Spiritalium merces, hoc premium credendi. Fabule tales utiles, ut Marcus, aut Caius in hanc carnem  barbatus, et hec omnia  ; seuerus maritus, pater, auus, proauus, certe quod sufficit masculus, in Nymphone  Pleromatis ab angelo, tacendo iam dixi  et forsitan parias aliquem Onesimum Aeonem. His nuptiis recte deducendis, pro face et flammeo,  tunc credo ille ignis arcanus erumpet, et uniuersam substantiam depopulatus; ipse quoque decineratis omnibus in nichilum finietur;  et nulla iam fabula. Sed ne ego temerarius, qui tantum sacramentum etiam inludendo  prodiderim. uerendum mihi est, ne Achamoth, que se nec filio agnitam uoluit, insaniat; ne Philetus irascatur, ne Fortuna acerbetur. Et tamen homo sum Demiurgi, illuc habeo deuertere, ubi post excessum  omnino non obnubitur  : ubi superindui potius  quam despoliari: ubi etsi despolior sexui meo,  deputor angelis; non angelus, non  angela.  Nemo mihi quicquam faciet, quem et tunc masculum inuenient  .



CAPUT XXXIII.

Producam denique uelut epicitharisma post fabulam tantam, etiam illa que ne ordini obstreperent, et lectoris intentionem interiectione dispargerent, hunc malui in locum distulisse, aliter atque aliter commendata ab emendatoribus Ptolomei. Extiterunt enim de schola ipsius discipuli super magistrum, qui duplex coniugium Bytho suo adfingerent, Cogitationem et uoluntatem. Una enim satis non erat Cogitatio, qua nichil producere potuisset, ex duabus facillimo prolatu  . Primum coniugium, Monogenem et  ueritatem; ad imaginem quidem Cogitationis, feminam ueritatem; ad imaginem  uoluntatis, marem Monogenem. uoluntatis enim uis, uti que  effectum prestat Cogitationi, maris obtinet censum  .



CAPUT XXXIu.

Pudiciores alii honorem diuinitatis recordati, ut etiam unius coniugii dedecus ab eo auellerent, maluerunt nullum Bytho sexum deputare: et  fortasse  Hoc Deum  , non Hic Deus, neutro genere pronuntiant. Alii contra magis, et masculum et feminam dicunt, ne  apud solos Lunenses Hermaproditum existimet Annalium commentator Fenestella.



CAPUT XXXu.

Sunt qui nec principatum Bytho defendant, sed postumatum; Ogdoadem ante omnia premittentes, ex Tetrade quidem et ipsam, sed et  aliis nominibus deriuatam. Primo enim constituunt Proarche, secundo Anenneton, tertio Arrheton  , quarto Aoraton. Ex Proarche itaque processisse primo et quinto loco Archen: ex Anenneto, secundo et sexto loco Acatalepton: ex Arrheto  tertio et septimo loco Anonomaston: ex inuisibili, quarto et octauo loco  Agenneton. Hoc que ratio disponat, ut singula binis locis, et quidem tam intercisis, nascantur, malo ignorare quam discere. Quid enim recti habent, que tam peruerse proferuntur  ?



CAPUT XXXuI.

Quanto meliores qui totum hoc tedium de medio amoliti, nullum Aeonem uoluerunt alium ex alio per  gradus reuera Gemonios structum, sed mappa   missa, semel octoiugem istam ex Patre et  Ennea eius exclusam. Ex ipso denique eius motu nomina gerunt. Cum, inquiunt, cogitauit proferre, hoc Pater dictus est. Cum protulit, quia uera protulit, hic ueritas appellata est. Cum semetipsum uoluit probari, hoc homo pronuntiatus est. Quos autem precogitauit cum protulit, tunc Ecclesia nuncupata est. Sonuit homo sermonem, et hic est primogenitus filius: et sermoni accessit uita, et Ogdoas prima conclusa est. Sed hoc tedium non  pusillum  .



CAPUT XXXuII.

Accipe  alia ingenia Curruce  Enniani, insignioris  apud eos magistri, qui et  pontificali sua auctoritate in hunc modum censuit. Est, inquit,  ante omnia Proarche, inexcogitabile, et inenarrabile, et innominabile  , quod  ego nomino Monoteta.  Cum hac erat alia uirtus, quam et ipsam appello Henoteta. Monotes et Henotes, id est Solitas et Unitas, cum unum essent, protulerunt non proferentes initium omnium intellectuale, innascibile, inuisibile, quod sermo Monada  uocauit. Huic adest consubstantiua uirtus, quam appellat Unio. He igitur uirtutes Solitas, Singularitas, Unitas  , Unio, ceteras prolationes Aeonum propagarunt. O differentia! Mutetur Unio et Unitas, Singularitas et suum Solitas  ,  quamquam  designaueris, unum est  .



CAPUT XXXuIII.

Humanior iam Secundus, ut breuior, Ogdoadem in duas Tetradas diuidens, in dextram et sinistram, in lumen et tenebras; tantum quod desultricem et defectricem illam uirtutem non uult ab aliquo deducere  triginta  Aeonum, sed a fructibus de substantia eorum uenientibus   .



CAPUT XXXIX.


De ipso iam Domino Iesu  , quanta diuersitas scinditur?  Hi ex omnium Aeonum flosculis eum construunt, illi ex solis decem constitisse contendunt, quos Sermo et uita protulerunt; inde et in ipsum Sermonis et uite concurrerunt oculi: isti  ex duodecim  potius, ex Hominis et Ecclesie fetu: ideoque Filium hominis aiunt  pronuntiatum; alii a  Christo et Spiritu Sancto constabiliende  uniuersitati  prouisis, confictum: et iure  , paterne appellationis heredem. Sunt qui filium hominis aliunde conceperint dicendum: quamquam  ipsum Patrem pro magno nominis sacramento Homines appellasse presumpserint  , ut quid amplius speres de eius Dei fide cui nunc adequaris? Talia ingenia superfruticant apud illos ex materni seminis redundantia. Atque ita inolescentes  doctrine ualentinianorum, in siluas iam exoleuerunt Gnosticorum  .





QUINTI SEPTIMII FLORENTIS TERTULLIANI LIBER ADuERSUS IUDAEOS. *





ARGUMENTUM.


---Disputatione habita inter christianum et proselytum iudeum  Tertullianus, quod per concentum obstrepentium spectatorum minus plene potuit dilucidari, stylo retractat, pugnans aduersus Iudeos solidissimis rationibus: et ex sacre Scripture fundamentis: idque pace Ecclesie adhuc durante ante bellum Britannicum, eo tempore quo Mauri a Romanis obsidebantur.

Primum autem etiam gentibus gratiam Dei uindicat, posse eas ad Dei legem admitti comprobans. Cap. I.

Quippe cum tex primordialis matrix omnium preceptorum  Ade et Eue in paradiso data sit; ac legem Moysi scriptam, legis naturalis iustitia in Ne et Abraham quin et sacerdotium in Melchisedech, precesserit. Cap. II.

Et datam quidem Abrahe circumcisionem carnalem ad tempus, sed in signum, unde Isrel in nouissimo tempore dinosceretur, quando secundum sua merita in sanctam ciuitatem ingredi prohiberetur: nunc uero spiritalem circumcisionem in salutem esse populo obedienti. Cap. III.

Sabbati quoque obseruationem temporalem fuisse, Sabbati eterni figuram: utpote quod neque a predictis patriarchis ante legem Moysi, neque post eamdem  ab omnibus perpetuo obseruatam, exemplis constet Iesu Naue et Machabeorum. Cap. Iu.

Quid? quod etiam ipsa sacrificia terrenarum oblationum Abel et Cain, in Leuitico conscripta, spiritalium sacrificiorum predicta fuisse ex Malachia et Psalmis manifestum sit. Cap. u.

Atque adeo ex predictis concludi, legem nouam superuenturam; id itaque querendum, an exspectetur noue legis lator, an uero iam uenerit. Cap. uI.

uenisse autem, primum ex prophetiis commonstrari de regno eius super gentes, eoque eterno. Cap. uII.

Deinde ex temporibus natiuitatis ducis Christi, et passionis,  et exterminii Ierusalem a Daniele predictis. Cap. uIII.

Quin etiam predictionibus uariis, quibus a prophetis nuntiata est Christi natiuitas. Cap. IX.

Item ex iis que de passione Christi in cruce predicta sunt, et figuris eiusdem. Cap. X.

Rursum ex cladis Ierusalem predictione, non modo per Danielem, sed et per Ezechielem prophetam. Cap. XI.

Insuper et repetitione quorumdam Scripture sacre locorum de gentium ad Christum conuersione. Cap. XII.

 Denique prescriptione aliarum Scripturarum, e quibus iam uenisse conuincitur. Cap. XIII.

Postremo ex abundantia erroris Iudeorum conuinci, ex secundo Christi aduentu in sublimitate post priorem illum in humilitate; circa quem illi decepti sunt, quia nonin sublimitate uenerit, dum ignorant in humilitate fuisse uenturum. Cap. XIu.

Ceterum, preterquam quod libro tertio aduersus Marcionem iisdem pene uerbis repetit Tertullianus non nichil fusius, que hic contractius tractet, unde eiusdem utrumque auctoris nemo dubitare possit; et quod B. Cyprianus libris duobus prioribus Testimoniorum ad Quirinum aduersus Iudeos, hunc ita sit imitatus librum,  ut multa decerpserit; similiter Iulianus Pomerius lib. tribus contra Iudeos: certe Eusebius in Chronico sententiam Tertulliani de natiuitate Christi ex hoc libro nominatim recenset, et Pomerius in librum suum primum, ac B. Hieronymus bonam IX capitis partem suo in Danielem commentario transcripserunt. Disertis item uerbis scripti huius meminerunt uincentius Lirinensis, abbas Thritemius, et Politianus, antequam prelo committeretur a Rhenano. Qui et secundam castigatiorem edidit ex Gorzienzi codice, additis aliquot scholiis; uerum quod cum in britannico codice Lelandi non haberetur, a Gelenio  non sit recognitus, nondum pristinam faciem receperat. Quare et nobis in eo recurando laborandum fuit, ad quod subsidio fuerunt MS. uaticanum unum libri istius, et duo libri tertii aduersus Marcionem exemplaria, item dictus B. Hieronymi commentarius et loci aliquot a Latinio utrobique obseruati: uti ex nostris adnotationibus uidere est. PAMELIUS.



CAPUT PRIMUM.

Proxime  accidit; disputatio habita est christiano  et proselyto iudeo. Alternis uicibus contentioso fane  uterque diem in uesperam traxerunt: obstrepentibus etiam quibusdam ex partibus  singulorum  , nubilo quodam ueritas obumbrabatur. Placuit ergo  quod per concentum disputationis  minus plene potuit dilucidari, inspici curiosius, et lectionis  stylo questiones retractatas terminare. Nam occasio quidem defendendi etiam gentibus sibi  diuinam gratiam, habuit hinc prerogatiuam, quod  sibi uindicare Dei legem instituerit homo ex gentibus, nec de prosapia Isrelitum iudeus. Hoc enim sat esse  , posse gentes admitti ad Dei legem, ne Isrel adhuc superbiat, quod gentes uelut stillicidium situle, aut puluis ex area deputentur . Quamquam habeamus ipsum Deum idoneum pollicitatorem et fidelem sponsorem, qui Abrahe promiserat quod in semine eius benedicerentur omnes nationes terre , et quod ex utero Rebecce duo populi et due gentes essent processure : utique Iudeorum, id est Isrel; et Gentium, id est noster. Uterque ergo et  populus et gens est  appellatus, ne de nominis appellatione priuilegium gratie sibi quis audeat defendere. Duos etenim populos et duas gentes processuras ex unius femine utero Deus destinauit,  nec discreuit gratiam in  nominis appellatione, sed in partus editione; ut qui prior esset de utero processurus, minori subiiceretur, id est posteriori. Sic namque ad Rebeccam Deus locutus est, dicens: Due gentes in utero tuo sunt, et duo populi de uentre tuo diuidentur, et populus populum superabit, et maior seruiet minori . Itaque cum populus seu gens in Iudeorum anterior sit tempore, et maior per gratiam prime dignationis in lege, noster uero minor etate temporum  intelligatur, utpote in ultimo seculi spatio adeptus  notitiam diuine miserationis, procul dubio secundum edictum  diuine locutionis, prior et  maior populus, id est Iudaicus, seruiat necesse est minori; et minor populus, id est Christianus, superet maiorem. Nam et secundum Scripturarum diuinarum  memorias populus Iudeorum  maior  , id est antiquior, derelicto Deo, idolis seruiuit, et diuinitate abrelicta, simulacris fuit deditus, dicente populo ad Aaron: Fac nobis deos qui nos antecedant . Quod cum ex monilibus feminarum  et annulis uirorum aurum  fuisset igne conflatum, et processisset eis bubulum caput, huic figmento uniuersus Isrel, relicto Deo honorem dederunt, dicentes: Hi sunt dei  qui nos eiecerunt de terra Aegypti. Sic namque posterioribus temporibus, quibus reges eis imperabant,  et cum Hieroboam uaccas aureas et lucos colebant, et Bahali se mancipabant: unde probatur  eos semper idololatrie crimine reos designatos ex instrumento diuinarum Scripturarum. Noster uero populus minor, id est posterior, relictis idolis quibus ante deseruiebat, ad eumdem Deum conuersus est a quo Isrel, ut supra  memorauimus, abscesserat. Sic namque populus minor, id est posterior, populum maiorem superauit, dum gratiam diuine dignationis consequitur, a qua Isrel est repudiatus.



CAPUT II.


Igitur gradum conferamus, et summam questionis ipsius certis lineis determinemus  . Cur etenim Deus, uniuersitatis conditor, mundi totius gubernator, hominis plasmator, uniuersarum gentium sator, legem per Moysen uni populo dedisse credatur, et non omnibus gentibus attribuisse dicatur? Nisi enim omnibus eam dedisset, nullo pacto ad eam etiam proselytos ex gentibus accessum habere permitteret: sed, ut congruit bonitati Dei et equitati ipsius, utpote plasmatoris generis humani, omnibus gentibus eamdem legem dedit: quam certis et statutis temporibus obseruari precepit, quando uoluit, et per quos uoluit, et sicut uoluit. Namque in principio mundi, ipsi Ade et Eue legem dedit, ne de fructu arboris plantate in  medio paradisi ederent; quod si contra fecissent, morte morerentur : que lex eis sufficeret, si esset custodita. In hac enim lege Ade data, omnia precepta condita recognoscimus que postea pullulauerunt data per Moysen, id est,  Diliges Dominum Deum tuum de toto corde tuo, et ex tota anima tua ; et, Diliges proximum tibi  tanquam te ; et, Non occides, non mechaberis, non furaberis, falsum testimonium non dices. Honora patrem tuum et matrem : et, Alienum non concupisces . Primordialis lex est enim data Ade et Eue in paradiso, quasi matrix omnium preceptorum Dei. Denique, si Dominum Deum suum dilexissent, contra preceptum eius non fecissent: si proximum diligerent, id est semetipsos,  persuasioni serpentis non credidissent; atque ita in semetipsos homicidium non commisissent, excidendo de immortalitate, faciendo contra Dei preceptum; a furto quoque abstinuissent, si de fructu arboris clam non degustassent , nec a conspectu Domini Dei sui sub arbore delitescere gestissent : nec falsum asseueranti diabolo participes efficerentur, credendo ei quod similes Dei essent  futuri : atque ita nec Deum offendissent, ut patrem, qui eos de limo terre quasi ex utero matris figurauerat: si alienum non concupissent  , de fructu illicito non gustassent. Igitur in hac generali et primordiali Dei lege, quam in arboris fructu obseruari Deus sanxerat, omnia precepta legis posterioris specialiter indita fuisse cognoscimus, que suis temporibus edita germinauerunt Eiusdem est enim postea subdocere legem, qui ante premiserat preceptum, quoniam et ipsius est erudire postea qui ante iustos formare instituerat. Quid enim mirum, si is auget disciplinam  qui instituit? si is perfecit  qui cepit? Denique ante legem Moysi scriptam  in tabulis lapideis legem fuisse contendo non scriptam, que naturaliter intelligebatur, et a patribus custodiebatur. Nam unde  Ne iustus inuentus , si non illum naturalis legis iustitia precedebat? unde Abraham amicus Dei deputatus , si non de equitate et iustitie legis naturalis? unde Melchisedech sacerdos Dei summi  nuncupatus, si non ante Leuitice legis sacerdotium Leuite fuerunt, qui sacrificia Deo offerebant? Sic enim post supra scriptos patriarchas data lex est Moysi eo tempore posteaquam ab Aegypto excesserunt, post interuallum multorum temporum et spatia Denique, post quadringentos et triginta annos Abrahe data est lex  . Unde intelligimus Dei legem etiam ante Moysen, nec in Horeb tantum, aut in Sina et in cremo, sed antiquiorem  primum in paradiso, post patriarchis, atque ita et Iudeis certis temporibus reformatam;  ut non iam ad Moysi legem ita attendamus, quasi ad principalem legem, sed ad subsequentem, quam certo tempore Deus et gentibus exhibuit, et repromissam per prophetas in melius reformauit, et premonuit futurum  ut, sicuti certo tempore data est lex per Moysen, ita temporaliter obseruata et custodita credatur: nec adimamus hanc Dei potestatem, pro temporum conditione legis precepta reformantem  in hominis salutem  . Denique, qui contendit et sabbatum adhuc obseruandum quasi salutis medelam, circumcisionem octaui diei propter mortis comminationem, doceat in preteritum iustos sabbatizasse aut circumcidisse, et sic amicos Dei effectos. Nam, si circumcisio purgat hominem, Deus Adam incircumcisum cum faceret, cur eum non circumcidit, uel posteaquam deliquit, si purgat circumcisio? Certe in paradiso constituens eum incircumcisum, colonum paradisi prefecit. Igitur, cum neque circumcisum neque sabbatizantem Deus Adam instituerit, consequenter quoque sobolem eius Abel offerentem sibi sacrificia, incircumcisum nec sabbatizantem laudauit, accepto ferens que offerebat in simplicitate cordis, et reprobans sacrificium fratris eius  Cain,  qui non offerebat, non recte diuidebat . Ne quoque incircumcisum Deus, sed et non sabbatizantem, de diluuio liberauit . Nam et Enoch iustissimum non circumcisum, nec sabbatizantem, de hoc mundo transtulit ; qui necdum mortem gustauit, ut eternitatis candidatus,  iam nobis ostenderet nos quoque sine legis onere Moysi, Deo posse placere. Melchisedech quoque summi Dei sacerdos  incircumcisus, et non sabbatizans, ad sacerdotium Dei allectus est. Probat  et Loth frater Abrahe, quod pro meritis iustitie sue  sine legis obseruatione de Sodomitarum incendio sit liberatus.



CAPUT III.

Sed Abraham, inquit  , circumcisus est. Sed ante Deo placuit quam circumcideretur, nec tamen sabbatizauit. Acceperat enim circumcisionem, sed que esset in signum temporis illius, non in salutis prerogatiuam. Denique sequentes Patriarche incircumcisi fuerunt, ut Melchisedech, qui  ipsi Abrahe iam circumciso  , reuertenti de prelio, panem et  uinum obtulit  incircumcisus. Sed et filius, inquit, Moysi tum  ab angelo prefocatus fuisset, si non Seffora mater eius calculo preputium infantis circumcidisset . Unde, inquit,  maximum periculum est, si preputium carnis quis non circumciderit.  Et ideo  si salutem circumcisio  omni modo adferret  , etiam ipse Moyses in filio suo non intermisisset, quominus octaua die circumcideret eum, quando constet Sefforam coactam ab angelo id fecisse in itinere. Consideremus itaque quod non potuerit unius infantis coacta circumcisio omni populo prescribere, et quasi legem huius precepti condere. Nam prouidens Deus quod hanc circumcisionem in signum, non in salutem esset daturus populo Isrel, idcirco filium Moysi ducis futuri instigat circumcidi, ut cum cepisset per eum populo dare preceptum circumcisionis, non aspernaretur populus, uidens exemplum istud in ducis filio  iam celebratum. Dari enim habebat circumcisio, sed in signum: unde Isrel in nouissimo tempore dignosci haberet, quando secundum sua merita in sanctam ciuitatem  ingredi prohiberetur, per uerba prophetarum dicentium: Terra uestra deserta, ciuitates uestre igni exuste, regionem uestram in conspectu uestro alieni comedent, et deserta et subuersa a populis extraneis, derelinquetur filia Sion sicut casa in uinea, et sicut custodiarium in cucumerario, et quasi ciuitas que expugnatur . Et ideo subsequens sermo prophete exprobrat eis dicens: Filios generaui et exaltaui, ipsi autem spreuerunt me   . Et iterum: Et si extenderitis manus, auertam faciem meam a uobis: et si multiplicaueritis preces, non exaudiam uos: manus enim uestre sanguine plene sunt . Et iterum: ue, gens peccatrix, populus plenus peccatis, filii scelerati, dereliquistis Deum, et in indignationem misistis  Sanctum Isrel . Hec igitur Dei prouidentia  fuit dandi circumcisionem Isrel in signum unde dignosci posset, cum adueniret tempus quo meritis suis supra dictis in Hierusalem admitti prohiberetur: quod et quia futurum erat, nuntiabatur, et quia factum uidemus, recognoscimus. Sicut ergo circumcisio carnalis, que temporalis erat, tributa est in signum populo contumaci, ita spiritalis data est in salutem populo obaudienti, dicente propheta Hieremia: Innouate uobis nouitatem  , et nolite seminare in spinis. Circumcidimini Deo, et circumcidite preputium cordis uestri . Et alio loco dicit: Ecce enim dies ueniunt, dicit Dominus, et disponam domui Iuda et domui Iacob testamentum nouum,  non tale quale iam dedi patribus eorum in die quo eos eduxi de terra Aegypti. Unde intelligimus et priorem circumcisionem tunc datam cessaturam, et nouam legem, non talem qualem iam dederat patribus processuram, annuntiari, sicut Esaias predicauit dicens, quod in nouissimis diebus manifestus futurus esset mons Domini, et domus Dei super uertices montium: et exaltabitur, inquit, super colles, uenient super illum omnes gentes, et ambulabunt multi, et dicent: uenite, ascendamus in montem Domini, et in domum Dei Iacob : non in Esau prioris filii  , sed in Iacob sequentis, id est populi nostri, cuius mons Christus est sine manibus concidentium precisus, implens omnem terram, apud Danielem ostensus . Denique, ex hac domo Dei  Iacob, etiam legem nouam processuram sequentibus uerbis annuntiat Esaias dicens: De Sion enim exiet  lex, et uerbum Domini ex Hierusalem, et iudicabit inter gentes , id est inter eos qui ex gentibus sumus uocati: et concident, inquit, gladios suos in aratra, et lanceas suas in falces, et non accipiet gentem super gentem gladium, et iam non discent  preliari . Igitur intelliguntur alii quam nos, qui, noua lege edocti, ista obseruamus, obliterata ueteri lege, cuius abolitionem futuram actus ipse demonstrat  ? Nam uetus lex ultione gladii se uindicabat, et oculum pro oculo eruebat , et uindictam iniurie retribuebat: noua autem lex  clementiam designabat, et belli pristina in emulos legis et hostis  exsecutionem   , in pacificos actus  arande et colende terre reformabat. Igitur, sicut supra ostendimus, quod uetus lex et circumcisio carnalis cessatura pronuntiata est, ita et noue legis et spiritalis circumcisionis obseruantia, in pacis obsequia eluxit. Populus enim, inquit, quem non noueram, seruiuit mihi, in obauditu auris obaudiuit me , Prophete adnuntiauerunt. Quis autem et populus qui Deum ignorabat, nisi noster, qui retro Deum nesciebamus? et quis in auditu auris audiit, nisi nos, qui, relictis idolis, ad Deum conuersi sumus? Nam Isrel qui Deo fuerat cognitus, quique ab eo in Aegypto exaltatus fuerat,  et per Erythreum pelagum transuectus  est , quique in eremo manna cibatus , quadraginta annis ad instar eternitatis redactus, nec humanis passionibus contaminatus, aut seculi huius cibi pastus, sed angelorum panibus  manna cibatus, satisque beneficiis Deo obligatus, Domini et Dei sui oblitus est, dicens ad Aaron: Fac nobis deos qui nos precedant: Moyses enim ille, qui nos eiecit de terra Aegypti, dereliquit nos, et quid illi acciderit nescimus . Et ideo nos, qui non populus Dei retro, facti sumus populus eius, accipiendo nouam legem  supra dictam, et nouam circumcisionem ante predictam.



CAPUT Iu.

Sequitur itaque, ut, quatenus circumcisionis carnalis,   et legis ueteris abolitio expuncta suis temporibus demonstratur, ita sabbati quoque obseruatio temporaria  fuisse demonstretur. Dicunt enim Iudei quod a primordio sanctificauerit Deus diem septimum, requiescendo in eo ab omnibus operibus suis que fecit, et inde etiam Moysen dixisse ad populum: Mementote diem sabbatorum; sanctificate eum. Omne opus seruile non facietis in eo , preterquam quod ad animam pertinet. Unde nos intelligimus magis sabbatizare nos ab omni opere seruili semper debere, et non tantum septimo quoque die, sed per omne tempus. Ac per hoc querendum nobis quod sabbatum nos Deus uellet custodire. Nam sabbatum eternum, et sabbatum temporale Scripture designant. Dicit enim Esaias propheta: Sabbata uestra odit anima mea.  Et alio loco dicit: Sabbata mea prophanastis . Unde dignoscimus sabbatum temporale esse humanum, et sabbatum eternum censeri diuinum, de quo per Esaiam predicat: Et erit, inquit, mensis ex mense, et dies de die, et sabbatum de sabbato, et ueniet omnis caro adorare in Hierusalem, dicit Dominus . Quod intelligimus adimpletum temporibus Christi, quando omnis caro, id est omnis gens, adorare in Hierusalem uenit Deum Patrem, per Iesum Christum Filium eius, sicut per Prophetam predicatum  est: Ecce proselyti per me ad te ibunt (Isa. LII  . Sic igitur ante hoc sabbatum temporale, erat et sabbatum eternum preostensum et predictum, quomodo et ante circumcisionem carnalem fuit et spiritalis circumcisio preostensa. Denique doceant, sicuti iam prelocuti sumus, Adam sabbatizasse; aut Abel hostiam Deo sanctam offerentem, sabbati religione placuisse; aut Enoch translatum sabbati cultorem fuisse; aut Ne arce fabricatorem propter diluuium immensum, sabbatum obseruasse; aut Abraham in obseruatione sabbati Isaac filium suum obtulisse; aut Melchisedech in suo sacerdotio legem sabbati accepisse. Sed dicturi sunt Iudei, ex quo hoc preceptum datum est per Moysen, exinde obseruandum fuisse. Manifestum est itaque, non eternum, nec  spiritale, sed temporale fuisse preceptum, quod quandoque cessaret. Denique adeo non in uacatione sabbati, id est diei septimi, hec solemnitas celebranda est, ut iehsu Naue, eo tempore quo Hiericho ciuitatem depellebat, preceptum sibi a Deo diceret, uti populo mandaret, ut sacerdotes arcam testamenti Dei septem diebus circumferrent in circuitu ciuitatis; atque ita septimi diei circuitu peracto; sponte ruerent muri ciuitatis . Quod ita factum est; et finito spatio diei septimi, sicut predictum erat, ruerunt muri ciuitatis. Ex quo manifeste ostenditur in numero istorum dierum septem incurrisse diem sabbati: septem enim dies undecumque initium acceperint, sabbati diem secum concludant necesse est, quo die non tantum sacerdotes sint operati, sed et  in ore gladii preda facta sit ciuitas ab omni populo Isrel. Nec dubium est opus seruile eos operatos, cum predas belli agerent ex Dei precepto. Nam et  temporibus Machabeorum sabbatis pugnando fortiter fecerunt,  et hostes allophylos expugnauerunt, legemque paternam ad pristinum uite statum pugnando sabbatis reuocauerunt. Nec putem aliam legem eos defendisse, nisi in qua de die sabbatorum meminerant esse prescriptum. Unde manifestum est ad tempus et presentis causse necessitatem huiusmodi  precepta ualuisse  , et  non ad perpetui temporis obseruationem huiusmodi legem eis Deum ante dedisse.



CAPUT u.

Sic et sacrificia terrenarum oblationum et spiritualium sacrificiorum predicata  ostendimus. Et quidem a primordio maioris filii, id est Isrel, terrena fuisse in Cain preostensa sacrificia; et minoris filii Abel, id est populi nostri, sacrificia diuersa demonstrata. Namque maior natu Cain de fructu terre obtulit munera Deo, minor uero filius Abel de fructu ouium suarum. Respexit Deus in Abel et in munera eius, in Cain autem et in munera eius non respexit. Et dixit Deus ad Cain: Quare concidit uultus tuus? nonne si recte quidem offeras, non recte autem diuidas,  peccasti? quiesce: ad te enim conuersio tua, et ipse tui dominabitur. Et tunc dixit Cain ad Abel fratrem suum: Eamus in campum. Et abiit cum eo illic, et interfecit eum. Et tunc dixit Deus ad Cain: Ubi est Abel frater tuus? Et dixit: Nescio: numquid custos fratris mei sum ego? Et dixit ei Deus: uox sanguinis fratris tui clamat ad me de terra: propter quod, maledicta terra, que aperuit os suum ad excipiendum sanguinem fratris tui. Gemens et tremens eris super terram. Et dixit Cain ad Dominum: Maius delictum meum, quam ut remittatur mihi; et eiicies me hodie a facie terre, et a facie tua abscondar, et ero gemens et tremens super terram, et omnis qui me inuenerit, occidet . Ex hoc igitur duplicia duorum populorum sacrificia precostensa iam tunc a primordio animaduertimus.   Denique, cum per Moysen in Leuitico lex sacerdotalis conscriberetur, inuenimus prescriptum populo Isreli, ut sacrificia nullo in loco offerentur Deo quam in terra repromissionis, quam Dominus Deus daturus esset populo Isreli et fratribus eorum: ut, introducto Isrel, illic celebrarentur sacrificia et holocausta tam pro peccatis quam pro animabus, et nusquam alibi nisi in terra sancta  . Cur itaque postea per prophetas predicat Spiritus futurum ut in omni terra aut in omni loco offerantur sacrificia Deo, sicut  per Malachiam  angelum, unum ex duodecim prophetis dicit: Non recipiam sacrificium de manibus uestris, quoniam ab oriente sole usque ad occidentem nomen meum clarificatum est in omnibus gentibus, dicit Dominus omnipotens. Et in omni loco offeruntur sacrificia munda nomini meo . Item in Psalmis Dauid dicit: Adferte Deo, patrie gentium . Indubitate quod in omnem terram exire habebat  predicatio Apostolorum. Adferte Deo claritatem et honorem, adferte Deo sacrificia nominis eius. Tollite hostias, et introite in atria eius . Namque  quod non terrenis sacrificiis, sed spiritalibus Deo litandum sit, ita legimus ut scriptum est: Cor contribulatum et humiliatum hostia Deo est . Et alibi: Sacrifica  Deo sacrificium laudis, et redde Altissimo uota tua . Sic itaque sacrificia spiritalia laudis designantur, et cor contribulatum acceptabile sacrificium Deo demonstratur. Itaque quomodo carnalia sacrificia reprobata intelliguntur, de quibus et Esaias loquitur, dicens: Quo mihi multitudinem sacrificiorum uestrorum? dicit Dominus , ita sacrificia spiritalia accepta predicantur, ut Prophete annuntiant.  Quoniam etsi adtuleritis, inquit, mihi similam, uanum supplicamentum, execramentum mihi est . Et adhuc dicit: Holocaustomata et sacrificia uestra, et adipem hircorum, et sanguinem taurorum nolo: nec si ueniatis uideri mihi; quis enim exquisiuit hec de manibus uestris ? De spiritalibus uero sacrificiis addit, dicens: Et in omni loco sacrificia munda offerentur  nomini meo, dicit Dominus.



CAPUT uI.

Igitur, cum manifestum sit et sabbatum temporale ostensum, et sabbatum eternum predictum, circumcisionem carnalem predictam, et circumcisionem spiritalem preindicatam, legem quoque temporalem et legem eternalem denuntiatam, sacrificia carnalia et sacrificia spiritalia preostensa; sequitur, ut precedenti tempore datis omnibus istis preceptis carnaliter populo Isrel, superueniret tempus quo legis antique et ceremoniarum ueterum precepta cessarent, et noue  legis promissio et spiritalium sacrificiorum agnitio, et Noui Testamenti pollicitatio superueniret, fulgente nobis lumine ex alto, qui sedebamus in tenebris et in umbra mortis detinebamur  . Itaque necessitas nobis incumbit, ut, quoniam predicatam nouam legem a prophetis prediximus, et non talem  qualis iam data esset patribus eorum eo tempore quo eos  de terra Aegypti produxit, ostendere et probare debeamus tam legem illam ueterem cessasse, quam legem nouam promissam nunc operari. Et quidem in primis querendum an exspectetar noue legis lator, et Noui Testamenti heres, et nouorum sacrificiorum sacerdos, et noue circumcisionis purgator, et eterni sabbati cultor,  qui legem ueterem compescat, et Nouum Testamentum statuat, noua sacrificia offerat, et ceremonias  antiquas reprimat, et circumcisionem ueterem cum suo sibi sabbato compescat, et nouum regnum quod non corrumpatur adnuntiet. Nam etiam  noue legis lator, sabbati spiritalis cultor, sacrificiorum eternorum antistes, regni eterni eternus dominator, querendum an iam uenerit  , necne. Et si iam uenit, seruiendum est illi: si necdum uenit, sustinendus est, dummodo manifestum sit aduentu eius comprimi  legis ueteris precepta, et operari debere noue legis exordia; et in primis definiendum est non potuisse cessare legem antiquam et prophetas, nisi uenisset is qui per eamdem legem, et per eosdem prophetas uenturus annuntiabatur.



CAPUT uII.

 Igitur in isto gradum  conferamus, an qui uenturus Christus annuntiabatur  , iam uenerit, an uenturus adhuc speretur. Quod ipsum ut probari possit, etiam tempora sunt nobis requirenda, quando  uenturum Christum prophete annuntiauerunt; ut si in ista tempora recognouerimus uenisse eum, sine dubio ipsum esse credamus quem uenturum prophete canebant, in quem nos, gentes scilicet, credituri annuntiabamur: et cum constiterit uenisse, indubitate etiam legem nouam ab ipso datam esse credamus, et Testamentum Nouum in ipso et per ipsum nobis dispositum non diffiteamur. uenturum enim Christum nec Iudeos refutare scimus, utpote qui in aduentum eius spem suam porrigant. Nec de isto pluribus querendum, cum retro omnes prophete de eo precinuerint  , ut Esaias dicit:  Sic dicit Dominus Deus Christo meo  Domino, cuius tenui dexteram, ut exaudiant illum gentes: fortitudines regum disrumpam, aperiam ante illum portas, et ciuitates non claudentur  illi . Quod ipsum adimpletum uidemus.  Cui enim dexteram tenet pater Deus, nisi Christo filio suo? quem exaudierunt omnes gentes, id est cui omnes gentes crediderunt, cuius et predicatores Apostoli in psalmis Dauid ostenduntur: In uniuersa, inquit, terra exiit sonus eorum, et usque ad terminos terre uerba eorum . In quem enim alium uniuerse gentes crediderunt, nisi in Christum qui iam uenit? Cui enim et alie gentes crediderunt?  Parthi, Medi, Elamite, et qui inhabitant Mesopotamiam,  Armeniam, Phrygiam, Cappadociam; et incolentes Pontum, et Asiam, et Pamphyliam; immorantes Aegyptum, et regionem Africe que est trans Cyrenem inhabitantes, Romani  et incole; tunc et in Hierusalem Iudei , et  cetere gentes: ut iam  Getulorum uarietates, et Maurorum multi fines, Hispaniarum omnes termini, et Galliarum diuerse nationes, et Britannorum inaccessa Romanis loca, Christo uero subdita, et Sarmatarum,  et Dacorum, et Germanorum  , et Scytharum, et additarum multarum gentium, et prouinciarum et insularum multarum nobis ignotarum, et que enumerare minus possumus? In quibus omnibus locis Christi nomen, qui iam uenit, regnat; utpote ante quem omnium ciuitatum porte sunt aperte, et cui nulle sunt clause: ante quem sere ferree sunt comminute, et ualue eree sunt aperte  . Quamquam et ista spiritaliter sint intelligenda, quo precordia singulorum uariis modis a diabolo obsessa, fide Christi sint reserata; attamen perspicue sunt adimpleta, utpote in quibus omnibus locis populus nominis Christi inhabitet  . Quis enim omnibus  regnare potuisset, nisi Christus Dei Filius? Qui omnibus in eternum gentibus  regnaturus  nuntiabatur. Nam si Salomon regnauit, sed in finibus Iude tantum, a Bersabee usque Dan termini eius regni signantur  . Si uero Babyloniis et Parthis regnauit Darius,  non habuit in omnibus gentibus potestatem. Si Aegyptiis Pharao, uel quisque ei in hereditate regni successit; illic tantum potius est regni sui dominium. Sic  Nabuchodonosor cum suis regulis ab India usque Aethiopiam habuit regni sui terminos. Sic Alexander Macedo nunquam Asiam uniuersam et ceteras regiones, posteaquam deuicerat, tenuit. Sic Germani adhuc usque limites suos  transgredi non sinuntur. Britanni  intra Oceani sui ambitum conclusi. Maurorum gens et Getulorum barbaries a Romanis obsidentur, ne regionum  suarum fines excedant.  Quid de Romanis dicam, qui de legionum suarum presidiis imperium suum muniunt, nec trans istas gentes porrigere uires regni sui possunt? Christi autem regnum et nomen ubique porrigitur, ubique creditur, ab omnibus gentibus supra enumeratis colitur,  ubique regnat, ubique adoratur, omnibus ubique tribuitur equaliter; non regis apud illum maior gratia; non barbari alicuius inferior  letitia, non dignitatum aut natalium cuiusquam discreta merita; omnibus equalis, omnibus rex, omnibus iudex, omnibus Deus et Dominus est. Nec dubites credere quod asseueramus  , cum uideamus fieri.



CAPUT uIII.

Itaque requirenda tempora predicte et future natiuitatis Christi, et passionis eius, et exterminii ciuitatis Hierusalem, id est, uastationis eius. Dicit enim Daniel et ciuitatem sanctam et sanctum exterminari cum duce uenturo, et destrui pinnaculum usque ad interitum. uenturi itaque Christi ducis sunt tempora requirenda, que inuestigabimus in Daniele: quibus  computatis, probabimus uenisse cum, etiam ex temporibus prescriptis, et ex signis competentibus, et ex operationibus  eius: que  probamus  ex consequentibus que post aduentum eius futura adnuntiabantur, ut tam adimpleta omnia quam prospecta  credamus. Sic igitur de eo Daniel predicauit, ut et quando et quo in tempore gentes esset liberaturus, ostenderet, et quoniam post passionem Christi ista ciuitas exterminari haberet. Dicit enim sic: In primo anno sub Dario filio Assueri ex semine Medorum, qui regnauit super regnum Chaldeorum, ego Daniel intellexi in libris numerum annorum. Et adhuc me loquente in oratione, ecce uir Gabriel, quem uidi in uisione in principio, uolans, et tetigit me, quasi hora sacrificii uespertini, et intelligere fecit me, et locutus est  mecum, et dixit: »Daniel, nunc exiui imbuere te intelligentia, in principio obsecrationis  tue exiuit sermo. Et ego ueni ut annuntiem tibi, quia uir desideriorum tu es, et cogita in uerbo, et intellige in uisione.«  Septuaginta hebdomade breuiate sunt super plebem tuam,  et super ciuitatem sanctam, quoadusque inueteretur delictum, et signentur peccata, et exorentur iniustitie, et inducatur iustitia eterna, ut et  signetur uisio et prophetes, et ut ungatur Sanctus sanctorum. Et scies, et perspicies et intelliges a profectione sermonis, integrando et reedificando Hierusalem usque ad Christum ducem, hebdomadas septem et dimidiam, et septuaginta duas et dimidiam: et conuertet, et edificabitur in letitiam, et conuallationem, et innouabuntur tempora: et post hebdomadas has septuaginta duas, et exterminabitur unctio, et non erit: et ciuitatem et sanctum exterminabit cum duce adueniente, et concidentur quomodo in cataclysmo usque ad finem belli, quod concidetur usque ad interitum. Et confirmabit testamentum in  multis. Hebdomada una et dimidia hebdomadis, auferetur meum sacrificium  et libatio, et in sancto execratio uastationis, et usque ad finem temporis consummatio dabitur super hac uastatione. Animaduertamus igitur terminum, quomodo in uero predixit  septuaginta hebdomadas futuras, in quibus si receperint eum, edificabitur in latitudinem et in longitudinem, et innouabuntur tempora. Prouidens autem Deus quid esset futurum, et quoniam non tantum non recipient eum, uerum et insequentur, et tradent eum morti, et recapitulauit, et dixit: In sexaginta duabus hebdomadibus nasci illum et ungi Sanctum sanctorum; hebdomades autem uII et dimidia cum implerentur, pati habere, et ciuitatem exterminari post unam et dimidiam hebdomadam, quo scilicet  tempore septem et dimidia hebdomade complete sunt. Dicit enim sic: Et ciuitatem  et sanctum exterminari cum duce uenturo, et concidentur sicut in cataclysmo, et destruet pinnaculum usque ad interitum.  Unde igitur ostendimus  quoniam uenit Christus intra LXII, et dimidiam hebdomadas? Numerabimus autem a primo anno Darii, quomodo   in ipso tempore ostenditur Danieli uisio ipsa. Dicit enim: Et intellige, et coniice ad perfectionem  sermonis respondente  me tibi hec. Unde a primo anno Darii debemus computare, quando hanc uisionem uidit Daniel. uideamus igitur anni quomodo  impleantur usque ad aduentum Christi. Darius enim regnauit annis XIX; Artaxerxes regnauit annis XL: deinde rex Ochus, qui et Cyrus, regnauit annis XXIu; Argus  anno uno; alius Darius, qui et Melas nominatus est, annis XXII;  Alexander Macedo annis duodecim. Deinde post Alexandrum, qui et Medis et Persis regnarat, quos reuicerat  , et in Alexandria regnum suum firmauerat, quando et nomine suo eam appellauit. Postea  regnauit illic in Alexandria Soter annis XXXu; cui succedens Philadelphus, regnauit  annis triginta nouem  . Huic succedit Euergetes, annis XXu; deinde Philopator annis XuII; post hunc Epiphanes annis XXIu; item alius Euergetes, annis XXIX, Soter annis XXXuIII, Ptolemeus annis XXXuIII, Cleopatra annis XX, mensibus uI. Item adhuc Cleopatra conregnauit Augusto annis XIII, post Cleopatram Augustus aliis annis XLIII. Nam omnes anni imperii Augusti, fuerunt anni LuI. uidemus autem quoniam quadragesimo et primo anno imperii Augusti  , quo  post mortem Cleopatre imperauit, nascitur Christus. Et superuixit idem Augustus, ex quo nascitur Christus, annis Xu.  Et erunt reliqua tempora annorum in diem natiuitatis Christi anni XLI. Efficiuntur autem anni CCCCXXXuII, menses uI. Unde adimplentur LXII hebdomade et dimidia, que efficiunt annos CCCCXXXuII,  menses uI, in diem natiuitatis Christi. Et manifestata est iustitia eterna, et unctus est Sanctus sanctorum, id est Christus; et signata est uisio et prophetia, et dimissa sunt peccata, que per fidem nominis Christi, omnibus in eum credentibus remittuntur  .  Quid est autem quod dicit, signari uisum et prophetiam  , quoniam omnes prophete nuntiabant de ipso, quod esset uenturus et pati haberet. Igitur, quoniam adimpleta est prophetia per aduentum eius, propterea signari uisionem et prophetiam dicebat, quoniam ipse est signaculum omnium prophetarum, adimplens omnia que retro de eo prophete nuntiauerant. Post enim  aduentum Christi et passionem ipsius, iam non uisio neque prophetes est  qui Christum nuntiet uenturum. Denique hoc si non ita est, exhibeant Iudei prophetarum post Christum aliqua uolumina, angelorum aliquorum uisibilia miracula, que retro patriarche uiderunt usque ad aduentum Christi, qui iam uenit, ex qua signata est uisio et prophetia, id est statuta. Et merito Euangelista:  Lex et Prophete usque ad Ioannem baptizatorem . Baptizato enim Christo, id est sanctificante aquas in suo baptismate  , omnis plenitudo spiritalium retro carismatum in Christo cesserunt, signante uisionem et prophetias omnes, quas aduentu suo adimpleuit. Unde firmissime dicit aduentum eius signare uisum et prophetiam. Itaque ostendentes et numeram annorum et tempus LX duarum et dimidie hebdomadarum adimpletum, tunc uenisse Christum, id est natum; uideamus  alie uII et dimidia hebdomades, que sunt subdiuise in abscissione priorum hebdomadarum, in quo actu sint adimplete. Post enim Augustum, qui superuixit post natiuitatem Christi, anni Xu efficiuntur: cui successit Tiberius Cesar, et imperium habuit annis XXII, mensibus  septem, diebus uiginti  . Huius quintodecimo anno  imperii passus est Christus, annos habens quasi XXX cum pateretur. Item Caius Cesar, qui et Caligula, annis III, mensibus uIII, diebus XIII  ; Nero Cesar annis IX, mensibus IX, diebus XIII; Galba mensibus uII  , diebus uI; Otho mensibus III, diebus u; uitellius mensibus uIII, diebus X  ; uespasianus anno primo imperii sui debellauit Iudeos: et fiunt anni numero quinquaginta duo, menses sex. Nam imperauit annis nouem  : atque ita in diem expugnationis sue Iudei impleuerunt hebdomadas LXX predictas a Daniele. Igitur, expletis his quoque temporibus, et debellatis Iudeis, postea cessauerunt illic libamina et sacrificia; que exinde illic celebrari non potuerunt. Nam et unctio illic exterminata est post passionem Christi.  Erat enim predictum exterminari illic unctionem,  sicut est in Psalmis prophetatum. Exterminauerunt manus meas et pedes . Que passio huius exterminii intra tempora LXX hebdomadarum perfecta est sub Tiberio Cesare, Coss.  Rubellio Gemino, et Fufio Gemino, mense martio, temporibus Pasche, die uIII calendarum aprilium,  die prima azymorum, quo agnum ut occiderent ad uesperam a Moyse fuerat preceptum. Itaque omnis synagoga filiorum Isrel eum interfecit, dicentes ad Pilatum, cum uellet eum dimittere: Sanguis huius super nos, et super filios nostros ; et si hunc dimiseris, non es amicus Cesaris : ut adimpleri possent omnia que de eo fuerant scripta.



CAPUT IX.

Incipiamus igitur probare natiuitatem Christi a prophetis  esse nuntiatam. Sic Esaias dicit: Audite, domus  Dauid,  non pusillum uobis certamen cum hominibus, quoniam Deus prestat certamen: propter hoc ipse Deus dabit uobis signum:  Ecce uirgo concipiet in utero et pariet filium, et uocabitis nomen eius Emmanuel, quod interpretatur: Nobiscum Deus. Butyrum et mel manducabit. Quoniam, priusquam cognoscat infans uocare patrem aut matrem, accipiet uirtutem Damasci, et spolia Samarie aduersus regem Assyriorum. . Itaque dicunt Iudei: Prouocemus istam predicationem Esaie, et faciamus comparationem, an Christo qui iam uenit, competat illi primo nomen quod Esaias predicauit, et insignia eius que de eo nuntiauit. Equidem Esaias predicat eum Emmanuelem uocari oportere, dehinc uirtutem sumpturum Damasci et spolia Samarie aduersus regem Assyriorum. Porro, inquiunt, iste qui uenit,  neque sub eiusmodi nomine est editus, neque re bellica functus. At nos e contrario admonendos eos existimauimus, uti coherentia quoque huius capituli recognoscant: subiuncta est enim et interpretatio Emmanuel, Nobiscum Deus, uti non solum sonum nominis spectes  , sed et sensum. Sonus enim hebraicus, quod est Emmanuel, sue gentis est; sensus autem eius, quod est Deus nobiscum, ex interpretatione communis est  . Quero  ergo an ista uox, Nobiscum Deus, quod est Emmanuel, exinde quo Christus inluxit, agitetur in Christo? Et puto, ex toto non negabis. Nam qui ex Iudaismo credunt Christo, ex quo in eum credunt, Emmanuel cum uolent dicere, nobiscum Deum esse significant. Atque  ita constat iam uenisse illum qui predicabatur Emmanuel, quia quod significat Emmanuel, uenit, id est Nobiscum Deus. Aeque et sono nominis inducuntur,  cum uirtutem Damasci, et spolia Samarie aduersus regem Assyriorum, sic accipiunt, quasi bellatorem portendant Christum, non animaduertentes quid Scriptura premittat: Quoniam priusquam cognoscat puer uocare patrem aut matrem, accipiet uirtutem Damasci et spolia Samarie aduersus regem Assyriorum. Ante est enim inspicias  etatis demonstrationem, an uirum iam Christum exhibere ista etas possit, nedum imperatorem; scilicet uagitu ad arma esset conuocaturus infans; et signum belli, non tuba,  sed crepitacillo daturus; nec ex equo uel de muro, sed de nutricis et gerule sue dorso siue collo hostem destinaturus; atque ita Damascum et Samariam pro mammis subacturus. Aliud est, si penes uos infantes in prelium erumpunt, credo ad solem    uncti prius, dehinc pannis armati, et butyro stipendiati, qui ante norint lanceare quam lancinare.  Enim uero si nusquam hoc natura concedit,  ante militare quam uirum facere, ante uirtutem Damasci sumere quam patrem nosse, sequitur ut figurate pronuntiatum uideatur. Sed et uirginem, inquiunt, parere natura non patitur, et tamen credendum est prophete. Et merito. Prestruxit enim fidem incredibili rei, dicendo quod signum esset futurum. Propterea, inquit, dabitur uobis signum: Ecce uirgo concipiet in utero et pariet filium. Signum autem a Deo, nisi nouitas aliqua monstruosa fuisset, signum non uideretur.  Denique, si quando ad deiiciendos aliquos ab hac diuina predicatione, uel conuertere singulos simplices quosque gestitis, mentiri audetis, quasi  non uirginem, sed iuuenculam concepturam et parituram Scriptura contineat; hinc quoque reuincimini, quod nichil signi uideri possit res quotidiana, iuuencule  scilicet pregnatus et partus. In signum ergo nobis posita uirgo mater merito creditur, infans uero bellator non eque. Non enim  et hic signi ratio uersatur,  sed signo natiuitatis noue adscripto, exinde post signum alius iam ordo infantis edicitur, mel et butyrum manducaturi. Nec hoc utique in signum est,  et hoc enim infantie est; sed accepturum uirtutem Damasci, et spolia Samarie aduersus regem Assyriorum, hoc est mirabile signum. Seruate modum etatis, et querite sensum predicationis: immo reddite ueritati, que credere non uultis, et tam intelligitur prophetia, quam  renuntiatur  expuncta. Accepit Christus infans uirtutem Damasci et spolia Samarie.  Maneant enim orientales illi Magi,  infantiam Christi recentem  auro et thure   munerantes, et acceperit  infans  uirtutem Damasci sine prelio et armis. Nam, preter quod omnibus notum est, Orientis uirtutem, id est uires,  auro et odoribus pollere solitam, certum est  , et ex diuinis Scripturis, uirtutem quoque ceterarum gentium aurum constituere; sicut per Zacariam dicit: Et Iudas pertendet Hierusalem  , et congregabit omnem ualentiam populorum per circuitum, aurum et argentum . Nam de hoc auri munere etiam Dauid dixit: Et dabitur illi de auro Arabie . Et iterum: Reges Arabum et Saba munera afferent illi   . Nam et Magos reges fere habuit Oriens, et Damascus Arabie retro deputabatur, antequam transcripta esset in Syrophenicem ex distinctione Syriarum, cuius tunc  uirtutem Christus accepit, accipiendo insignia eius, aurum scilicet et odores: spolia autem Samarie, ipsos magos, qui cum illum cognouissent et muneribus honorassent,  et genu posito adorassent, quasi dominum  et regem sub testimonio indicis et ducis  stelle spolia sunt facti Samarie, id est idololatrie, credentes uidelicet in Christum. Idololatriam enim Samarie nomine notauit, ut ignominiose ob idololatriam, qua desciuerat tunc a Deo sub rege Hieroboam.  Nec hoc enim nouum Scripturis diuinis, figurate uti translatione nominum ex comparatione criminum: nam et archontas Sodomorum  appellat archontas uestros, et populum uestrum populum Gomorrhe  uocat; cum iam olim essent ciuitates iste exstincte. Et alibi per prophetam ad populum Isrel: Pater, inquit, tuus Amorrheus, et mater tua Cethea ; quorum ex genere procreati non sunt, sed ob consimilem impietatem: quos aliquando etiam filios  suos dixerat per Isaiam Prophetam: Filios generaui et exaltaui .  Sic et Aegyptus  nonnumquam totus orbis intelligitur apud illum, superstitionis et maledictionis elogio.  Sic et Babylon  apud Ioannem nostrum, Romane urbis figura est, proinde et magne, et regno superbe, et sanctorum debellatricis. Hoc itaque modo magos quoque Samaritanorum appellatione titulauit, et despoliatos, quod habuerant cum Samaritis, ut diximus, idololatriam. Aduersus regem autem Assyriorum, aduersus diabolum, qui ad hoc se regnare putat, si sanctos a religione Dei deturbat. Adiuuabitur autem hec nostra interpretatio, dum et alibi bellatorem Christum Scripture designant ob armorum quorumdam uocabula et eiusmodi uerba. Sed ex  reliquorum sensuum comparatione conuincentur Iudei: Accingere, inquit Dauid, ensem supra femur . Sed quid supra legis de  Christo  ? Tempestiuus decore super filios hominum; effusa est gratia in labiis tuis . ualde autem absurdum est, si quem ab bellum ense cingebat, ei de tempestiuitate decoris et labiorum gratia blandiebatur; de quo subiungens, dicebat: Extende, et prospera, et regna  . Et adiecit: Propter lenitatem et iustitiam tuam .  Quis enim ense operabitur  , et non contraria lenitati et iustitie exercet? id est dolum et asperitatem et iniustitiam, propria scilicet negotia preliorum. uideamus ergo an alius sit ensis ille, cuius est alius actus  , id  est Dei sermo diuinus, bis acutus   duobus testamentis, legis antique et legis noue, acutus sapientie sue equitate, reddens unicuique secundum actum suum. Licuit   ergo et Christo Dei in Psalmis sine bellicis rebus ensem sermonis Dei precingi figurato, cui predicta tempestiuitas congruat cum gratia labiorum, quem tunc cingebatur super femur apud Dauid, quando uenturus in terras ex Dei patris decreto nuntiabatur: Et deducet, inquit, te magnitudo dextere tue , uirtus scilicet gratie spiritalis, de qua Christi agnitio deducitur: Sagitte tue, inquit, acute , per uolantia utique  Dei precepta, minantes  traductionem uniuscuiusque cordis, compungentes et transfigentes  conscientiam quamque  . Populi sub te cadent, utique adorantes. Sic bellipotens et armiger Christus est, sic recipiet  spolia, non solius Samarie, uerum et omnium gentium. Agnosce  et spolia figurata cuius et arma allegorica didicisti.  Atque ita in tantum Christus  qui uenit  , non fuit bellator, quia non talis ab Esaia predicabatur. Sed si Christus, inquiunt, qui uenturus creditur, non iehsu dicitur  , quare is qui uenit, iehsu Christus appellatur? Constabit autem utrumque nomen in Christo Dei, in quo inuenitur etiam iehsu appellatus. Disce erroris tui morem. Dum Moysi successor destinaretur Auses filius Naue, transfertur certe  de pristino nomine, et incipit uocari iehsu  . Certe, inquis  . Hanc prius dicimus figuram futuri fuisse. Nam quia iehsu Christus secundum populum, quod sumus nos, nationes in seculi deserto  commorantes antea, introducturus esset in terram repromissionis, melle et lacte manantem, id est in uite eterne possessionem  , qua nichil  dulcius: idque  non per Moysen, id est, non per legis disciplinam, sed per Iesum, id est per noue legis gratiam, prouenire habebat circumcisis nobis petrina acie, id est Christi preceptis, petra enim Christus  multis modis et figuris predicatus est: ideo is uir qui in huius sacramenti imaginem parabatur, etiam nominis Dominici inauguratus est figura, ut iehsu nominaretur. Nam qui ad Moysen loquebatur, ipse erat Dei filius, qui et semper uidebatur  . Deum enim patrem nemo uidit umquam, et uixit : et ideo constat ipsum Dei filium Moysi esse locutum, et dixisse ad populum:  Ecce ego mitto angelum meum ante faciem tuam, id est populi, qui te custodiat in itinere, et introducat  in terram quam preparaui tibi; intende illi,  et audi eum, et ne inobaudiens fueris ei: non enim celauit te quoniam nomen meum super illum est . Populum enim introducturus erat iehsu in terram repromissionis, non Moyses. Angelum quidem dixit eum, ob magnitudinem uirtutum quas erat editurus; quas uirtutes fecit iehsu Naue, et ipsi legitis; et ob  officium prophete, nuntiantis scilicet diuinam uoluntatem; sicuti et precursorem Christi Ioannem, futurum angelum appellat per prophetam Spiritus, dicens ex persona Patris: Ecce ego mitto angelum meum ante faciem tuam  , id est Christi, qui preparabit uiam tuam ante te . Nec nouum est Spiritui sancto angelos appellare eos quos ministros sue uirtutis Deus prefecit: idem enim  Ioannes non tantum angelus Christi uocatus est,  sed et lucerna, lucens ante Christum. Paraui enim lucernam Christo meo, Dauid predicat . Quare ipse Christus ueniens adimplere prophetas, dicit ad Iudeos: Ille fuit, inquit, lucerna ardens et lucens : utpote, qui non tantum uias eius parabat in eremo , sed et agnum Dei demonstrando , illuminabat mentes hominum preconio suo, ut eum esse intelligerent agnum quem Moyses passurum nuntiabat  . Sic et iehsu, ob nominis sui futurum sacramentum: id enim nomen suum confirmauit, quod ipse ei indiderat, quia non angelum, nec Ausen, sed Iesum eum iusserat exinde uocari. Sic igitur utrumque nomen competit Christo Dei, ut et iehsu appellaretur. Et quoniam ex semine Dauid genus trahere deberet uirgo  ex qua nasci oportuit Christum, ut supra memorauimus, euidenter Esaias propheta in sequentibus dicit: Et nascetur, inquit, uirga de radice Iesse, quod est Maria, et flos de radice eius adscendet. Et requiescet super illum  spiritus Dei, et spiritus sapientie et intellectus, spiritus consilii et uirtutis  , spiritus agnitionis et pietatis, spiritus Dei timoris implebit illum . Neque enim ulli hominum uniuersitas  spiritalium documentorum competebat, nisi in Christum, flori quidem ob gratiam  adequatum, ex stirpe autem Iesse deputatum  , per Mariam scilicet inde censendum. Fuit enim de patria Bethlehem et de domo Dauid, sicut apud Romanos in censu descripta est Maria , ex qua nascitur Christus. Expostulo etiam, et quia a prophetis predicabatur ex Iesse genere uenturus, et  omnem humilitatem et patientiam et tranquillitatem esset exhibiturus, an uenerit? atque ita is homo qui talis ostenditur, ipse erit Christus, qui uenit. De hoc enim Propheta dicit: Homo in plaga positus, et sciens ferre imbecillitatem ; qui tamquam ouis ad uictimam ductus est, et sicut agnus coram tondente se non aperuit os suum . Si neque contendit, neque  clamauit, neque audita est foris uox eius  , qui arundinem contusam, id est quassam  Isrelis fidem, non comminuit; qui linum ardens, id est momentaneum ardorem gentium, non extinxit , sed lucere magis fecit  ortu luminis sui; non potest alius esse, quam qui predicabatur  . Oportet itaque actum Christi eius qui uenit, ad Scripturarum regulam recognosci. Duplici enim, nisi fallor, operatione distinctum eum legimus, predicationis et uirtutis. Sed de utroque titulo sic disponam  ; itaque specialiter dispungamus ordinem ceptum, docentes predicatorem adnuntiatum Christum, ut per Esaiam: Exclama, inquit, in uigore, et ne peperceris; exalta ut tuba uocem tuam, et adnuntia plebi mee facinora ipsorum, et domui Iacob  delicta eorum. Me de die in diem querunt, et cognoscere uias meas cupiunt. Quasi populus qui iustitiam fecerit, et iudicium Dei non dereliquerit , et reliqua. uirtutes autem facturum a Patre Esaias dicit: Ecce Deus noster iudicium retribuit, ipse ueniet, et saluos faciet nos. Tunc infirmi curabuntur, et oculi cecorum uidebunt, et aures surdorum audient, et claudus saliet uelut ceruus, et mutorum lingue soluentur,  , et cetera que operatum Christum nec uos diffitemini, utpote qui dicebatis, quod propter opera eum non lapidaretis, sed quoniam ista sabbatis faciebat   .



CAPUT X.

De exitu plane passionis eius ambigitis, negantes passionem crucis in Christum predicatam, et argumentantes insuper non esse credendum, ut ad id genus mortis exposuerit Deus filium suum, quod ipse dixit: Maledictus omnis homo qui pependit in ligno . Sed huius maledictionis sensum antecedit rerum probatio. Dicit enim in Deuteronomio: Si autem fuerit in aliquo delictum, ita ut iudicium mortis sit, et morietur, et suspendetis eum in ligno. Sed et sepultura  sepelietis cum ipsa die: quoniam maledictus a Deo est omnis qui suspensus fuerit in ligno, et non inquinabitis terram quam Dominus Deus tuus dabit tibi in sortem . Igitur non in hanc passionem Christum maledixit; sed distinctionem fecit, ut qui in aliquo delicto iudicium mortis habuisset et moreretur suspensus in ligno, hic maledictus a Deo esset, quia  propter merita delictorum suorum suspenderetur in ligno. Alioquin Christus, qui dolum de ore suo locutus non est   , quique omnem iustitiam et humilitatem exhibuit; et ut supra de eo predictum memorauimus, non pro meritis suis in id genus mortis expositus est, sed ut ea que predicta sunt a prophetis, per uos ei obuentura implerentur, sicut in Psalmis ipse Spiritus Christi iam canebat, dicens:  Retribuebant mihi mala pro bonis ,  et: Que non rapueram, tunc exsoluebam ; Exterminauerunt  manus meas et pedes ; et: Miserunt in potum meum fel, et in siti mea potauerunt me aceto ; et, Super uestem meam miserunt sortem ; sicuti cetera que in illum commissuri essetis, predicta sunt. Que quidem omnia ipso  perpessus, non pro actu suo aliquo malo passus est, sed ut Scripture implerentur de ore prophetarum . Et utique sacramentum passionis ipsius figurari in predicationibus oportuerat; quantoque incredibile, tanto magis scandalum futurum, si nude predicaretur  ; quantoque magnificum, tanto magis obumbrandum, ut difficultas intellectus gratiam Dei quereret. Itaque in primis Isaac cum a patre hostia duceretur, et lignum ipsi  sibi portaret , Christi exitum iam tunc denotabat, in uictimam concessi a patre, lignum passionis sue baiulantis. Ioseph et ipse Christum figurauit, uel hoc solo, ne cursum demorer ipse, quod persecutionem a fratribus passus est, et uenumdatus in Aegyptum , ob Dei gratiam, sicut et Christus ob Isrel, a fratribus uenumdatus, a Iuda cum traditur.  Nam et benedicitur in hec uerba Ioseph: Tauri decor eius, cornua unicornis cornua eius, in eis nationes uentilabit pariter ad summum usque terre . Non utique rhinoceros destinabatur unicornis  , uel minotaurus bicornis, sed Christus in illo significabatur: taurus ob utramque dispositionem, aliis ferus ut iudex, aliis mansuetus ut saluator:  cuius cornua essent crucis extima:  nam et  in antenna nauis, que crucis pars  est, cornua extremitates  uocantur:  unicornis autem media stipitis palus. Hac denique uirtute crucis, et hoc more cornutus, uniuersas gentes et nunc uentilat per fidem, auferens a terra in celum, et tunc uentilabit per iudicium, deiiciens  de celo in terram. Idem erit et alibi taurus apud eamdem Scripturam, cum Iacob in Simeonem et Leui porrexit benedictionem, de Scribis et Phariseis prophetat; ex illis enim deducitur census illorum. Interpretatur enim spiritaliter sic:  Simeon et Leui perfecerunt iniquitatem ex sua secta, qua scilicet Christum sunt persecuti. In concilium eorum ne uenerit anima mea, et in stationem eorum ne incubuerint iecora  mea: quoniam indignatione sua interfecerunt homines, id est, prophetas; et in concupiscentia sua subneruauerunt taurum  , id est Christum, quem post necem prophetarum interfecerunt, et neruos eius suffigendo clauis deseuierunt. Ceterum uanum, si post homicidium iam ab eis commissum, alicuius bouis  ipsis exprobrat carnificinam. Iam uero Moyses, quid utique tunc tantum cum iehsu aduersus Amalec preliabatur,  expansis manibus orabat residens ; quando in rebus tam attonitis magis utique genibus positis, et manibus cedentibus  pectus, et  facie humi uolutata, orationem commendare debuisset? nisi quia illic ubi nomen Iesu dimicabat, dimicaturi quandoque aduersus diabolum, crucis habitus quoque erat necessarius, per quam iehsu uictoriam esset relaturus. Idem rursus Moyses post interdictam omnis rei similitudinem, cur eneum serpentem ligno impositum, pendentis habitu in spectaculum Isreli salutare proposuit, eo tempore quo a serpentibus post idololatriam exterminabantur , nisi quod hic Dominicam cracem intentabat, qua serpens diabolus publicatur  , et leso cuique ab eiusmodi colubris, id est angelis eius, a delictorum peccantia ad Christi crucis sacramenta intento, salus efficiebatur. Nam qui in illam tunc respiciebat, a morsu serpentium liberabatur. Age nunc, si  legisti penes prophetam in Psalmis, Deus regnauit a ligno   , expecto quid intelligas, ne forte lignarium aliquem regem significari putetis, et non Christum, qui exinde a passione Christi  superata morte regnauit. Proinde et Esaias: Quoniam puer, inquit, natus est nobis, et datus nobis est filius . Quid nouum, si non est de filio Dei, dicit: Filius natus est nobis, cuius imperium  factum est super humerum ipsius ? Quis omnino  regum insigne potestatis sue humero prefert, et non aut capite diadema, aut in manu sceptrum, aut aliquando proprie uestis notam  . Sed solus nouus rex seculorum Christus iehsu, noue glorie  et potestatem et sublimitatem suam in humero extulit, crucem scilicet, ut secundum superiorem  prophetiam exinde Dominus regnaret a ligno . De hoc enim ligno etiam Deus insinuat per Hieremiam quod essetis dicturi: uenite, mittamus in panem eius lignum, et conteramus eum a terra uiuorum, et nomen illius non memorabitur amplius . Utique in corpus eius lignum missum est. Sic enim Christus reuelauit,  panem corpus suum appellans,  cuius retro corpus in panem prophetes figurauit  . Si adhuc queres Dominice crucis predicationem, satis iam  poterit tibi facere uicesimus primus Psalmus, totam Christi continens passionem, canentis iam tunc gloriam suam: Foderunt, inquit, manus meas et pedes . Que propria est atrocitas crucis. Et rursus, cum auxilium Patris imploraret: Saluum me fac, inquit, ex ore leonis, utique mortis, et de cornibus unicornuorum humilitatem meam ;  de apicibus scilicet crucis, ut supra ostendimus: quam crucem nec ipse Dauid passus est, nec ullus regum Iudeorum, ne putetis alterius alicuius prophetari passionem, quam eius qui solus a populo tam insigniter crucifixus est. Nunc, etsi omnes interpretationes istas respuerit et inriserit duritia cordis uestri, probauimus sufficere posse mortem Christi prophetatam, ut ex hoc quod non esset edita qualitas mortis   , intelligatur per crucem euenisse, nec alii deputandam fuisse passionem crucis, quam cuius mors predicabatur. Nam mortem eius et passionem et sepulturam una uoce Esaie uolo ostendere: A facinoribus, inquit, populi mei perductus est ad mortem, et dabo malos pro sepultura eius, et diuites pro morte eius; quia scelus non fecit, nec dolus in ore eius inuentus est,  et Deus uoluit eximere a morte animam eius , etc. Dicit etiam adhuc: Sepultura eius sublata est e medio . Nec sepultus enim est nisi mortuus, nec sepultura eius sublata est e medio   , nisi per resurrectionem eius  . Denique subiungit: Propterea ipse multos in hereditatem habebit, et multorum diuidet spolia . Quis enim alius, nisi qui natus est, ut supra ostendimus, pro eo quod tradita est in mortem anima eius? Ostensa enim caussa gratie eius, pro iniuria scilicet mortis repensande, pariter ostensum est hec illum propter mortem consecuturum; post mortem utique  resurrectionem consecuturum. Nam quod in passione eius accidit, ut media dies tenebresceret, Amos propheta adnuntiat, dicens: Et erit, inquit, in die illa, dicit Dominus,  occidet sol media die, et tenebrescet super terram dies luminis, et conuertam dies festos uestros in luctum, et omnia cantica uestra in lamentationem, et imponam  super lumbos uestros saccum, et super omne caput caluitium, et ponam eum quasi luctum dilecti  , et eos qui cum illo quasi diem meroris . Hoc enim et Moyses initio primi mensis nouorum facturos uos prophetauit, cum omne uulgus filiorum Isrel ad uesperam agnum esset immolaturus  : et hanc solemnitatem diei huius, id est Pasche azymorum, cum amaritudine manducaturos precanebat: et adiecit, Pascha esse Domini , id est passionem Christi. Quod ita quoque adimpletum est, ut prima die azymorum interficeretis Christum , et ut prophetie adimplerentur, properauit  dies uesperam facere, id est tenebras efficere; que media die facte sunt: atque ita dies festos uestros conuertit Deus in luctum, et cantica  uestra in lamentationem. Post passionem enim Christi etiam captiuitas uobis et dispersio obuenit, predicata per Spiritum sanctum.



CAPUT XI.

Nam et pro istis meritis uestris, cladem uestram futuram Ezechiel nuntiat: et non solum in isto seculo, que iam euenit, sed in die retributionis, que subsequetur. Qua clade nemo liberabitur, nisi qui passione Christi, quem respuitis, fuerit obsignatus. Sic enim scriptum est: Et dixit Dominus ad me: Fili hominis, uidisti que seniores Isrel faciunt unusquisque  eorum in tenebris, unusquisque in cubiculo absconso; quoniam dixerunt: Non uidet nos Dominus, dereliquit Dominus terram. Et dixit ad me: Adhuc conuersus uidebis facinora maiora que isti faciunt. Et introduxit me ad limina iannue domus Domini que aspicit ad aquilonem, et ecce illic mulieres sedentes  , et plangentes Thammuz; et dixit Dominus ad me: Fili hominis, uidisti? Numquid modica domui Iuda, ut faciant facinora que fecerunt: et adhuc uisurus es adfectiones maiores eorum. Et introduxit me in edem domus Domini interiorem, ecce in liminibus templi Domini, inter medium clam et inter medium altaris, quasi uiginti quinque  uiri posteriora sua dederunt ad templum Domini, et facies suas contra Orientem, hi adorabant solem; et dixit ad me: uides, fili hominis?  Numquid pusilla domui Iuda, ut faciant facinora que fecerunt hic  . Quoniam impleuerunt impietates suas, et ecce ipsi quasi subsannantes. Ego faciam cum indignatione mea, non parcet oculus meus, neque miserebor. Exclamabunt ad aures meas uoce magna, et non exaudiam eos, sed neque miserebor   . Et clamauit in aures meas uoce magna dicens: Adproximauit uindicta ciuitatis huius, et unusquisque habuit uasa exterminii in manu sua. Et ecce sex uiri ueniebant ad uiam porte alte, que respiciebat ad aquilonem, et uniuscuiusque bipennis dispersionis erat in manu eius. Et unus uir in medio eorum indutus podere, et zona saphiri in lumbis eius. Et introierunt, et steterunt in proximis altaris erei, et claritas Dei Isrel ascendit a Cherubin que fuit  super ea   in subdiual domus. Et uocauit hominem qui indutus erat podere, qui habuit super lumbos suos zonam, et dixit ad eum Dominus  : Transi per mediam Hierusalem, et scribe signum tau in frontibus uirorum qui gemunt et dolent super omnia facinora que fiunt in medio eorum. Et in his dixit ad audientem: Ite post eum in ciuitatem, et concidite, et nolite parcere oculis uestris, et ne misereamini senioris, aut uirginis; et parrulos et mulieres interficite omnes, ut perdeleantur. Omnes autem super quos est tau signum, ne accesseritis. Et a sanctis meis incipite .  Huius autem signi sacramentum uariis modis predicatum est, in quo uita hominibus prestruebatur, in quo Iudei non essent credituri;  sicut Moyses ante nuntiabat in Exodo dicens: Eiiciemini de terra in quam introibitis, et in nationibus illis non eritis in requiem. Et non erit stabilitas uestigio pedis tui, et dabit tibi Deus cor tedians, et tabescentem animam, et oculos deficientes, ut non uideant; et erit uita tua pendens in ligno ante oculos tuos; et non credes uite tue . Itaque, quoniam impleta est prophetia per aduentum eius, id est per natiuitatem, quam supra memorauimus, et passionem, quam euidenter ediximus, propterea et Daniel signari uisionem et prophetam dicebant, quoniam Christus est signaculum omnium prophetarum, adimplens omnia que  retro erant de eo nuntiata: post enim aduentum eius et passionem ipsius iam non uisio neque prophetes. Unde firmissime dicit aduentum eius signare uisum et prophetiam. Itaque ostendentes et numerum annorum, et tempus LXII et dimidie hebdomadarum adimpletarum, probauimus tunc uenisse Christum, id est natum:  et septem dimidie hebdomadarum, que sunt subdiuise in abscissionem priorum hebdomadarum, intra que tempora passum ostendimus Christum; atque ita LXX hebdomadibus conclusis, et ciuitate exterminata, et sacrificium et unctionem exinde cessare. Sufficit hucusque de his interim ordinem Christi decurrisse, quo talis probatur qualis adnuntiabatur, etiam ex ista consonantia Scripturarum, quas  , ex preiudicio maioris partis aduersum  Iudeos, elocuti sumus. Neque enim in dubium deducant uel negent, que scripta proferimus: ut ex hoc quoque paria esse Scripturis diuinis negare non possint; ut que post Christum futura precanebantur, adimpleta cognoscantur. Neque enim dispositio expuncta inueniretur  , nisi ille uenisset post quem habebant expungi que nuntiabantur, que completa esse  etiam probarentur.



CAPUT XII.

Adspice uniuersas nationes, de uoragine erroris humani exinde emergentes ad Dominum Deum creatorem    et ad Deum  Christum eius; et si audes, nega  prophetam. Statim tibi promissio patris occurrit in Psalmis dicens: Filius meus es tu, ego hodie genui te. Pete a me, et dabo tibi gentes hereditatem tuam, et possessionem tuam terminos terre . Nec poteris eum magis  Dauid filium dicere, quam Christum; aut terminos terre Dauid potius promissos, qui intra unicam Iudeam regnauit, quam Christo, qui totum iam orbem Euangelii sui fide cepit, sicut per Esaiam dicit: Ecce dedi te in dispositionem generis mei in lucem gentium, aperire oculos cecorum, utique errantium, exsoluere de uinculis uinctos, id est de delictis liberare: et de domo carceris, id est mortis, sedentes in tenebris , ignorantie scilicet. Que si per Christum  eueniunt, non in alium erunt prophetata, quam per quem  expuncta consideramus.



CAPUT XIII.

Igitur, quoniam filii Isrel affirmant nos errare recipiendo Christum, qui iam uenit, prescribamus eis ex ipsis Scripturis iam uenisse Christum qui predicabatur; quamuis ex temporibus Danielis predicantis probauerimus iam uenisse Christum, qui nuntiabatur. Nasci enim eum oportuit in Bethlehem Iude; sic enim scriptum est in propheta  : Et tu Bethlehem, non minima es in ducibus Iuda: ex te enim exiet dux qui pascat populum meum Isrel . Si autem adhuc natus non est qui processurus dux de tribu Iuda ex Bethlehem nuntiabatur, oportet  enim eum de tribu Iuda et a Bethlehem procedere; animaduertimus autem nunc neminem de genere Isrel in ciuitate Bethlehem remansisse, et exinde quod interdictum est ne in confinio ipsius regionis demoretur quisquam Iudeorum, ut hoc quoque esset adimpletum per prophetam: Terra uestra deserta, ciuitates uestre igni exuste, id est quod belli tempore eis euenerit; regionem uestram in conspectu uestro exteri comedent, et deserta et subuersa erit a populis alienis . Et alio loco sic per prophetam dicitur: Regem cum claritate uidebitis, id est Christum facientem  uirtutes in gloria Dei patris, et oculi uestri uidebunt terram de longinquo : quod uobis pro meritis uestris post expugnationem Hierusalem, prohibitis ingredi in terram uestram, de longinquo eam oculis tantum uidere permissum est. Anima, inquit, uestra meditabitur timorem . scilicet quo tempore excidium sui passi sunt. Quomodo igitur nascetur dux de Iudea, et quatenus procedet de Bethlehem, sicut diuina prophetarum uolumina nuntiant, cum nullus omnino sit illic in hodiernum derelictus ex Isrel, cuius ex stirpe possit nasci Christus? Si enim, secundum Iudeos, adhuc non uenit  , cum uenire ceperit, unde ungetur?  Lex enim precepit, in captiuitate non licere unctionem chrismatis regalis confici. Si autem iam nec unctio   est illis, ut Daniel prophetauit; dicit enim: Exterminabitur unctio : ergo iam non est illic unctio, quia  nec templum ubi erat cornu de quo reges ungebantur. Si ergo non est unctio, unde ungetur dux qui nascetur in Bethlehem? aut quomodo procedet de Bethlehem, cum de germine  Isrel nullus omnino sit in Bethlehem? Iterato denique ostendamus, et iam Christum secundum prophetas, et passum, et in celis iam receptum, et inde uenturum secundum predicationes prophetarum. Nam post aduentum eius, secundum Danielem, quod ipsa ciuitas exterminari haberet legimus, et ita factum recognoscimus. Dicit enim Scriptura: Sic et ciuitatem et sanctum simul exterminari cum duce , indubitate, qui de Bethlehem et de tribu Iuda esset  processurus. Unde et manifestum est quod ciuitas simul eo tempore exterminari deberet, cum ducator eius in ea pati haberet,  secundum scripturas prophetarum, dicentium: Expandi manus meas tota die ad populum contumacem contradicentem mihi, qui ambulant uiam non bonam, sed post peccata sua . Et in Psalmis dicit: Exterminauerunt manus meas et pedes, dinumerauerunt omnia ossa mea. Ipsi autem contemplati sunt et uiderunt me: et, In siti mea potauerunt me aceto . Hec Dauid passus non est, ut de se merito dixisse  uideatur,  sed Christus qui crucifixus est. Manus autem et pedes non exterminantur, nisi eius qui a ligno suspenditur. Unde et ipse Dauid regnaturum ex ligno Dominum dicebat : nam et alibi propheta ligni huius fructum predicat dicens: Terra dedit benedictiones suas . Utique illa terra uirgo  nondum pluuiis rigata, nec imbribus fecundata, ex qua homo tunc plurimum plasmatus est, ex qua nunc Christus secundum carnem ex uirgine natus est. Et lignum, inquit, adtulit fructum suum . Non illud lignum in paradiso, quod mortem dedit protoplastis, sed lignum passionis Christi, unde uita pendens a uobis credita non est . Hoc enim lignum tunc in sacramento erat, quo Moyses aquam amaram  indulcauit; unde populus, qui siti peribat in eremo, bibendo reuixit : sicuti nos qui de seculi calamitatibus extracti, in quo commorabamur, siti pereuntes, id est uerbi diuini potu priuati  , ligno passionis Christi aquam edulcatam baptismatis potantes, siue que est in eum, reuiximus; a qua fide Isrel excidit, secundum Hieremiam dicentem: Mittite, et interrogate nimis si facta sunt talia: Si mutabunt gentes deos suos, et isti non sunt dii. Populus autem meus mutauit gloriam suam, ex quo nichil proderit eis. Expauit celum super isto . Et quomodo et quando expauit? Indubitate quando passus est Christus: Et horruit, inquit, plurimum nimis, et sol media die tenebricauit . Et quando horruit nimis, nisi in  passione Christi, cum terra quoque contremuit, et uelum templi scissum est, monumenta dirupta sunt ? Quoniam duo hec mala fecit populus meus: me, inquit, dereliquerunt fontem aque uite, et foderunt sibi lacus contritos, qui non poterunt aquam continere . Indubitate non recipiendo Christum, fontem aque uite: lacus contritos ceperunt habere, id est synagogas in dispersiones gentium, in quibus iam Spiritus sanctus non immoratur, ut in preteritum in templo commorabatur ante aduentum Christi, qui est uerum Dei templum. Nam et istam sitim diuini Spiritus eos passuros dixerat propheta Esaias, dicens: Ecce qui seruiunt mihi, manducabunt; uos autem esurietis: seruientes mihi potabuntur, uos autem sitietis, et a contribulatione   spiritus ululabitis. Remittetis enim nomen uestrum, in societatem electis meis; uos autem interficiet Dominus.  Eis autem qui seruiunt mihi, nomen nominabitur nouum, quod benedicetur in terris . Adhuc huius ligni sacramentum  in Regnorum legimus celebratum. Nam cum filii prophetarum super flumen Iordanem lignum securibus cederent, exiliit ferrum, et mersum est in flumine, atque ita Heliseo propheta superueniente, petunt ab eo filii prophetarum uti ferrum flumini quod  mersum fuerat erueret. Atque ita Heliseus accepto ligno, et misso in eum locum ubi submersum fuerat ferrum, statim supernatauit, et lignum mersum est, quod receperunt filii prophetarum . Ex quo intellexerunt quod Helie spiritus in eum sit representatus. Quid manifestius huius ligni sacramento? quod duritia huius seculi mersa in profundo erroris, et a ligno  Christi, id est passionis eius, in baptismo liberatur, ut quod perierat olim per lignum in Adam, id restitueretur per lignum Christi. Nobis igitur  qui successimus in loco prophetarum, ea sustinentibus hodie in seculo, que semper passi sunt prophete propter diuinam religionem. Alios enim lapidauerunt, alios fugauerunt, plures uero ad mortis necem tradiderunt, quod negare non possunt. Hoc lignum sibi et Isaac filius Abrahe ad sacrificium ipse portabat, cum sibi eum Deus hostiam fieri precepisset . Sed quoniam hec fuerant sacramenta, que temporibus Christi perficienda seruabantur; et Isaac cum ligno reseruatus est, ariete oblato in uepre cornibus herente et Christus suis temporibus lignum humeris suis portauit, inherens  cornibus crucis, corona spinea in capite eius circumdata. Hunc enim oportebat pro omnibus gentibus fieri sacrificium, qui tamquam ouis ad uictimam ductus est, et uelut agnus coram tondente se sine uoce, sic non aperuit os suum . Hic enim Pilato interrogante nichil locutus est : in humilitate enim iudicium eius sublatum est.  Natiuitatem autem eius quis enarrabit ? quia nullus omnino hominum natiuitatis Christi fuit conscius in conceptu, cum uirgo Maria uerbo Dei pregnans inueniretur, Et quia tolleretur a terra uita eius ; cum utique post resurrectionem eius a mortuis, que  die tertia effecta est, celi eum receperunt, secundum prophetiam Osee emissam huiusmodi: Ante lucem surgent ad me dicentes: Eamus et reuertamur  ad Dominum Deum, quoniam ipse eripiet et liberabit nos, post biduum die tertia    que est resurrectio eius gloriosa, de terra in celos cum recepit, unde et uenerat ipse spiritus ad uirginem; cuius neque natiuitatem, neque passionem Iudei agnouerunt. Igitur, quoniam adhuc contendunt Iudei necdum uenisse Christum eorum  quem tot modis adprobauimus uenisse, recognoscant Iudei exitum suum, quem post aduentum Christi relaturi  precinebantur ob impietatem, qua eum et despexerunt et interfecerunt. Primo enim ex qua die, secundum illud dictum Esaie, proiecit homo abominamenta sua aurea et argentea que fecerunt adorandis uanis et noctuis : id est, ex quo gentes, nos, dilucidata per Christum ueritate  , proiecimus idola   , et quod sequitur, expunctum est. Tulit enim Dominus sabaoth a Iudeis et ab Hierusalem,  inter cetera, et sapientem architectum , qui edificat Ecclesiam Dei templum, et ciuitatem sanctam, et domum Domini.  Nam exinde destitit apud illos Dei gratia. Et mandatum est nubibus ne pluerent imbrem super uineam Sorech , id est celestibus beneficiis, ne prouenirent domui Isrel. Fecerat enim spinas , ex quibus Christum coronauerat: et non iustitiam, sed clamorem , quo in crucem eum extorserat: et ita subtractis carismatis  prioribus, lex et prophete usque ad Ioannem  fuerunt; et piscina Bethsaida   usque ad aduentum Christi, curando inualetudines  ab Isrel, desiit a beneficiis deinde  , cum ex  perseuerantia furoris sui nomen Domini per ipsos blasphemaretur; sicut scriptum est:  Propter uos nomen Dei blasphematur in gentibus .  Ab illis enim incipit  infamia, et tempus medium a Tiberio usque ad uespasianum. Que  cum ita commisissent, nec intellexissent  Christum in tempore sue uisitationis inueniendum, facta est terra eorum deserta, et ciuitates eorum igni exuste: regionem ipsorum in conspectu eorum extranei deuorantes: derelicta est filia Sion tamquam specula in uinea, uel ut in cucumerario casula ; ex quo scilicet Isrel Dominum non cognouit, et populus eum non intellexit, sed dereliquit magis, et ad indignationem prouocauit sanctum Isrel . Sic et  machere conditionalis comminatio, Si nolueritis, nec obaudieritis, gladius uos comedet , probauit Christum  fuisse quem non audiendo perierunt; qui et in Psalmo  dispersionem eius postulat a Patre, dicens: Disperge illos in uirtute tua ; qui et rursum per Esaiam exustionem eorum orat: Propter me, inquit, hec facta sunt  uobis, in anxietate dormietis . Hec igitur cum pati predicentur Iudei propter Christum, et passos eos esse inueniamus, et in dispersionem demorari cernamus, manifestum est propter Christum Iudeis ista accidisse, conspirante sensu Scripturarum cum exitu rerum et ordinis  temporum. Aut si nondum uenit Christus, propter quem hec passuri predicabantur, cum uenerit ergo patientur. Et ubi tunc filia Sion relinquenda, que nulla  hodie est? ubi ciuitates exurende, que iam in tumulis exuste suat? ubi dispersio gentis, que iam extorris? Redde statum Iudee quem Christus inueniat, et alium contende uenire.



CAPUT XIu.

Discite nunc ex abundantia erroris uestri ducatum.  Duos dicimus Christi habitus a prophetis demonstratos, totidem aduentus eius prenotasse  : unum in humilitate, utique primum, cum tamquam ouis ad uictimam duci habebat, et  tamquam agnus ante tondentem  sine uoce, sic non aperuit os suum   ne aspectu quidem honestus: Adnuntiamus enim, inquit, de illo, sicut puerulas, sicut radix in terra sitienti, et non erat ei species, neque gloria. Et uidimus eum, et non habebat speciem neque decorem, sed species eius inhonorata, deficiens citra filios hominum, homo in plaga, sciens ferre infirmitatem : scilicet ut positus a Patre in lapidem offensionis : et minoratus ab eo modicum citra angelos , uermem se pronuntiat, et non hominem, ignominiam hominis, et abiectionem populi . Que ignobilitatis argumenta, primo aduentui competunt,  sicut sublimitatis secundo; cum fiet, iam non lapis offensionis, nec petra scandali, sed lapis summus angularis, post reprobationem adsumptus, et sublimatus  in consummationem : et petra sane illa apud Danielem de monte precisa, que imaginem secularium regnorum comminuet et conteret . De quo secundo aduentu idem  Daniel dixit: Et ecce cum nubibus celi tamquam filius hominis ueniens, uenit usque ad ueterem dierum, et aderat in conspectu eius. Et qui adsistebant, adduxerunt  illum: et data est ei potestas regia, et omnes nationes terre secundum genus, et omnis gloria seruient illi: et potestas illius eterna, que non auferetur, et regnum eius quod non corrompetur . Tunc scilicet speciem honorabilem et decorem habiturus est indeficientem supra filios hominum: tempestiuus enim decore citra filios hominum. Effusa est gratia, inquit, in labiis tuis, propterea benedixit te  Deus in secula. Accingere ensem tuum circa femur tuum, potens tempestiuitate et pulchritudine tua : cum et Pater postea, cum diminuit illum modicum quid citra angelos, gloria et honore coronauit illum, et subiecit omnia sub pedibus eius . Et tunc cognoscent eum, quem pupugerunt. Et cedent pectora sua tribus ad tribum , utique quod retro non agnouerint eum, in humilitate conditionis humane constitutum. Hieremias  inquit: Et  homo est, et quis cognoscet illum ? quia et natiuitatem eius, inquit Esaias, quis enarrabit? Sicet apud Zacariam   in persona ipsius, imo et in ipsius nominis sacramento, uerus  summus sacerdos patris Christus iehsu  duplici habitu in duos aduentus delineatur. Primo sordidis  indutus est, id est carnis passibilis et mortalis indignitate, cum et diabolus aduersabatur ei, auctor scilicet Iude traditoris, qui eum etiam post baptismum tentauerat. Dehinc spoliatus pristinas sordes, exornatus podere et mitra et cidari munda  , id est secundi aduentus; quoniam gloriam et honorem adeptus demonstratur. Nec poteritis eum Iosedech  filium dicere, qui nulla omnino ueste sordida, sed semper sacerdotali  fuit exornatus,  nec umquam sacerdotali munere priuatus. Sed iehsu iste Christus Dei patris summus sacerdos qui primo aduentu suo humana forma et passibilis uenit in humilitate usque ad passionem; ipse etiam effectus hostia per omnia pro omnibus nobis, qui post resurrectionem suam indutus podere, sacerdos in eternum  Dei patris nuncupatus est. Sic enim et duorum hircorum, qui ieiunio offerebantur , faciam interpretationem. Nonne et illi utrumque ordinem nominis Christi, qui iam uenit, ostendunt? Pares quidem atque consimiles, propter eumdem Domini conspectum, qui non alia uenturus est forma, ut qui agnosci  habet a quibus et lesus est. Unus autem eorum circumdatus coccino, maledictus, et consputatus, et conuulsus, et compunctus,  a populo extra ciuitatem abiiciebatur in perditionem, manifestis notatus  insignibus Christi passionis;  qui coccinea circumdatus ueste; et consputatus, et omnibus contumeliis afflictus, extra ciuitatem crucifixus est. Alter uero pro delictis oblatus, et sacerdotibus tantum templi in pabulum datus, secunde representationis argumenta signabat, qua delictis omnibus expiati   sacerdotes templi spiritalis, id est Ecclesie,  Dominice gratie quasi  uisceratione quadam fruerentur,  ieiunantibus ceteris a salute. Igitur, quoniam primus aduentus et plurimis figuris obscuratus,  et omni inhonestate prostratus, canebatur, secundus uero et manifestus et Deo condignus; idcirco quem facile et intelligere et credere potuerunt, eum solum intuentes, id est secundum, qui est in honore et gloria, non immerito decepti sunt circa indigniorem, certe obscuriorem, id est primum. Atque ita in hodiernum negant uenisse Christum suum, quia non in sublimitate uenerit, dum ignorant in humilitate primo fuisse uenturum. Sufficit huc usque de his interim ordinem Christi decurrisse quo talis probatur quali adnuntiabatur, ut iam ex ista consonantia Scripturarum diuinarum intelligamus, et que post Christum futura predicabantur, ex dispositione  diuina credantur expuncta. Nisi enim ille uenisset post quem habebant expungi, nullo modo euenissent  que in aduentum eius futura predicabantur. Igitur si uniuersas nationes de profundo erroris humani exinde emergentes ad Deum creatorem et Christum eius cernitis  , prophetatum  non audetis negare; quia, etsi negaretis, statim uobis in Psalmis, sicuti iam prelocuti sumus promissio Patris occurreret, dicentis: Flius meus es tu, ego hodie genui te; pete a me, et dabo tibi gentes hereditatem tuam, et possessionem tuam terminos terre ; nec poteritis in istam predicationem magis Dauid filium Salomonem uindicare, quam Christum Dei filium dicere  ; nec terminos terre Dauid filio promissos, qui intra unicam Iudeam regnauit, quam Christo filio Dei,  qui totum iam orbem Euangelii sui radiis inluminauit. Denique et thronus in euum magis Christo Dei filio competit, quam Salomoni, temporali scilicet regi, qui soli Isrel regnauit. Christum enim hodie inuocant nationes que eum non sciebant, et populi hodie ad Christum confugiunt, quem retro  ignorabant. Non potes futurum contendere, quod uides fieri. Hec aut prophetata nega, cum coram uidentur; aut adimpleta cum leguntur: aut si non negas utrumque, in eo erunt adimpleta in quem sunt prophetata.





QUINTI SEPTIMII FLORENTIS TERTULLIANI LIBER DE ANIMA. 





[ARGUMENTUM.]

 Scripserat Tertullianus, ut ipse ait, contra Hermogenem librum de censu seu origine anime; qui liber, hodie desideratus, quantum datur, mentionem habet in sectione sequenti: nunc autem in hoc tractatu, Auctor, iam montanista, de anime statu et reliquis ad eam pertinentibus questionibus, aduersus philosophos dimicat, cui tamen falsa inspersit principia, uariosque errores ipse Tertullianus inseruit.

I. In primis autem docet non a Socrate immortalitatem anime, sed a Deo discendam.

II. Etsi enim a natura pleraque suggerantur, aut etiam ex prophetis hausta fuerunt, tamen philosophi multa mixta uersis falsa tradiderunt.

III. Utinam, nulla heresi existente, nichil omnino cum philosophis, patriarchis hereticorum, experiendum foret:  nec essent tum illa quibus a philosophia heretici capiuntur, destruenda, tunc hec quibus fideles ab heresi concutiuntur, retundenda.

Iu. Deinde ad institutum accedens, primum aduersus Platonem animam natam et factam dicit, utpote ex Dei flatu.

u. Plures etiam philosophos, etsi Aristotele et Platone corpulentiam ei auferentibus, corpus anime uindicasse.

uI. Quod paradoxon etiam Auctor hic secutus, Platonicorum argumenta, quibus incorporalem ammam asserebant, satis friuole refellit.

uII. Imo corporalitatem anime ex Euangelio perperam probare nititur.

 uIII. Ad alia iterum Platonicorum argumenta respondens.

IX. Quid? quod effigiem quoque non uereatur anime quantumuis immortali affingere, eamque coloris erei et lucidi.

X. Rectius deinceps unum esse docet animam et spiritum, uiuere et spirare, uel ex eo quod ad statum fidei pertinet, simplicem animam determinare secundum Platonem.

XI. Ita tamen spiritum animam dici, ut neque Dei spiritus sit, quod uidebatur Hermogenes sentire, neque spiritale nescio quod semen ualentinianorum anime collatum sit.

XII. Animum item ab anima non separari, utpote qui non aliud quam suggestus, siue ornatus sit anime quo  sapit: idque contra Anaxagoram et Aristotelem, quorum ille commiscibilem, iste passibilem animum negabat.

XIII. Quod etiam inde probat, quod principalitas anime, non animo tribuatur; etiam animam Deus semper alloquatur, non animum.

XIu. Cum autem diuiditur anima in partes a Platone aut aliis, uires et efficacias et operas diuersas intelligi, sicuti de quibusdam etiam Aristoles indicauit, utpote etiam ipse cum aliis plerisque unitatem anime agnoscens.

Xu. Hegemonicon interim, id est, summum in anima gradum sapientialem, contraquam sentiebant Asclepiades et Dicearchus, cum Platone et Aristotele agnosci etiam a Christianis, idque in recessu cordis.

XuI. Ad fidem quoque pertinere, quod Plato partitur  animam per rationalem et irrationalem; ita tamen ut nature primeue deputetur rationale, irrationale uero transgressioni; non tamen placere irrationalis distinctionem in indignatiuum et concupiscentiuum, quod utrumque etiam Christo et rationali anime competat.

XuII. Etiam in hoc non probari Platonem et Academicos, quod sensualitatem quinque sensuum irrationalem pronuntient: neque enim licere sensus istos in dubium reuocare, ne et in Christo de fide eorum deliberetur.

XuIII. Neque audiendos hereticos, qui non aliter quam suas Plato Ideas, intellectualia faciunt ueritates, sensualia uero imagines ueritatis dumtaxat, sed perinde animam per corpus corporalia sentire, quemadmodum  per animum incorporalia intelligit; sic tamen ut etiam sentiat, cum intelligit.

XIX. Atque adeo intellectum semper anime inesse, uti etiam reliqua anime naturalia.

XX. Etsi autem uniformis anima, fetu tamen ingeniorum multiformem, pro conditione celi et soli, pro ratione operis et cure, pro temporum euentu, pro licentia casuum, et corporis etiam ualetudine; ut ne de fati necessitate quid dicatur, de qua suo titulo disseruerit.

XXI. Proinde etiam animam, contraquam sentiunt ualentiniani, conuertibilem fuisse liberi arbitrii potestate, iuxta quod Marcioni iam et Hermogeni ostenderit.

 XXII. Quocirca animam definiri: Dei flatu natam, immortalem, corporalem  effigiatam, substantia simplicem, de suo patientem, uarie procedentem, liberam arbitrii, accidentiis obnoxiam, per ingenia mutabilem, rationalem, dominatricem, diuinatricem.

XXIII. Dum deinceps queritur unde anima, hereticos quosdam non recte eam e celis deferre, atque eodem indubitate redituram asserere, quorum omnium condimentarium Plato.

XXIu. Nouum itaque Platonis argumentum elidit: discentias reminiscentias esse, hoc est, uenientes e celo animas obliuisci eorum in quibus fuerint prius, dehinc ex his uisibilibus recordari eorumdem.

XXu. Agit deinde aduersus Stoicos, et ipsum interdum  Platonem, qui post partum corpori animam inducunt, ex eris frigidi pulsu, aut prima spiratione.

XXuI. Eorum sententiam, etiam ex Scripturarum christianarum fundamento, impugnans.

XXuII. Definiens simul ambas anime corporisque substantias, et concipi, et confici, et perfici.

XXuIII. Porro etiam Platonis secundum Pythagoram temerarium mendacium impugnat, id est, recidiuatum animarum, reuolubilem ex alterna mortuorum et uiuorum suffectione.

XXIX. Etsi enim ex uiuis fiant mortui, non tamen ideo ex mortuis uiuos.

XXX. Dein, si ex mortuis semper uiui, unum omnino et eumdem oportere fuisse hominum numerum; cum e contrario inueniamus paulatim humanum genus exuberasse.

 XXXI. Etiamsi ita sit, singulas animas in singula corpora reuerti oportere; eadem etate, eisdem institutis, ingeniis, artibus, et ex omni gente, sexu, dignitate; quod tamen ipse Pythagoras non admisit.

XXXII. Delirare uero magis Empedoclem, qui induxerit, bestias ex hominibus, et homines ex bestiis reuoluentem.

XXXIII. Neque uero etiam iudicii nomine uindicari hoc dogma; euacuari enim, si crimina non aliter puniantur, aut merces non alia bonis detur, quam in animalia restitutio.

XXXIu. Eadem repercussione cedi, etiam Simonis samarite heretici similem opinionem de sua Helena, quam per alios atque alios habitus femineos uolutatam,  etiam illam fuisse aiebat Priamo perniciosissimam.

XXXu. Imo etiam Carpocratis animarum recorporationem, qua toties uolebat animam in corpora reuocari, quoties minus de delictis satisfecisset; qui etiam Helie reditum frustra pro se interpretatus sit.

XXXuI. Reuersus inde ad prius institutum, etiam sexum anime et corporis simul oriri tradit.

XXXuII. Omnem autem hominis paraturam aliqua potestate diuine uoluntatis ministra  modulari; simul etiam crescere et proficere, animam ingenio et sensu, corpus modulo et habitu.

XXXuIII. Pubertatem quoque, uti in corpore, ita et anima, simul exsurgere suggestu sensuum; et etiam ciborum concupiscentiam esse in anima, sed necessitate  corporis, non sui proprietate, ne quis hinc mortalem credat.

XXIX. Item nullam ferme animam sine demonio esse, saltem in ethnicis, donec in Christo nascantur.

XL. Tandiu enim animam ex carnis societate in Adam immundam censeri; et peccatricem tam animam, quam carnem dici.

XLI. Atque adeo, malum anime non solum ex obuentu spiritus nequam superstrui, sed et ex origine; quo obfuscatur bonum eius prius, donec reformetur per secundam eius natiuitatem ex aqua et superna Spiritus Sancti uirtute: a quo ibi excipitur, sicuti a profano spiritu in pristina.

XLII. Atquin mortis quoque tractatum ad nos pertinere  in qua anima consummat.

 XLIII. Proinde etiam somnum mortis speculum; quem non supernaturalem, sed naturalem esse, tum aliis rationibus, tum Scripturis sacris probat.

XLIu. Nam quod de Hermotimo scribunt, anima illum in somno caruisse, id subornatum; uti somnus, non otium anime, sed secessio crederetur.

XLu. De somniis quoque, et accidentibus somni, quatenus ab extasi differunt, dicendum; quibus significatur anima perpetuo negotiosa, quod immortalitatis est ratio; in quibus interim non magis ob stupri uisionem damnabimur, quam ob martyrii coronabimur.

XLuI. Neque enim uana esse in totum somnia  multis exemplis probari; et uarios esse commentatores, ac in hanc rem affirmatores.

 XLuII. Christianam uero eam esse sententiam: a demoniis plurimum incuti somnia, etiam uera interdum; Deo interim deputanda, si que honesta, sancta, prophetica, reuelatoria, edificatoria, uacatoria; quedam etiam sibimetipsi animam fingere ex intentione circumstantiarum; reliqua denique extasi separanda.

XLuIII. Atque adeo ex ingenio magis quam constantia, somnia a Platone estimari, tanquam certiora ab extimo noctis, certis anni temporibus, quietis situ, aut ciborum distinctione, aut derogatione.

XLIX. Et uero etiam infantes ac atlantes somniare; cum et somnia a Deo sint, nullaque iam gens Dei sit extranea, in omnes terminos orbis Euangelio coruscante.

L. Nunc ad mortem quod attinet, debitum esse toto humano generi nature finem, quamtumuis Epicurus id  neget, et Menander hereticus ad suo baptismo initiatos  pertinere neget, apud quem nec pro Deo mori lex est; nam etiam Enoch et Heliam morituros, et Ioannem iam obiisse.

LI. Opus autem mortis esse separationem corporis et anime; quantumuis quidam philosophi crediderint, post mortem quasdam animas herere corporibus.

LII. Atque omnem mortem, siue ordinariam, siue extraordinariam, non ex natura esse, sed ex culpa, nec ipsa naturali.

LIII. Excedere porro animam, non deficere, dilabentibus paulatim corporis instrumentis, iam clariorem obtutu, ac si de somno emergentem instante morte; utpote, que tum exsultat aut trepidat, prout paraturam deuersorii sui sentit, de ipsius angeli facie euocatoris animarum.

 LIu. Quo autem deducantur anime, uarias esse philosophorum sententias; inter quos Stoici prudentum animas in supernis mansionibus collocant, reliquas apud inferos; quos inferos Christiani non in gremio terre, ut Plato, sed in intimis uisceribus collocant.

Lu. Suam uero eam esse sententiam  quod in sinum Abrahe seu paradisum  martyrum sole anime commigrent, relique uero ad inferos.

LuI. Atqui uanas eas esse opiniones, quibus putabant, tantisper in terris animas detineri, donec iusta perceperint; aut immatura morte preuentas, isthic uagari, donec reliquatio compleatur etatis.

LuII. Neque uero ab inferis animas ex imperio demonum per magicam  aut  ex arbitrio huc redire.

LuIII. Atqui illic, interim dum corpus exspectant, animas innocentium gaudere, et nocentum dolere ac puniri; uel ob cogitatus solos, quos censura diuina persequitur; maxime, cum etiam modica delicta ad nouissimum usque quadrantem illic luenda, ex Euangelio intelligatur.



CAPUT PRIMUM 

De solo censu anime congressus Hermogeni, quatenus et istum ex materie potius suggestu, quam ex Dei flatu constitisse presumpsit, nunc ad reliquas conuersus questiones, plurimum uidebor cum philosophis dimicaturus. Etiam in carcere Socratis de anime statu uelitatum est.  Nescio iam hoc primum, an opportuno in tempore magistri  , etsi nichil  de loco interest. Quid enim liquido saperet   anima tunc Socratis, iam sacro nauigio regresso,  iam cicutis damnationis exhaustis, iam morte presente, utique consternata ad aliquem motum secundum naturam, aut externata, si non secundum naturam. Quamuis enim placida atque tranquilla, quam nec coniugiis fletus statim uidue, nec liberorum conspectus exinde pupillorum, lege pietatis inflexerat, uel in hoc tamen mota, ne moueretur, ipsa constantia concussa est aduersus inconstantie concussionem. Quid autem aliud saperet uir quilibet iniuria damnatus, preter iniurie solamen, nedum philosophus, glorie animal, cui nec consolanda iniuria, sed potius insultanda? Denique, post sententiam, obuie coniugi et muliebriter inclamanti: Iniuste damnatus es, Socrates; iam et de gratulatione responderat: uolebas  autem iuste? Nihil mirandum, si et in carcere lemniscatas  Anyti et Meliti palmas gestiens infringere, ipsa morte coram, immortalitatem uindicat  anime necessaria presumptione ad iniurie frustrationem.  Adeo omnis illa tunc sapientia Socratis de industria uenerat consulte equanimitatis, non de fiducia comperte ueritatis. Cui enim ueritas comperta sine Deo? cui Deus cognitus sine Christo? cui Christus exploratus sine Spiritu Sancto? cui Spiritus Sanctus accommodatus sine fidei sacramento? Sane Socrates facilius diuerso spiritu agebatur. Siquidem aiunt demonium illi a puero adhesisse, pessimum reuera pedagogum, etsi post deos et cum deis demonia deputantur penes petas et philosophos. Nondum enim christiane potestatis documenta  processerant,  que uim istam perniciosissimam, nec unquam bonam, antiqui erroris  artificem, omnis ueritatis auocatricem  sola traducit. Quod si idcirco  sapientissimus Socrates secundum Pythii quoque demonis suffragium, scilicet negotium nauantis socio suo, quanto dignior atque constantior christiane sapientie assertio, cuius adflatui tota uis demonum cedit? Hec sapientia de schola celi deos quidem seculi negare liberior, que  nullum Aesculapio gallinaceum reddi iubens preuaricetur, nec noua inferens demonia, sed uetera depellens; nec adolescentiam uitians, sed omni bono pudoris informans, ideoque non unius urbis, sed uniuersi orbis iniquam sententiam sustinens pro nomine ueritatis, tanto scilicet perosioris quanto plenioris, ut et mortem non de poculo per habitum iocunditatis absorbeat, sed de patibulo et uiuicomburio per omne ingenium crudelitatis exhauriat, interea in isto tenebrosiore carcere seculi inter  suos Cebetas et suos Phedonas, si quid de anima examinandum est, ad Dei regulas dirigat. Certe nullum alium potiorem anime demonstratorem quam auctorem reperiet; a Deo discat  , quod a Deo habeat  ; aut nec ab alio, si nec a Deo. Quis enim reuelabit quod Deus texit? Inde sciscitandum est, unde et ignorare tutissimum est: prestat per Deum nescire, quia non reuelauerit, quam per hominem scire, quia ipse presumpserit.



CAPUT II.

Plane non negabimus aliquando philosophos iuxta nostra sensisse; testimonium est ueritatis etiam inuentus ipsius  . Nonnunquam et in procella confusis uestigiis celi et freti aliqui portus offenditur, prospero errore: nonnunquam et in tenebris aditus  quidam et exitus deprehenduntur, ceca felicitate; sed et natura pleraque suggeruntur, quasi de publico sensu, quo animam Deus dotare dignatus est. Hunc  nacta philosophia ad gloriam proprie artis inflauit, pre studio [non mirum si istum ita dixerim] eloquii quiduis struere eruditi, magisque dicendo persuadentis, quam docendo. Formas rebus imponit, eas nunc perequat  , nunc priuat, de certis incerta preiudicat, prouocat ad exempla, quasi comparanda sint omnia  ; omnia prescribit, proprietatibus  etiam inter similia diuersis; nichil diuine licentie seruat, leges nature opiniones suas facit; ferrem, si naturalis ipsa, ut compos nature de conditionis consortio probaretur. uisa est quidem sibi et ex sacris quas putant, literis hausisse, quia plerosque auctores etiam deos existimauit antiquitas, nedum diuos, ut Mercurium Aegyptium, cui precipue Plato adsueuit: ut Silenum Phrygem  , cui a pastoribus  perducto ingentes aures suas Midas tradidit:  ut Hermotimum  , cui Clazomenii mortuo templum contulerunt;  ut Orpheum,  ut Museum,  ut Pherecydem, Pythagore magistrum. Quid autem, si philosophi etiam illa incursauerunt que penes nos apocryphorum confessione damnantur, certos nichil recipiendum quod non conspiret germane et ipso iam euo pronate prophetice parature, quando et pseudoprophetarum meminerimus, et multo prius  apostatarum spirituum, qui huiusmodi quoque ingeniorum calliditate omnem faciem seculi instruxerint? Postremo, si etiam ad ipsos Prophetas adisse credibile est indagatorem quemque sapientie ex negotio curiositatis, tamen plus diuersitatis inuenias inter philosophos quam societatis, cum et in ipsa societate  diuersitas eorum deprehendatur. Siquidem uera queque  et consonantia Prophetis aut aliunde commendant, aut aliorsum subornant, cum maxima iniuria ueritatis, quam efficiunt aut adiuuari falsis, aut patrocinari. Hoc itaque commiserit nos et philosophos in ista presertim materia, quod interdum communes sententias propriis argumentationibus uestiant, contrariis alicubi regule nostre; interdum sententias proprias communibus argumentationibus muniant, consentaneis alicubi regule illorum;  ut prope sit exclusa ueritas a philosophia per ueneficia in illam sua, et ideo utroque titulo societatis aduersario ueritatis urgemur, et communes sententias ab argumentationibus philosophorum liberare, et communes argumentationes a sententiis eorum separare, reuocando questiones  ad Dei literas, exceptis plane que  sine laqueo alicuius preiudicii ad simplex testimonium licebit adsumere: quia et ex emulis nonnunquam testimonium necessarium, si non emulis prosit. Nec ignoro quanta sit sylua materie istius apud philosophos pro numero etiam ipsorum commentatorum, quot uarietates sententiarum, quot palestre opinionum, quot propagines questionum, quot implicationes expeditionum. Sed et  medicinam inspexi, sororem, ut aiunt, philosophie, sibi quoque hoc negotium uindicantem, ut ad quam magis anime ratio pertinere uideatur per corporis curam, unde et plurimum sorori refragatur, quod animam quasi coram in domicilio suo tractando magis norit. Sed uiderit utriusque prestantie ambitio. Habuit et philosophia libertatem ingenii, et medicina necessitatem artificii ad extendendos  de anima retractatus: late queruntur incerta,  latius disputantur presumpta. Quanta difficultas probandi, tanta operositas suadendi: ut merito  Heraclitus ille tenebrosus uastiores caligines animaduertens apud examinatores anime, tedio questionum pronuntiarit, terminos anime nequaquam inuenisse omnem uiam ingrediendo. Christiano autem paucis ad scientiam huius rei opus est: nam et certa semper in paucis; et amplius illi querere non licet, quam quod inueniri licet; infinitas enim questiones Apostolus prohibet. Porro non amplius inueniri licet, quam quod a Deo discitur; quod autem a Deo discitur, totum est.



CAPUT III.

Atque utinam nullas hereses oportuisset existere, ut probabiles quique emicarent , nichil  omnino cum philosophis super anima quoque experiremur, patriarchis, ut ita dixerim, hereticorum.  Siquidem et ab Apostolo iam tunc philosophia concussio ueritatis prouidebatur  . Athenis enim expertus linguatam ciuitatem, cum omnes illic  sapientie atque facundie caupones degustasset, inde concepit premonitorium illud edictum. Proinde enim et anime ratio, per philosophatas doctrinas hominum miscentes aquas uino.  Alii immortalem negant animam, alii plusquam immortalem adfirmant: alii de substantia, alii de forma, alii de unaquaque dispositione disceptant: hi statum eius aliunde ducunt, hi exitum aliorsum abducunt, prout aut Platonis honor, aut Zenonis uigor  , aut Aristotelis tenor, aut Epicuri stupor, aut Heracliti meror, aut Empedoclis  furor persuaserunt. Deliquit, opinor, diuina doctrina, ex Iudea potius quam ex Grecia oriens. Errauit et Christus, piscatores citius quam sophistas ad preconium emittens. Si qua igitur in hunc modum de nidoribus philosophie candidum et purum  erem ueritatis infuscant, ea erunt Christianis enubilanda, et percutientibus argumentationes originales, id est philosophicas, et opponentibus definitiones celestes, id est dominicas: ut et illa quibus ethnici a philosophia capiuntur, destruantur, et hec quibus fideles ab heresi concutiuntur, retundantur. Una iam congressionne decisa aduersus Hermogenem, ut prefati sumus; quia animam ex Dei flatu, non ex materia uindicamus; muniti et illic diuine determinationis inobscurabili regula: Et flauit, inquit, Deus flatum uite in faciem hominis, et factus est homo in animam uiuam, utique ex Dei flatu: de isto nichil amplius reuoluendum: Habet suum titulum, et suum hereticum. Ceteris hinc exordium inducam.



CAPUT Iu.

 Post definitionem census, questionem status patitur. Consequens enim est, ut ex Dei flatu animam professi, initium ei deputemus  .  Hoc Plato excludit, innatam et infectam animam uolens; et natam autem docemus, et factam, ex initii constitutione. Nec statim errauimus, utrumque dicentes; quia scilicet aliud sit natum, aliud factum; utpote illud animalibus competens. Differentie autem, sua habendo loca et tempora, habent aliquando et passiuitatis commercia.  Capit itaque et facturam dici generari, pro in esse poni, siquidem omne quod quoquo modo accipit esse, generatur. Nam et factor ipse parens facti potest dici; sic et Plato utitur. Igitur quantum ad fidem nostram facte nateue anime, depulsa est philosophi opinio auctoritate prophetie  quoque.



CAPUT u.

Accerserit  Eubulum aliquem et  Critolaum et  Xenocratem, et isto in loco amicum Platonis Aristotelem.  Fortassean extruentur magis ad auferendam anime corpulentiam, si non alios e contrario inspexerint, et quidem plures corpus anime uindicantes, nec illos dico solos qui eam de manifestis corporalibus effingunt, ut Hipparchus et Heraclitus ex igni, ut Hippon et Thales ex aqua, ut Empedocles et Critias ex sanguine, ut Epicurus ex atomis,  si et atomi corpulentias de coitu suo cogunt, ut Critolaüs, et peripatetici eius, ex quinta nescio qua substantia, si et illa corpus, quia corpora includit; sed etiam Stoicos allego, qui spiritum predicantes animam, pene nobiscum, qua proxima inter se flatus et spiritus, tamen corpus animam facile persuadebunt. Denique Zeno consitum spiritum definiens animam, hoc modo instruit: Quo, inquit, digresso animal emoritur, corpus  est; consito autem spiritu digresso, animal emoritur; ergo consitus spiritus corpus est: consitus autem spiritus anima est; ergo corpus est anima. uult et Cleanthes non solum corporis lineamentis, sed et anime notis similitudinem parentibus in filios respondere, de speculo scilicet morum et ingeniorum et adfectuum: corporis autem similitudinem et dissimilitudinem capere et animam: itaque corpus similitudini uel dissimilitudini obnoxium. Item corporalium et incorporalium passiones inter se non communicare. Porro et animam compati corpori, cui leso ictibus, uulneribus, ulceribus condolescit; et corpus anime, cui afflicte cura, angore, amore, cegrescit  , per detrimentum scilicet uigoris, cuius pudorem et pauorem rubore atque pallore testetur. Igitur anima corpus, ex  corporalium passionum communione. Sed et Chrysippus manum ei porrigit, constituens corporalia ab incorporalibus derelinqui omnino non posse, quia nec contingantur ab eis;  unde et Lucretius:

Tangere enim et tangi, nisi corpus, nulla potest res;
derelicto autem corpore ab anima, affici morte. Igitur corpus anima, que, nisi corporalis, corpus non derelinqueret.



CAPUT uI.

Hec Platonici, subtilitate potius quam ueritate, conturbant. Omne, inquiunt, corpus, aut animale sit  necesse est, aut inanimale. Et siquidem inanimale est, extrinsecus mouebitur; si uero animale, intrinsecus. Anima autem nec intrinsecus mouebitur, ut que non sit inanimalis; nec extrinsecus, ut que ipsa potius moueat corpus. Itaque non uideri eam corpus,  que non corporalium fornia  ex aliqua regione moueatur. Ad hoc nos mirabimur incongruentiam primo definitionis prouocantis ad ea que in animam non conueniunt  . Non enim potest anima animale corpus dici, aut inanimale; cum ipsa sit que aut faciat corpus animale, si adsit; aut inanimale, si absit ab illo. Itaque quod facit, non potest esse ipsa, ut dicatur animale uel inanimale. Anima enim dicitur substantie sue nomine. Quod si non capit animale corpus dici aut inanimale quod est anima, quomodo  prouocabitur ad animalium et inanimalium corporum formam? Dehinc, si corporis est moueri extrinsecus ab aliquo; ostendimus autem supra moueri animam et ab alio cum uaticinatur,  cum furit, utique extrinsecus, cum ab alio: merito quod mouebitur extrinsecus ab alio, secundum exempli propositionem, corpus agnoscam. Enim uero, si ab alio moueri corporis est, quanto magis mouere aliud? Anima autem mouet corpus, et conatus eius extrinsecus, foris parent. Ab illa est enim impingi et pedes in incessum, et manus in contactum, et oculos in conspectum, et linguam in effatum, uelut  sigillario motu superficiem intus agitante. Unde hec uis  incorporal anime? unde uacue rei solida propellere? Sed quomodo diuisi uidentur in homine sensus corporales et  intellectuales? Corporalium aiunt rerum ualitates, ut terre  , ut ignis, corporalibus sensibus renuntiari, ut tactu, ut uisu  : incorporalium uero intellectualibus conueniri, ut benignitatis, uel malignitatis. Itaque incorporalem esse animam constat, cuius qualitates non corporalibus, sed intellectualibus sensibus comprehendantur. Plane, si non huius definitionis gradum exclusero. Ecce enim, incorporalia ostendo corporalibus sensibus subiici, sonum auditui, colorem conspectui, odorem odoratui: quorum exemplo etiam anima corpori accedit, ne dicas idcirco ea per corporales  renuntiari sensus  , quia corporalibus accedant. Igitur si constat incorporalia quoque a corporalibus comprehendi, cur non et anima, que corporalis, ab incorporalibus renuntietur? Certe definitio exclusa sit. De insignioribus argumentationibus erit etiam illa, quod omne corpus corporalibus ali iudicant; animam uero ut incorporalem, incorporalibus, sapientie scilicet studiis. Sed nec hic gradus stabit, etiam  Sorano methodice medicine instructissimo auctore respondente animam corporalibus quoque ali;  denique, deficientem eam cibo plerumque fulciri. Quidni, quo adempto, in totum dilabitur ex corpore? Ita etiam ipse Soranus plenissime super anima commentatus quatuor uoluminibus, et cum omnibus philosophorum sententiis expertus, corporalem anime substantiam  uindicat, etsi illam immortalitate fraudauit. Non enim omnium est credere, quod Christianorum est. Sicut ergo Soranus ipse rebus ostendit animam corporalibus ali, proinde et philosophus exhibeat illam incorporalibus pasci. Sed nemo unquam cunctanti de exitu anime mulsam aquam de eloquio Platonis infudit; aut  micas de minutiloquio Aristotelis infersit. Quid autem facient tot ac tante anime  rupicum et barbarorum  , quibus alimenta sapientie desunt, tamen indocte  prudentia pollent, et sine academiis et porticibus atticis, et carceribus Socratis, denique ieiunantes philosophia  , nichilominus uiuunt. Non enim substantie ipsi alimenta proficiunt studiorum,  sed discipline; quia nec opimiorem animam efficiunt, sed ornatiorem. Bene autem, quod et artes Stoici corporales adfirmant. Adeo sic quoque anima corporalis, si et artibus ali creditur. Sed enormis intentio philosophie solet plerumque nec prospicere pro pedibus:  sic Thales in puteum. Solet et, sententias non intelligendo, ualetudinis corruptelam suspicari:  sic Chrysippus ad elleborum. Tale aliquid, opinor, ei accidit, cum duo in unum  corpora negauit, alienatus  a prospectu et recogitatu pregnantum, que non singula quotidie corpora, sed et bina et terna  in unius uteri ambitu perferunt  .  Inuenitur etiam  in iure ciuili greca quedam quinionem enixa filiorum, semel omnium mater, unici fetus parens multiplex,  unici uteri puerpera numerosa,  que tot stipata corporibus, pene dixerim populo, sextum ipsa corpus fuit.  Uniuersa conditio testabitur, corpora de corporibus processura iam illic esse, unde procedunt: secundum sit necesse est, quod ex alio est: nichil porro ex alio est, nisi dum gignitur: sed tunc  duo sunt.



CAPUT uII.

Quantum ad philosophos, satis hec; quia quantum ad nostros, ex abundanti, quibus corporalitas anime in ipso Euangelio relucebit. Dolet apud inferos anima cuiusdam, punitur in flamma, et cruciatur in lingua, et de digito anime felicioris implorat solatium roris.  Imaginem existimas exitum illum pauperis letantis  et diuitis merentis?  Et quid illic Lazari illic Lazari nomen, si non in ueritate res est? Sed etsi imago credenda est, testimonium erit ueritatis. Si enim non haberet anima corpus, non caperet imago anime imaginem corporis: nec mentiretur de corporalibus membris Scriptura, si non erant. Quid est autem illud quod ad inferna transfertur post diuortium corporis? quod detinetur? quod in diem iudicii reseruatur? ad quod et Christus moriendo descendit? puto ad animas Patriarcharum. Sed quamobrem, si nichil anima sub terris?  Nihil enim, si non corpus: incorporalitas enim ab omni genere custodie libera est, immunis a pena et a fouela. Per quod enim punitur aut fouetur, hoc erit corpus; reddam de isto plenius et opportunius. Igitur si quid tormenti siue solatii anima precerpit   ia carcere seu diuersorio inferum, in igni, uel in sinu Abrahe, probata erit corporalitas anime. Incorporalitas enim nichil patitur, non habens per quod  pati possit: aut si habet, hoc erit corpus. In quantum enim omne corporale, passibile est; in tantum, quod passibile est, corporale est.



CAPUT uIII.

 Abruptum alioquin et absurdum, idcirco quid de corporalium eximere censu, quia ceteris corporalibus exemplis non adequet; ubi proprietatum priuata discrimina, per que magnificentia auctoris ex operum eorumdem diuersitate signatur; ut sint tam discreta quam paria, tam amica quam et emula. Siquidem et ipsi philosophi ex contrariis  uniuersa constare condicunt,  secundum amicitiam et inimicitiam Empedoclis. Sic igitur etsi  corporalia incorporalibus obiacent, ipsa quoque inter se differunt, ut differentia species eorum ampliet, non genus mutet: ut sint corporalia, sic multa in Dei gloriam  , dum uaria; sic uaria, dum diuersa; dum his alii qualitatum sensus, alii illis; dum his alia alimenta, alia illis; dum hec inuisibilia, illa uisibilia; dum hec grauia, illa leuia. Aiunt enim et idcirco animam incorporalem renuntiandam, quia, digressa ea, grauiora efficiantur corpora defunctorum, cum leuiora esse deberent, unius corporis pondere exempto, si anima corpus. Quid enim, inquit Soranus, si mare negent corpus, quia extra mare immobilis et grauis nauis efficitur? Quanto ergo ualidius corpus anime, quod tanti postea ponderis corpus leuissima mobilitate circumfert? Ceterum est  inuisibilis  anima, et pro conditione corporis sui, et pro proprietate substantie, et pro natura etiam eorum quibus inuisibilis esse sortita est. Solem noctue nesciunt oculi; aquile ita sustinent, ut natorum suorum generositatem de pupillarum audacia iudicent: alioqui non educabunt, ut degenerem, quem solis radius auerterit. Est adeo alteri quid inuisibile, alteri non, quod non ideo incorporale sit, quia non ex equo uis  ualet. Sol enim corpus, siquidem ignis; sed quod aquila confiteatur, neget noctua; non tamen preiudicans aquile: tantumdem et anime corpus inuisibile carni si forte, spiritus uero uisibile: sic Ioannes, in spiritu Dei factus, animas martyrum conspicit .



CAPUT IX.


Cum  anime corpus adserimus  proprie qualitatis  et  sui generis, iam hec conditio proprietatis  de ceteris accidentibus corpulentie preiudicauit, aut hec adesse ei quam corpus ostendimus  , sed et ipsa sui generis, pro corporis proprietate; aut et si non adsint, hoc esse proprietatis, non adesse corpori anime. que corporibus ceteris adsint. Et tamen non inconstanter profitebimur, solemniora queque, et omnimode debita corpulentie, adesse anime quoque, ut habitum, ut terminum, ut illud trifariam distantiuum  , longitudinem dico, et latitudinem, et sublimitatem, quibus metantur corpora philosophi.  Quid nunc, quod et effigiem anime damus,  Platone nolente, quasi periclitetur de anime immortalitate? Omne enim effigiatum compositum et structile adfirmat: dissolubile autem, omne composititium et  structile: sed animam immortalem: igitur indissolubilem, qua immortalem, et ineffigiatam, qua  indissolubilem. Ceterum composititiam et structilem, si effigiatam; tanquam alio eam modo effigians intellectualibus formis, pulchram iustitia et disciplinis philosophie, deformem uero contrariis artibus. Sed nos corporales quoque illi inscribimus lineas, non tantum ex fiducia corporalitatis per estimationem, uerum et  ex constantia gratie per reuelationem.  Nam quia spiritalia carismata agnoscimus, post Ioannem quoque prophetiam meruimus consequi.  Est hodie soror apud nos reuelationum carismata sortita, quas in ecclesia inter dominica solemnia per ecstasin  in spiritu patitur; conuersatur cum angelis, aliquando etiam cum Domino,  et uidet et audit sacramenta,  et quorumdam corda dignoscit, et medicinas desiderantibus submittit  . Iam uero, prout Scripture leguntur, aut Psalmi canuntur, aut  adlocutiones proferuntur, aut petitiones delegantur, ita inde materie uisionibus subministrantur. Forte nescio quid de anima disserueramus, cum ea soror in spiritu esset. Post transacta solemnia, dimissa plebe, quo usu solet nobis renuntiare que uiderit : Inter cetera, inquit, ostensa est mihi anima corporaliter, et spiritus uidebatur, sed non inanis et uacue qualitatis, imo que etiam teneri repromitteret, tenera, et lucida, et acrei coloris  , et forma per omnia humana.  Hoc uisio,  et Deus testis, et Apostolus carismatum in Ecclesia futurorum idoneus sponsor; tu, nec si  res ipsa de singulis persuaserit,  credas! Si enim corpus anima, sine dubio inter illa que supra sumus professi. Proinde et coloris proprietas oomni corpori adheret; quem igitur alium anime estimabis colorem, quam erium ac lucidum? Non ut er sit ipsa substantia eius, etsi hoc Aenesidemo uisum est et Anaximeni, puto secundum quosdam, et Heraclito; nec ut lumen, etsi hoc placuit pontico Heraclidi. Nam et cerauneis gemmis non ideo substantia ignita est, quod coruscent rutilato rubore; nec beryllis ideo aquosa materia est, quod fluctuent colato nitore.  Quanta enim et alia color sociat, natura dissociat! Sed quoniam omne tenue atque perlucidum eris emulum est, hoc erit anima, qua flatus est et spiritus tradux. Siquidem, pre ipsa tenuitatis subtilitate, de fide corporalitatis periclitatur. Sic et effigiem de sensu iam tuo concipe non aliam anime humane deputandam preter humanam, et quidem eius corporis quod unaqueque circumtulit. Hoc nos sapere interim primordii contemplatio inducat: Recogita enim, cum Deus flasset in faciem hominis flatum uite, et factus esset homo in animam uiuam, totum utique per faciem statim flatum illum in interiora transmissum, et per uniuersa corporis spatia diffusum, simulque diuina aspiratione densatum, omni intus linea expressum esse, quam densatus impleuerat, et uelut in forma gelasse. Inde igitur et corpulentia  anime ex densatione solidata est, et effigies expressione formata. Hic erit homo interior, alius exterior, dupliciter unus: habens et ille oculos et aures suas,  quibus populus  Dominum audire et uidere debuerat; habens et ceteros artus, per quos et in cogitatibus utitur, et in somniis  fungitur. Sic et diuiti apud inferos lingua est, et pauperi digitus, et sinus Abrahe. Per has lineas et anime martyrum sub altari intelliguntur. A primordio enim in Adam concreta et configurata corpori anima, ut totius substantie, ita et conditionis istius semen effecit  .



CAPUT X.

Pertinet ad statum fidei, simplicem animam determinare, secundum Platonem, id est, uniformem dumtaxat  substantie nomine. uiderint artes et discipline, uiderint et hereses. Quidam enim uolunt, aliam illi substantiam naturalem inesse, spiritum; quasi  aliud sit uiuere, quod uenit ab anima; aliud spirare,  quod fiat a spiritu: nam et animalibus non omnibus utrumque adesse. Pleraque enim uiuere solummodo, non etiam spirare, eo quod non habeant organa spiritus, pulmones et arterias. Quale est autem, in examinatione humane anime, culicis atque formice argumenta respicere? quando et uitalia, pro cuiusque generis dispositione, omnibus propria animalibus temperauit artifex Deus, ut nulla inde coniectura captanda sit. Nam neque homo, si pulmonibus et arteriis structus est, idcirco aliunde spirabit, aliunde uiuet: neque formica, si membris huiusmodi caret, idcirco negabitur spirare, quasi solummodo uiuens. Cui uero tantum patuit in Dei opera, ut alicui hec deesse presumpserit?  Herophilus ille, medicus aut lanius, qui sexcentos exsecuit ut naturam scrutaretur, qui hominem odiit ut nosset, nescio an omnia interna eius liquido  explorauit, ipsa morte mutante que uixerant, et morte non simplici,  sed ipsa inter artificia exsectionis errante. Philosophi pro certo renuntiauerunt, culicibus et formicis et tineis deesse pulmones et arterias. Dic mihi, inspector curiosissime, oculos habent ad uidendum? Atquin et pergunt quo uolunt, et uitant et adpetunt que uidendo sciunt; designa oculos, denota pupulas. Sed et exedunt tinee; demonstra mandibulas  , deprome genuinos. Sed et personant culices,  ne in tenebris quidem aurium ceci:  tubam pariter et lanceam oris illius ostende. Quoduis animal, unius licet puncti, aliquo alatur necesse est; exhibe pabuli transmittendi, decoquendi, defecandique membra. Quid ergo dicemus? Si per hec uiuitur, erunt hec in omnibus utique que uiuunt, etsi  non uidentur, etsi non adprehenduntur pro mediocritate: hoc magis credas, si  Deum recogites tantum artificem in modicis, quantum et in maximis. Si uero non putas capere tam minuta corpuscula Dei  ingenium, sic quoque magnificentiam eius agnoscas, quod modicis animalibus, sine necessariis membris nichilominus uiuere instruxerit, saluo etiam uisu sine oculis, et esu sine denticulis, et digestu sine alueis: quemadmodum et incedunt quedam sine pedibus, manante impetu, quod angues; et insurgente conatu, quod uermes; et spumante reptatu, quod  limaces. Ita et spirari cur non putes sine pulmonum follibus, et sine fistulis arteriarum? ut pro magno amplectaris argumento, idcirco anime humane spiritum accedere, quia sint que spiritu careant; et idcirco ea spiritu carere, quia flaturalibus artubus structa non sint. uiuere sine spiritu existimas aliquid, spirare sine pulmonibus non putas? Quid est, oro te, spinare? flatum, opinor, ex semetipso agere. Quid est non  uiuere? flatum, opinor, ex semetipso non agere. Hoc enim respondere debeo, si non idem est spirare quod uiuere. Sed mortui erit non agere flatum: ergo uiuentis est agere flatum. Sed et spirantis est agere flatum: ergo et spirare uiuentis est. Utrumque si sine anima decurrere potuisset, non fuisset anime spirare, sed solummodo uiuere. Atenim uiuere spirare est, et spirare uiuere est. Ergo totum hoc, et spirare et uiuere, eius est, cuius et uiuere, id est anime. Denique, si separas spiritum et animam  , separa et opera: agant in discreto aliquid ambo, seersum anima, scorsum spiritus: anima sine spiritu uiuat, spiritus sine anima spiret; alterum relinquat corpora, alterum remaneat, mors et uita conueniant. Si enim duo sunt, anima et spiritus, diuidi possunt, ut diuisione  eorum, alterius discedentis, alterius immanentis, mortis et uite concursus eueniat. Sed nullo modo eueniet: ergo duo non erunt, que diuidi non possunt; que diuidi possent, si fuissent. Sed licet et duo esse concreta. Sed non erunt  concreta, si aliud est uiuere, aliud spirare. Distinguunt substantias opera: et quanto nunc firmius est, ut unum  credas, cum distantiam non das, ut ipsa sit anima spiritus, dum ipsius est spirare, cuius et uiuere! Quid enim, si diem aliud habere uelis, aliud lucem que accidat diei? cum dies ipsa lux sit. Plane erunt et alia genera lucis, ut ex ignium ministerio. Erunt enim et alie spiritus species, ut ex Deo, ut ex diabolo. Ita cum de anima et spiritu agitur, ipsa erit anima spiritus, sicut ipsa dies lux. Ipsum est enim quid, per quod est quid.



CAPUT XI.

Sed ut animam spiritum dicam, presentis questionis ratio compellit, quia spirare alii substantie adscribitur: hoc dum anime uindicamus, quam uniformem et simplicem agnoscimus, spiritum necesse est certa conditione dicamus; non status nomine, sed  actus; nec substantie titulo, sed opere; quia spirat,  non quia spiritus proprie est: nam et flare, spirare est. Ita et animam, quam flatum ex proprietate defendimus, spiritum nunc ex necessitate pronuntiamus. Ceterum aduersus Hermogenem, qui eam ex materia, non ex Dei flatu contendit, flatum proprie tuemur. Ille enim,  aduersus ipsius Scripture fidem, flatum in spiritu uertit:  ut dum incredibile est, spiritum Dei in delictum, et mox in iudicium deuenire, ex materia potius anima credatur, quam ex Dei spiritu. Idcirco nos et illic flatum eam defendimus, non spiritum, secundum Scripturam, et secundum spiritus distinctionem:  et hic spiritum ingratis pronuntiamus, secundum spirandi et flandi communionem. Illic de substantia questio est: spirare  enim substantie actus est. Nec diutius de isto, nisi propter hereticos, qui nescio quod spiritale semen infulciunt anime, de Sophie matris occulta liberalitate conlatum, ignorante factore, cum Scriptura factoris magis Dei sui conscia  , nichil amplius promulgauerit, quam  Deum flantem in faciem hominis flatum uite, et hominem factum in animam  uiuam, per quam exinde et uiuat et spiret: satis declarans differentias spiritus et anime, insequentibus instrumentis, ipso Deo pronuntiante :  Spiritus ex me prodiuit. et flatum omnem ego feci. Et anima enim flatus factus ex spiritu. Et rursus : Qui dedit flatum populo super terram, et spiritum calcantibus eam  . Primo enim anima, id est flatus, populo in terra incedenti, id est in carne carnaliter agenti, postea spiritus eis qui terram calcant, id est opera carnis subigunt: quia et Apostolus : Non primum quod spiritale est, sed quod animale, postea spiritale. Nam etsi Adam statim prophetauit magnum illum sacramentum in Christum et Ecclesiam : Hoc nunc os ex ossibus meis, et caro ex carne mea; propter hoc  relinquet homo patrem et matrem, et adglutinabit se uxori  sue, et erunt duo in carnem unam; accidentiam spiritus passus est: cecidit enim ecstasis super illum, Sancti Spiritus uis, operatrix prophetie. Nam et malus spiritus accidens res est. Denique Saulem tam Dei spiritus postea uertit in alium uirum, id est in propheten, cum dictum est : Quid hoc filio Cis? an et Saul in prophetis? quam et malus spiritus postea uertit in alium uirum, in apostatam scilicet. Iudam quoque aliquandiu cum electis deputatum usque ad loculorum officium, et, si iam fraudatorem, traditorem tamen  nondum, postea diabolus intrauit. Igitur si neque Dei, neque diaboli spiritus ex natiuitate conferitur anime, solam eam constat ante euentum spiritus utriusque: si solam, et simplicem et uniformem substantie nomine, atque  ita non aliunde spirantem quam ex substantie sue sorte.



CAPUT XII.

Proinde, et animum,  siue mens est, apud Grecos, non aliud quid intelligimus quam suggestum anime ingenitum et insitum, et natiuitus proprium, quo agit, quo sapit, quem secum habens ex semetipsa se commoueat in semetipsa, atque ita moueri uideatur ab illo tanquam substantia alia, ut uolunt  qui etiam uniuersitatis motatorem animum, decernunt,  illum deum Socratis, illum ualentini Monogenem ex patre Bytho et matre Sige  .  Quamuis  Anaxagore turbata sententia est: initium enim omnium commentatus animum, et  uniuersitatis oscillum illius axe suspendens, purumque cum  adfirmans, et simplicem et incommiscibilem, hoc uel maxime titulo segregat ab anime commixtione; et tamen eumdem alibi anime addicit  . Hoc etiam Aristoteles denotauit, nescio an sua paratior implere, quam aliena inanire  . Denique et ipse definitionem animi cum differret, interim alterum animi genus pronuntiauit, illum diuinum, quem rursus et impassibilem subostendens, abstulit, et ipse cum a consortio anime. Cum enim animam passibilem constet eorum que sortita est pati; aut per animum et cum animo patietur, si concreta est animo ; aut si non per animum nec cum animo patietur anima, non erit concreta illi, cum quo nichil, et qui nichil patitur  . Porro si nichil per illum et cum illo anima patietur, iam nec sentiet, nec sapiet, nec mouebitur per illum, ut uolunt.   Nam et sensus passiones facit Aristoteles. Quidni? et sentire enim pati est, quia pati sentire est. Proinde et sapere sentire est, et moueri sentire est: ita totum pati est. uidemus autem nichil istorum animam experiri, ut non et animo deputetur, quia per illum et cum illo transfigatur. Iam ergo et commiscibilis est animus, aduersus Anaxagoram; et passibilis, aduersus Aristotelem. Ceterum,  si discretio admittitur, ut substantia due res sint, animus atque anima, alterius erit et passio, et sensus, et sapor omnis, et actus, et motus: alterius autem otium, et quies et stupor, et nulla iam causa; et aut animus uacabit, aut anima. Quod si constat ambobus hec omnia reputari, ergo unum erunt utrumque, et Democritus obtinebit, differentiam tollens, et queretur quomodo  unum utrumque, ex duarum substantiarum confusione, an ex unius dispositione. Nos autem animum ita dicimus anime concretum, non ut substantia  alium, sed ut substantie officium.



CAPUT XIII.

Ad hoc dispicere superest, principalitas ubi sit, id est, qui  cui preest, ut cuius principalitas apparuerit, illa sit substantie massa; id autem cui massa substantie preerit, officium naturale substantie deputetur. Enimuero, quis non anime dabit summam omnem, cuius nomine totius hominis mentio titulata est?  Quantas animas pasco, ait diues, non animos; et animas saluas optat gubernator, non animos; et rusticus in opere, et in prelio miles, animam se, non animum ponere adfirmat. Cuius nominatoria pericula aut uota  sunt, animi an anime? Quid autem agere dicuntur moribundi, animum an animam? Ipsi postremo philosophi, ipsique medici, quamuis de animo quoque disputaturi, faciem tamen operis frontemque materie  de anima unusquisque proscripsit. Ut autem et a Deo discas,  animam Deus semper adloquitur; animam compellat atque aduocat, ut animum sibi aduertat.  Illam saluam uenit facere Christus, illam perdere in gehennam comminatur, illam pluris fieri uetat, illam et ipse bonus pastor pro pecudibus suis ponit. Habes anime principalitatem, habes in illa et substantie unionem, cuius intelligas instrumentum esse animum, non patrocinium.



CAPUT XIu.

Singularis alioquin et simplex, et de suo tota est; non magis instructilis aliunde, quam diuisibilis ex se, quia nec dissolubilis. Si enim structilis, et dissolubilis; si dissolubilis, iam non immortalis. Itaque, quia non mortalis, neque dissolubilis, neque diuisibilis. Nam et  diuidi dissolui est, et dissolui mori est. Diuidetur  autem in partes  , nunc in duas a Platone, nunc in tres a Zenone, nunc in quinque et in sex a Panetio,  in septem a Sorano, etiam in octo penes Chrysippum, etiam in nouem  penes Apollophanem, sed in decem apud quod quosdam Stoicorum, et in duas amplius apud Posidonium, quia a duobus exorsus titulis, principali, quod aiunt , et a rationali, quod aunt , in duodecim  exinde prosecuit: ita in  alias ex aliis species diuidunt animam. Huiusmodi autem, non tam partes anime habebuntur, quam uires et efficacie et opere, sicut de quibusdam et Aristoteles iudicauit. Non enim membra sunt substantie animalis, sed ingenia: ut motorium, ut actorium, ut cogitatorium, et si qua in hunc modum  distinguunt; ut et ipsi illi quinque notissimi sensus, uisus, auditus, gustus, tactus, odoratus. Quibus omnibus, etsi certa singulis domicilia in corpore determinauerunt,  non idcirco hec quoque distributio  anime ad anime sectiones pertinebit; quando ne ipsum quidem corpus ita diuidatur in membra, ut isti uolunt animam. Atquin ex multitudine membrorum unum corpus efficitur, ut concretio sit potius ipsa diuisio. Specta portentosissimam Archimedis munificentiam,  organum hydraulicum dico, tot membra, tot partes, tot compagines, tot itinera uocum, tot compendia sonorum, tot commercia modorum, tot acies tibiarum, et una moles erunt omnia. Sic et spiritus, qui illic de tormento aque anhelat, non ideo separabitur in partes, quia per partes administratur, substantia quidem solidus, opera uero diuisus. Non longe hoc exemplum est a Stratone et Aenesidemo et Heraclito: nam et ipsi unitatem anime tuentur, que in totum corpus defusa  , et  ubique ipsa, uelut flatus in calamo per cauernas, ita per sensualia uariis modis emicet, non tam concisa quam dispensata. Hec omnia quibus titulis nuncupentur, et quibus ex se diuisionibus detineantur  , et quibus in corpore metationibus sequestrentur, medici potius cum philosophis  considerabunt, nobis pauca conuenient.



CAPUT Xu.


In primis an sit aliquis  summus in anima gradus uitalis, et sapientalis, quod appellant, id est principale, si negetur, totus anime status periclitatur. Denique, qui negant principale, ipsam prius animam nichil censuerunt.  Messenius aliquis  Dicearchus, ex medicis autem Andreas et Asclepiades, ita abstulerunt principale, dum in animo ipso uolunt esse sensus, quorum uindicatur principale. Asclepiades etiam illa argumentatione uectatur, quod pleraque animalia, ademptis eis partibus corporis, in quibus plurimum estimatur principale consistere, et insuper uiuant aliquatenus, et sapiant nichilominus, ut musce, et uespe, et locuste, si capita decideris; ut capre et testudines, et anguille, si corda detraxeris:  itaque principale non esse: quod si fuisset,  amisso cum suis  , uigor anime non perseueraret. Sed plures et philosophi aduersus Dicearchum, Plato, Strato, Epicurus, Democritus, Empedocles, Socrates, Aristoteles; et medici  aduersus Andream  et Asclepiadem, Herophilus, Erasistratus  , Diocles  , Hippocrates, et ipse Soranus; iamque omnibus plures christiani,  qui apud Deum de utroque  ducimur  , et esse  principale in anima, et certo in corporis recessu consecratum. Si enim scrutatorem et dispectorem cordis  Deum legimus; si etiam prophetes eius occulta cordis traducendo probatur : si Deus ipse recogitatus cordis in populo preuenit : Quid cogitatis in cordibus uestris nequam? si  et Dauid : Cor mundum conde in me Deus; et Paulus  corde ait credi in iustitiam; et Ioannes  corde ait suo unumquemque reprehendi; si postremo , qui uiderit feminam ad concupiscendum, iam adulterauit in corde; simul utrumque dilucet, et esse principale in anima, quo  intentio diuina conueniat, id est, uim sapientialem atque uitalem , et in eo  thesauro corporis haberi, ad quem Deus respicit: ut neque extrinsecus agitari putes principale istud secundum Heraclitum, neque per totum corpus uentilari secundum Moschionem, neque in capite concludi secundum Platonem, neque in uertice potius presidere secundum Xenocratem, neque in cerebro cubare secundum Hippocratem; sed nec circa cerebri fundamentum ut Herophilus, nec in membranulis  ut Strato et Erasistratus, nec in superciliorum meditullio ut  Strato Physicus,  nec in tota  lorica pectoris ut Epicurus. sed quod et  Aegyptii  renuntiauerunt, et  qui  diuinarum commemoratores uidebantur,  ut et ille uersus Orphei uel Empedoclis; Namque homini sanguis circumcordialis est sensus. Etiam  Protagoras,  etiam Apollodorus  et Chrysippus hec sapiunt; ut uel ab istis retusus Asclepiades capras suas querat sine corde balantes, et muscas suas abigat sine capite uolitantes; et omnes iam sciant se potius sine corde et cerebro uiuere, qui dispositionem anime humane de conditione bestiarum preiudicarint.



CAPUT XuI.

Est et illud ad finem  pertinens,  quod Plato bifariam partitur animam, per rationale et irrationale. Cui definitioni et nos quidem applaudimus, sed  non ut nature deputetur utrumque. Naturale enim rationale credendum est quod anime a primordio sit ingenitum, a rationali uidelicet auctore. Quid enim non rationale, quod Deus iussu quoque ediderit, nedum id quod proprie adflatu suo emiserit? Irrationale autem posterius intelligendum est, ut quod acciderit ex serpentis instinctu, ipsorum  illud transgressionis admissum, atque exinde inoleuerit et coadoleuerit in anima  ad instar iam naturalitatis, quia statim in nature primordio accidit  . Ceterum, cum idem  Plato solum rationale dicat, ut in anima Dei ipsius, si nos etiam irrationale nature adscribimus  quam a Deo anima nostra sortita est, eque irrationale de Deo erit, utpote naturale, quia nature Deus auctor est. Sed enim a diabolo immissio delicti; irrationale autem omne delictum: igitur a diabolo irrationale, a quo et delictum; extraneum a Deo, a quo est irrationale alienum. Proinde diuersitas horum ex distantia auctorum. Proinde, cum Plato, soli Deo segregans rationale, duo genera subdiuidit ex rationali, indignatiuum quod appellant , concupiscentiuum quod uocant , ut illud quidem commune sit nobis et leonibus, istud uero cum muscis, rationale porro cum Deo; uideo et de hoc mihi esse retractandum, propter ea que in Christo deprehenduntur. Ecce  enim  tota hec trinitas et in domino: rationale quo docet, quo  disserit, quo salutis uias sternit; indignatiuum, quo inuehitur in Scribas et Phariseos; et concupiscentiuum, quo pascha cum discipulis suis edere concupiscit. Igitur apud nos non semper ex irrationali censenda sunt indignatiuum et concupiscentiuum, que certi sumus in Dominum  rationaliter decucurisse.  Indignabitur Deus rationaliter, quibus scilicet debet, et concupiscet Deus rationaliter que digna sunt ipso. Nam et malo indignabitur, et bono concupiscet salutem. Dat et Apostolus nobis concupiscentiam : Si quis episcopatum concupiscit, bonum opus concupiscit; et bonum opus dicens, rationalem concupiscentiam ostendit. Concedit et indignationem; quidni, quam et ipse suscepit?  Utinam  et precidantur, inquit , qui uos subuertunt! Rationalis et indignatio, que ex affectu discipline est. At cum dicit : Fuimus aliquando natura filii ire, irrationale indignatiuum suggillat, quod non sit ex ea natura que a Deo est,  sed ex illa quam diabolus induxit, dominus et ipse dictus  sui ordinis: Non potestis duobus dominis seruire; pater et ipse cognominatus : uos ex diabolo patre estis: ne timeas et illi proprietatem nature alterius adscribere, posterioris et adultere, quem legis  auenarum superseminatorem, et frumentarie segetis nocturnum interpolatorem.



CAPUT XuII.

Contingit nos illorum etiam quinque sensuum questio, quos in primis literis discimus, quoniam et hinc aliquid hereticis procuratur. uisus est, et auditus, et odoratus, et gustus, et tactus. Horum fidem Academici durius damnant; secundum quosdam, et Heraclitus, et Diocles, et Empedocles; certe Plato in  Timeo, irrationalem pronuntians  sensualitatem, et opinioni coimplicitam. Itaque mendacium uisui obiicitur, quod remos in aqua inflexos uel infractos adseuerat aduersus conscientiam integritatis, quod turrem quadrangulatam de longinquo rotundam persuadeat, quod equalissimam porticum angustiorem in ultimo infamet, quod celum tanta sublimitate suspensum mari iungat. Perinde auditus fallacie reus: ut cum celeste murmur putamus, et plaustrum est; uel tonitru meditante, pro certo de plaustro credimus sonitum. Sic et odoratus et gustus arguuntur; siquidem eadem unguenta, eademque uina, posteriore quoque usu depretiantur. Sic et tactus reprehenditur; siquidem eadem pauimenta manibus asperiora, pedibus leuiora creduntur; et in lauacris, idem calide lacus  feruentissimus primo, dehinc temperatissimus renuntiatur. Adeo, inquiunt, sic quoque fallimur sensibus, dum sententias uertimus.  Moderantius Stoici non omnem sensum, nec semper, de mendacio onerant. Epicurei constantius parem omnibus atque perpetuam  defendunt ueritatem, sed alia uia: non enim sensum mentiri, sed opinionem; sensum enim pati, non opinari; animam enim  opinari. Absciderunt et opinionem a sensu, et sensum ab anima. Et unde opinio, si non a sensu? Denique nisi uisus rotundam senserit turrem, nulla opinio rotunditatis. Et unde sensus, si non ab anima? Denique carens anima corpus, carebit et sensu. Ita et sensus ex anima est, et opinio ex sensu, et anima totum. Ceterum optime proponetur, esse utique aliquid, quod efficiat aliter quid a sensibus renuntiari, quam sit in rebus. Porro si potest id renuntiari quod non sit in rebus, cur non perinde possit per id renuntiare quod non sit in sensibus, sed in eis rationibus que interueniant suo nomine? Atque adeo licebit eas recognosci.  Nam  ut in aqua remus inflexus uel infractus appareat, aqua in caussa est. Denique extra aquam integer uisui remus. Teneritas autem substantie illius, qua speculum ex lumine efficitur, prout icta seu mota est, ita et imaginem uibrans, euertit lineam recti. Item ut turris habitus eludat, interualli conditio compellit in aperto: equalitas enim circumfusi eris, pari luce uestiens angulos, obliterat lineas. Sic et uniformitas porticus acuitur in fine, dum acies in concluso stipata, illic tenuatur quo et extenditur. Sic et celum mari unitur, ubi uisio absumitur; que quamdiu uiget, tamdiu diuidit. Auditum uero quid aliud decipiet, quam sonorum similitudo? Et, si postea minus spirat unguentum, et minus sapit uinum, et minus lacus feruet, in omnibus ferme prima uis tota   est. Ceterum, de scabro ac leui merito manus ac pedes, tenera scilicet et callosa membra, dissentiunt. Igitur hoc modo, nulla sensuum frustratio caussa carebit. Quod si causse fallunt sensus, et per sensus opiniones, iam nec in sensibus constituenda fallacia est, qui caussas sequuntur, nec opinionibus, que a sensibus diriguntur, sequentibus caussas. Qui insaniunt, alios in aliis uident, ut Orestes matrem in sorore, et Aiax Ulyssem in armento, ut Athamas et Agaue in filiis bestias. Oculisne hoc mendacium exprobrabis, an furiis?  Qui redundantia fellis auruginant, amara sunt omnia. Num ergo gustui  preuaricationem exprobrabis, an ualetudinem? Omnes itaque sensus euertuntur, uel circumueniuntur ad tempus, ut proprietate fallacie careant. Imo iam ne ipsis quidem caussis adscribendum est fallacie elogium. Si enim ratione hec accidunt, ratio fallacia perhiberi non meretur. Quod sic fieri oportet, mendacium non est. Itaque si et ipse causse infamia liberantur, quanto magis sensus, quibus iam et causse libere preeunt! cum hinc potissimum et ueritas et fides et integritas sensibus uindicanda sit, quod non aliter renuntient, quam quod illa ratio mandauit, que efficiat aliter quid a sensibus renuntiari, quam sit in rebus. Quid agis, Academia procacissima  ? totum uite statum euertis, omnem nature ordinem turbas, ipsius Dei prouidentiam excecas, qui cunctis  operibus suis intelligendis, incolendis, dispensandis, fruendisque fallaces et mendaces dominos prefecerit sensus. Annon istis uniuersa conditio subministratur? Annon per istos secunda quoque mundo instructio accessit? tot artes, tot ingenia, tot studia, negotia, officia, commercia, remedia, consilia, solatia, uictus, cultus ornatusque omnia? Totum uite saporem condierunt, dum per hos sensus solus omnium homo animal rationale dignoscitur, intelligentie capax et ipsius Academie. Sed enim Plato, ne quod testimonium sensibus signet, propterea et in Phedro ex Socratis persona negat se cognoscere posse semetipsum, ut monet Delphica inscriptio; et in Theeteto adimit sibi scire, atque sentire;  et in Phedro, post mortem differt sententiam ueritatis, posthumam scilicet; et  tamen, nondum mortuus, philosophabatur. Non licet, non licet  nobis in dubium sensus istos deuocare, ne et in Christo de fide eorum deliberetur  ; ne forte dicatur, quod falso Satanam prospectarit de celo precipitatum , aut falso uocem Patris audierit de ipso testificatam ; aut deceptus sit cum Petri socrum tetigit ; aut alium postea unguenti senserit spiritum, quod in sepulturam suam acceptauit, alium postea uini saporem, quod in sanguinis sui memoriam consecrauit. Sic enim et Marcion phantasma eum maluit credere, totius corporis in illo dedignatus ueritatem.  Atquin ne in Apostolis quidem eius ludificata natura est Fidelis fuit et uisus et auditus in monte :  fidelis et gustus uini illius, licet aque ante, in nuptiis Galilee : fidelis et tactus exinde creduli Thome . Recita Ioannis testationem:  Quod uidimus, inquit , quod audiuimus, oculis nostris uidimus, et manus nostre contrectauerunt de Sermone uite. Falsa utique testatio, si oculorum, et aurium, et manuum sensus natura mentitur.



CAPUT XuIII.

Conuertor ad intellectualium partem, quemadmodum illam Plato a corporalibus separatam hereticis commendauerit, agnitionem ante mortem consecutus.  Ait enim in Phedone  : Quid tum erga ipsam prudentie possessionem? Utrumne impedimentum erit corpus, annon, si quis illud socium adsumpserit in questionem? Tale quid dico, habetne ueritatem aliquam uisio et auditio hominibus, annon? Annon etiam pete hec nobis semper obmussant, quod neque audiamus certum, neque uideamus? Meminerat scilicet et Epicharmi Comici:  Animus cernit, animus audit, reliqua surda et ceca sunt. Itaque rursus, illum ergo ait supersapere, qui mente maxime sapiat, neque uisionem proponens, neque ullum eiusmodi sensum attrahens animo, sed ipsa mente sincera utens in recogitando, ad capiendum sincerum quodque rerum, segressus  potissimum ab oculis et auribus, et, quod dicendum sit, a toto corpore, ut turbante, et  non permittente anime possidere ueritatem atque prudentiam, quando communicat. uidemus igitur aduersus sensus corporales aliam portendi paraturam, ut multo idoniorem, uires scilicet anime, intellectum operantes eius ueritatis,  cuius res non sint coram, nec subiaceant corporalibus sensibus, sed absint longe a communi conscientia, in arcano, et in superioribus,  et apud ipsum Deum. uult enim Plato  esse quasdam substantias inuisibiles, incorporales, supermundiales, diuinas et eternas, quas appellat Ideas, id est formas, exempla, et caussas naturalium istorum manifestorum, et subiacentium corporalibus sensibus; et illas quidem esse ueritates, hec autem imagines earum. Relucentne iam heretica semina Gnosticorum et ualentinianorum? Hinc enim arripiunt differentiam corporalium sensuum, et intellectualium uirium, quam etiam parabole decem uirginum  adtemperant: ut quinque stulte sensus corporales figurauerint, stultos uidelicet, quia deceptui faciles; sapientes autem intellectualium uirium notam expresserint, sapientiam scilicet, quia contingentium ueritatem illam arcanam et supernam, et apud pleroma constitutam,  hereticarum idearum sacramenta: hoc enim sunt et eones, et genealogie illorum. Itaque et sensum diuidunt: et intellectualibus quidem, a spiritali suo semine; sensualibus uero, ab animali, quia spiritalia nullo modo capiat; et illius quidem esse inuisibilia, huius uero uisibilia, et humilia, et temporalia, que sensu conueniantur, in imaginibus constituta. Ob hec ergo prestruximus neque animum aliud quid esse, quam anime suggestum et structum; neque spiritum extraneum quid, quam anime suggestum et structum; neque spiritum extraneum quid, quam quod et ipsa per flatum. Ceterum accessioni deputandum, quod aut Deus postea, aut diabolus adspiraret. Et nunc ad differentiam sensualium et intellectualium, non aliud admittimus, quam rerum diuersitates,  corporalium et spiritalium, uisibilium et inuisibilium, publicatarum et arcanarum; quod ille sensui, iste intellectui adtribuantur; apud animam tamen et istis et illis obsequio deputatis, que perinde per corpus corporalia sentiat, quemadmodum per animum incorporalia intelligat, saluo eo, ut etiam sentiat dum intelligit. Non enim et sentire intelligere est, et intelligere   sentire est? Aut  quid erit sensus, nisi eius rei que sentitur intellectus? Quis erit intellectus, nisi eius rei que intelligitur sensus? Unde ista tormenta cruciande simplicitatis, et suspendende ueritatis? Quis mihi exhibebit sensum non intelligentem quod sentit, aut intellectum non sentientem quod intelligit, ut probet alterum sine  altero posse? Si corporalia quidem sentiuntur, incorporalia uero intelliguntur, rerum genera diuersa sunt, non domicilia sensus et intellectus, id est, non anima et animus. Denique, a quo sentiuntur corporalia? Si ab animo, ergo iam et sensualis est animus, non tantum intellectualis: nam dum intelligit, sentit; quia si non sentit, nec intelligit. Si uero ab anima corporalia sentiuntur, iam ergo intellectualis est uis anime,  non tantum sensualis: nam dum sentit, intelligit; quia si non intelligit, nec sentit. Proinde, a quo intelliguntur incorporalia? si ab animo, ubi erit anima? si ab anima, ubi erit animus? Que enim distant, abesse inuicem debent, cum suis muneribus operantur. Putabis quidem abesse animum ab anima, si quando animo ita afficimur, ut nesciamus nos uidisse quid, uel audisse,  quia alibi fuerit animus; adeo contendam, imo ipsam animam nec uidisse, nec audisse, quia alibi fuerit cum sua ui, id est, animo. Nam et cum dementit homo, dementit anima, non peregrinante, sed compatiente tunc animo.  Ceterum, anime principaliter casus est. Hoc inde firmatur, quod, anima digressa, nec animus in homine inueniatur: ita illam ubique sequitur, a qua nec in fine  subremanet. Cum uero sequitur et addicitur, perinde intellectus anime addicitur, quam sequitur animus cui addicitur intellectus. Sit nunc et potior sensu intellectus, et potior cognitor sacramentorum: dummodo et ipse propria uis anime, quod et sensus, nichil mea interest, nisi cum idcirco prefertur sensui intellectus, ut ex hoc quoque separatior habeatur,  quo potior adfirmatur. Tunc mihi post differentiam, etiam prelatio retundenda est, peruenturo  usque ad  potioris Dei persuasionem.  Sed de Deo, suo quoque campo, experiemur cum hereticis. Nunc de anima titulus, et intellectu non insidiose preferendo locus. Nam etsi potiora sunt que intellectu attinguntur, ut spiritalia, quam que sensu, ut corporalia, rerum erit prelatio, sublimiorum scilicet aduersus humiliores, non intellectus aduersus sensum.  Quomodo enim preferatur sensui intellectus, a quo informatur ad cognitionem ueritatum? Si enim ueritates per imagines adprehenduntur, id est inuisibilia per uisibilia noscuntur, quia et Apostolus nobis scribit : Inuisibilia enim eius a conditione mundi de factitamentis intellecta uisuntur; et  Plato hereticis: Facies occultorum, ea que apparent; et necesse est omnino hunc mundum imaginem quamdam esse alterius alicuius.  uidetur intellectus duce uti sensu, et auctore, et principali fundamento, nec sine illo ueritates posse contingi: quomodo ergo potior erit eo per quem est, quo eget, cui debet totum quod attingit? Ita utrumque concluditur: neque preferendum sensui intellectum; per quem enim quid constat, inferius ipso est; neque separandum a sensu: per quod enim quid est, cum ipso est.



CAPUT XIX.

Sed ne illi quidem pretereundi, qui uel modico temporis uiduant animam intellectu. Proinde enim uiam sternunt postea inducendi eius, sicut et   animi, a quo scilicet  proueniat intellectus. uolunt infantiam sola anima contineri, qua tantummodo uiuat, non ut pariter sapiat; quia nec omnia sapiant que uiuant: denique, arbores uiuere, nec tamen sapere, secundum Aristotelem, et si quis alius substantiam animalem  in uniuersa communicat, que apud nos in homine priuata res est, non modo  ut Dei opus, quod et cetera, sed ut Dei flatus, quod hec sola, quam dicimus  cum omni instructu suo nasci. Et si ad arbores prouocamur, amplectemur exemplum: siquidem et illis, necdum arbusculis, sed stipitibus adhuc, et surculis etiam nunc, simul de scrobibus oriuntur, inest propria uis anime. uerum pro temporis ratione remoratur, coalescens et coadulescens  robori suo, donec etas impleat  habitum quo natura fungatur. Aut unde mox illis et frutices inoculantur, et folia formantur, et germina inflantur, et flosculi inornantur, et succi condiuntur; si non in ipsis omnis paratura generis quiescit, et partibus promota grandescit? Inde igitur et sapiunt unde uiuunt, tam uiuendi quam sapiendi proprietate, et quidem ab infantia et ipse sua. uideo enim et  uitem adhuc teneram et impuberem, intelligentem tamen iam opera sua, et uolentem alicui adherere, cui innisa  et innexa proficiat; denique non expectata rustica disciplina, sine arundine,  sine ceruo  , si quid attigerit, ultro ambibit, et quidem uiriosius de suo ingenio, quam de tuo arbitrio: properat esse secura. uideo et hederas, quantum uelis primas, statim ad superna conari, et, nullo preeunte, suspendi; quod malint parietibus inuehi, textili sylua, quam humi teri, uoluntaria iniuria. Contra, quibus  de edificio male est, ut crescendo recedunt! ut refugiunt  ! Sentias ramos  aliorsum destinatos  et animationem arboris de diuortio parietis intelligas;  contenta est  paruitate, quam ex primordio prouidentissimi fruticis edidicit,  timens  etiam ruinam. Has ego sapientias et scientias arborum, cur non contendam? uiuant ut philosophi uolunt; sapiant ut philosophi nolunt; intelligat et infantia  ligni; quo magis hominis, cuius anima,  uelut surculus quidam ex matrice Adam in propaginem deducta, et genitalibus femine foueis commendata cum omni sua paratura, pullulabit tam intellectu quam et sensu? Mentior, si non statim infans ut  uitam uagitu salutauit, hoc ipsum se testatur sensisse atque intellexisse, quod natus est, omnes simul ibidem dedicans sensus, et luce uisum, et sono auditum, et humore gestum, et ere odoratum, et terra tactum. Ita prima illa uox de primis sensuum, et de primis intellectuum pulsibus cogitur. Plus est, quod  de prospectu lacrymabilis uite quidam augurem incommodorum uocem illam flebilem interpretantur; quo etiam presciens habenda sit ab ingressu natiuitatis, nedum intelligens.  Exinde et matrem spiritu probat, et nutricem spiritu examinat, et gerulam spiritu agnoscit,  fugiens extranea ubera, et recusans ignota cubilia, et neminem appetens nisi ex usu. Unde illi iudicium nouitatis et moris, si non sapit? unde illi et offendi et demulceri, si non intelligit? Mirum satis, ut infantia naturaliter animosa sit, non habens animum; et naturaliter adfectiosa sit, non habens intellectum. Atenim Christus ex ore lactentium et paruulorum experiendo laudem, nec pueritiam, nec infantiam hebetes pronuntiauit: quarum altera , cum suffragio occurrens, testimonium ei potuit offerre; altera , pro ipso trucidata, utique uim sensit.



CAPUT XX.

Et hic itaque concludimus, omnia naturalia  anime, ut substantiua eius, ipsi inesse, et cum ipsa procedere atque proficere, ex quo ipsa censetur, sicut et  Seneca sepe noster: »  Insita sunt nobis omnium artium et etatum  semina: magisterque ex occulto Deus producit ingenia.« Ex seminibus scilicet insitis, et occultis per infantiam, que sunt et intellectus. Ex his enim producuntur ingenia. Porro, ut  frugum seminibus una cuiusque generis forma est, processus tamen uarii, alia integro statu euadunt, alia etiam meliora respondent, alia degenerant pro conditione celi et soli, pro ratione operis, et cure, pro temporum euentu, pro licentia casuum: ita et animam licebit semine uniformem, fetu multiformem: nam et hic etiam de locis interest.  Thebis hebetes et brutos nasci relatum est;  Athenis sapiendi dicendique acutissimos; ubi penes Colytum pueri mense citius eloquuntur, precoce lingua. Siquidem et Plato in Timeo, Mineruam adfirmat, cum urbem illam moliretur, nichil  aliud quam regionis naturam prospexisse, talia ingenia pollicitam. Unde et ipse, in Legibus, Megillo et Clinie precipit condende ciuitati locum procurare. Sed Empedocles caussam argute indolis et obtuse in sanguinis qualitate constituit; perfectum ac profectum de doctrina disciplinaque deducit. Tamen uulgata iam res est gentilium proprietatum. Comici Phrygas timidos illudunt; Sallustius uanos Mauros, et feroces Dalmatas pulsat;  mendaces Cretas etiam Apostolus  inurit. Fortassean et de corpore et de ualetudine aliquid accedat: opimitas sapientiam impedit, exilitas expedit; paralysis mentem prodigit, phthisis seruat. Quanto magis de accidentibus habebuntur, que, citra  corpulentiam et ualentiam, uel acuunt, uel obtundunt! Acuunt doctrine,  discipline, artes, et experientia, negotia, studia; obtundunt inscitie, ignauie, desidie, libidines, inexperientie, otia, uitia; super hec, si et alia, que presunt potestates. Enimuero presunt, secundum nos quidem, Deus Dominus, et diabolus emulus; secundum communem autem opinionem prouidentie  fatum et necessitas, et fortuna  et arbitrii libertas. Nam hec, et philosophi distingunt, et nos secundum fidem disserenda suo iam uouimus titulo.  Apparet quanta sint que unam anime naturam uarie collocarint, ut uulgo nature deputentur, quando non species sint, sed sortes nature et substantie unius; illius scilicet, quam Deus in Adam contulit, et matricem omnium fecit: atque adeo sortes erunt, non species substantie unius, ut et uarietas ista moralis quanta nunc est, tanta non fuerit in ipso principe generis Adam. Debuerant enim fuisse hec omnia in illo, ut in fonte nature, atque inde cum tota uarietate manasse, si uarietas nature fuisset.



CAPUT XXI.

Quod si uniformis natura anima ab initio in Adam, ante tot ingenia, ergo non multiformis  per tot ingenia; iam nec  triformis, ut adhuc  trinitas ualentiniana cedatur, que nec ipsa in Adam recognoscitur.  Quid enim spiritale in illo? Si quia prophetauit magnum illud sacramentum in Christum et Ecclesiam : Hoc os ex ossibus meis, et caro ex carne mea, uocabitur mulier; propterea relinquet homo patrem et matrem, et adglutinabitur mulieri sue, et erunt duo in carnem unam; hoc postea obuenit,  cum in illum Deus amentiam immisit, spiritalem uim qua constat prophetia. Si et malum in eo apparuit transgressionis admissum, nec hoc naturale deputandum est, quod instinctu serpentis operatus est , tam non naturale, quam nec materiale; quia et materie fidem iam exclusimus. Quod si nec spiritale, nec quod dicitur materiale proprium in illo fuit; nam si  ex materia fuisset mali semen, superest ut solum in illo et unicum fuerit naturale, quod censetur animale;  quod statu simplex et uniforme defendimus. De hoc plane relinquitur queri an demutabile debeat credi, quod naturale dicatur. Iidem enim conuertibilem negant naturam, ut trinitatem suam in singulis proprietatibus figant: quia arbor bona malos non ferat fructus, nec mala bonos; et nemo de spinis metat ficus, et de tribulis uuas. Ergo si ita est, neque de lapidibus filios Abrahe suscitare  poterit Deus, nec genimina uiperarum facere penitentie fructus; et errauit  Apostolus scribens : Eratis et uos aliquando tenebre; et : Fuimus et nos aliquando natura filii ire, et : In his uos quoque fuistis, sed abluti estis. Sed nunquam discordabunt sententie sancte. Non dabit enim  arbor mala bonos fructus, si non inseratur; et bona malos dabit, si non colatur; et lapides filii Abrahe fient, si in fidem Abrahe formentur, et genimina uiperarum fructum penitentie facient, si uenena malignitatis expuerint. Hec erit uis diuine gratie, potentior utique natura, habens in nobis subiacentem sibi liberam arbitrii potestatem, quod dicitur; que cum sit et ipsa naturalis atque mutabilis,  quoquo uertitur, natura conuertitur.  Inesse autem nobis naturaliter, iam et Marcioni ostendimus  et Hermogeni. Quid nunc, si et  nature conditio sic erit definienda, ut duplex determinetur, natorum et innatorum, factorum et infectorum? Atque ita quod natum factumque constiterit, eius natura capiet demutationem: et renasci enim poterit, et refici. Innatum autem et infectum immobile stabit. Quod cum soli Deo competat, ut soli innato et infecto, et idcirco immortali et inconuertibili, absolutum est, ceterorum omnium natorum atque factorum conuertibilem et demutabilem esse naturam; ut etsi trinitas anime adscribenda esset, ex mutatione accidentie, non ex institutione nature deputaretur.



CAPUT XXII.

Cetera anime naturalia iam a nobis audiit Hermogenes, cum ipsorum defensione et probatione per que Dei potius quam materie cognoscitur. Hic solummodo  nominabuntur, ne preterita uideantur. De dimus enim illi et libertatem arbitrii, ut supra scripsimus, et dominationem rerum.  et diuinationem interdum, seposita que per Dei gratiam obuenit  ex  prophetia. Itaque iam ab isto dispositionis retractatu recedam,  ut ordinem eius expungam. Definimus animam Dei flatu natam,  immortalem,  corporalem,  effigiatam, substantia simplicem, de suo patientem  , uarie procedentem, liberam arbitrii,  accidentiis  obnoxiam, per ingenia mutabilem, rationalem, dominatricem, diuinatricem, ex una redundantem. Sequitur nunc, ut quomodo ex una redundet consideremus, id est, unde, et quando, et qua ratione sumatur.



CAPUT XXIII.

Quidam de celis deuenisse se credunt, tanta persuasione, quanta et illuc indubitate regressuros repromittunt; ut Saturninus Menandri simoniani discipulus induxit, hominem affirmans ab angelis factum,  primoque opus futile, et inualidum, et instabile, in terra uermis instar palpitasse, quod consistendi uires deessent; dehinc ex misericordia summe potestatis, ad cuius effigiem, nec tamen plene perspectam, temere structus fuisset, scintillulam uite consecutum que illud exsuscitarit et erexerit, et constantius animarit, et post decessum uite ad matricem relatura sit. Sed et Carpocrates tantumdem sibi de superioribus uindicat, ut discipuli eius animas suas iam et Christo, nedum Apostolis, et perequent, et cum uolunt preferant; quas perinde de sublimi uirtute conceperint, despectrice mundi potentium principatuum. Apelles sollicitatas refert animas terrenis escis de supercelestibus sedibus ab igneo angelo Deo Isrel  et nostro, qui exinde illis peccatricem circumfinxerit carnem. Examen ualentini semen Sophie infulcit  anime,  per quod historias, atque  milesias Aeonum suorum ex imaginibus uisibilium recognoscunt. Doleo bona fide,  Platonem omnium hereticorum condimentarium factum. Illius est enim et  in Phedone, quod anime hinc euntes sint illuc, et inde huc; item in Timeo, quod genimina  Dei, delegata sibi mortalium genitura, accepto initio anime immortali, mortale ei circumgelauerint corpus: tum quod mundus hic imago sit alterius alicuius. Que omnia ut fidei commendet  ,  et animam retro in superioribus cum Deo egisse in commercio idearum, et inde huc transuenire, et hic que retro norit de exemplaribus recensere, nouum elaborauit argumentum, , id est,  discentias reminiscentias esse: uenientes enim inde huc animas obliuisci eorum in quibus prius fuerint, dehinc ex his uisibilibus edoctas recordari. Cum igitur huiusmodi argumento illa insinuentur a Platone, que heretici mutuantur, satis hereticos repercutiam, si  argumentum Platonis elidam.



CAPUT XXIu.

Primo quidem obliuionis capacem animam non cedam, quia tantam illi concessit diuinitatem, ut Deo adequetur: innatam eam facit, quod et solum armare potuissem ad testimonium plene diuinitatis: adiicit immortalem, incorruptibilem, incorporalem, quia hoc et Deum credidit, inuisibilem, ineffigiabilem, uniformem, principalem, rationalem, intellectualem. Quid amplius proscriberet animam, si eam Deum nuncuparet? Nos autem qui nichil Deo appendimus, hoc ipso animam longe infra Deum expendimus, quod natam eam agnoscimus, ac per hoc dilutioris diuinitatis, et exilioris felicitatis; ut flatum, non ut spiritum; et si immortalem, ut hoc sit diuinitatis,  tamen passibilem, ut hoc sit natiuitatis: ideoque et a primordio exorbitationis capacem, et inde etiam obliuionis affinem. Satis de isto cum  Hermogene  . Ceterum, que, ut  haberi merito possit ex perequatione omnium proprietatum deus, nulli passioni subiacebit; ita nec obliuioni, cum tanta sit iniuria obliuio, quanta est gloria eius, cuius iniuria est, memoria  scilicet: quam et ipse Plato sensuum et intellectuum salutem, et  Cicero thesaurum omnium studiorum predicauit. Nec hoc iam in dubium deducetur, an tam diuina anima memoriam potuerit amittere; sed an quam amiserit, recuperare denuo possit. Que enim non debuit obliuisci, si oblita sit, nescio an ualeat recordari. Ita utrumque mee anime, non platonice congruet. Secundo gradu opponam: natura compotem animam facis idearum illarum, annon? Imo natura, inquis. Nemo ergo concedet naturalem scientiam naturalium excidere artium.  Excidet studiorum, excidet doctrinarum, disciplinarum, excidet fortasse et ingeniorum, et affectuum: que nature uidentur, non tamen sunt, quia, ut premisimus et pro locis, et pro institutionibus, et pro corpulentiis, ac ualetudinibus, et pro potestatibus dominatricibus, pro libertatibus arbitrii, ex accidentibus constant. Naturalium uero scientia ne in bestiis quidem deficit. Plane obliuiscetur feritatis leo, mansuetudinis eruditione preuentus, et  cum toto suggestu iubarum  , delicium fiet Berenices alicuius regine, lingua genas eius emaculans; mores bestiam relinquent: scientia naturalium permanebit. Non obliuiscetur idem naturalium pabulorum, naturalium remediorum, naturalium terrorum; etsi de piscibus, etsi de placentis regina ei obtulerit, carnem  desiderabit; etsi  languenti theriacam composuerit, simiam leo requiret: et si nullum illi uenabulum obfirmabit,  gallum tamen formidabit. Perinde et homini  omnium forsitan obliuiosissimo inobliterata perseuerabit sola scientia naturalium, ut sola scilicet naturalis; memor semper manducandi in esurie, et bibendi in siti, et oculis uidendum, et auribus audiendum, et naribus odorandum, et ore gustandum, et manu contrectandum. Hi sunt certe sensus, quos philosophia depretiat intellectualium prelatione. Igitur si naturalis scientia sensualium permanet, quomodo intellectualium, que potior habetur, intercidit? Unde nunc ipsa uis obliuionis antecedentis recordationem?  Ex multitudine, ait, temporis. Satis improspecte. Quantitas enim temporis non pertinebit ad eam rem que innata dicatur, ac per hoc potissimum eterna credatur. Quod enim eternum est, eo quia et innatum est, neque initium, neque finem temporis  admittendo, nullum modum temporis patitur; cui temporis modus nullus est, nec ulla demutatione tempori  subest, nec ea de multitudine tempori uis est  . Si tempus in caussa est obliuionis, cur, ex quo anima corpori inducitur, memoria delabitur, quasi exinde tempus anima sustineat, que sine dubio prior corpore, non fuit utique sine tempore? Ingressa uero corpus, statimne obliuiscitur, an aliquanto post? Si statim, et que erit temporis nondum supputandi multitudo? infantia scilicet. Si aliquando post, ergo illo in spatio ante tempora obliuionis memor adhuc aget anima, et quale est, ut postea obliuiscatur, et rursus postea recordetur? Quoquo autem tempore illam obliuio irruerit, quantus hic etiam habebitur modus temporis? tota opinor uite decursio satis non  erit ad euertendam  memoriam tanti ante corpus eui. Sed rursus Plato caussam demutat in corpus. Quasi et hoc fide dignum, ut nata substantia innate uim exstinguat. Magne autem et multe differentie corporum, pro gentilitate, pro magnitudine, pro habitudine, pro etate, pro ualetudine. Num ergo et obliuionum  differentie estimabuntur? Sed uniformis obliuio est; ergo non erit corporalitas multiformis in caussa exitus uniformis. Multa item documenta, teste ipso Platone, diuinationem anime probauerunt, que proposuimus iam Hermogeni. Sed nec  quisquam hominum, non et ipse aliquando presagam animam suam sentit, aut ominis, aut periculi, aut gaudii augurem. Si diuinationi non obstrepit corpus, nec memorie, opinor, officiet. In eodem certe corpore, et obliuiscuntur anime, et recordantur. Si qua corporis ratio incutit obliuionem, quomodo contrariam eius admittet recordationem? quia et ipsa post obliuionem recordatio, memoria recidiua est. Quod prime memorie aduersatur, cur non et secunde refragatur  ? Postremo, qui magis reminiscerentur quam pueruli, ut recentiores anime, ut nondum immerse domesticis ac publicis curis, ut ipsis solis dedite studiis, quorum discentie reminiscentie fiunt? Imo cur non ex equo omnes recordamur, cum ex equo omnes obliuiscamur, sed tantummodo Philosophi?  Ne hi  quidem omnes. Plato scilicet solus in tanta gentium sylua, in tanto sapientium prato, idearum et oblitus et recordatus est  . Igitur si nullo modo consistit argumentatio ista precipua, totum illud pariter euersum est, cui accommodata est, ut anime et innate, et in celestibus conuersate, et conscie diuinorum illic, et inde delate, et hic recordate crederentur, ad occasiones plane hereticis subministrandas.



CAPUT XXu.

Iam nunc regrediar ad caussam huius excessus, ut reddam quomodo anime ex una redundent, quando, et ubi, et qua ratione sumantur: de qua specie nichil refert, a philosopho, an ab heretico, an a uulgo questio occurrat. Nulla interest professoribus ueritatis  de aduersariis eius, maxime tam audacibus quam sunt primo isti qui presumunt  non in utero concipi animam, nec cum carnis figulatione compingi atque produci; sed  effuso iam partu, nondum uiuo infanti  extrinsecus imprimi: ceterum, semen ex concubitu muliebribus locis sequestratum, motuque naturali uegetatum compinguescere in solam substantiam carnis; eam editam, et de uteri fornace fumantem, et calore solutam, ut ferrum ignitum, et ibidem frigide immersum, ita eris rigore percussam, et uim animalem rapere, et  uocalem sonum reddere.  Hoc Stoici cum Aenesidemo, et ipse interdum Plato, cum dicit, perinde animam extraneam alias, et extorrem uteri, prima adspiratione nascentis infantis adduci, sicut ex spiratione nouissima educi  . uidebimus an sententiam finxerit  . Ne ex medicis quidem defuit  Hicesius, et nature et artis sue preuaricator. Puduit, opinor, illos hoc statuere, quod femine agnoscerent. At quanto  ruboratior  exitus, a feminis reuinci, quam probari? In ista namque specie nemo tam idoneus magister, arbiter, testis, quam sexus ipsius. Respondete, matres, uosque pregnantes, uosque puerpere; steriles et masculi taceant; uestre nature ueritas queritur, uestre passionis fides conuenitur; an aliquam in fetu sentiatis uiuacitatem, alienam de uestro? de quo palpitent ilia,  micent latera,  tota uentris ambitio pulsetur, ubique ponderis regio mutetur? an hi motus gaudia uestra sint, et certa securitas, quod ita infantem et uiuere confidatis, et ludere? an si desierit inquies eius, illi prius pertimescatis? an et  audiat iam in uobis, cum ad nouum sonum excutitur? An et ciborum uarietates  illi desideretis, illi etiam fastidiatis? an et ualetudinibus in uicem communicetis? Ille quidem usque eo, de  contusionibus uestris, quibus et ipse intus per eadem membra signatur, rapiens sibi iniurias matris. Si liuor ac rubor sanguinis passio est, sine anima non erit sanguis: si ualetudo anime  accessio est, sine anima non erit ualetudo: si alimonia, inedia, crementa, decrementa, pauor, motus, tractatio est anime, his qui fungitur, uiuet. Denique  desinit uiuere, qui desinit fungi. Denique et mortui eduntur; quomodo, nisi et uiui? Qui autem et mortui, nisi qui prius uiui? Atquin et in ipso adhuc utero infans trucidatur, necessaria crudelitate, cum in exitu obliquatus denegat partum; matricida, ni moriturus.  Itaque et inter arma medicorum et organon  est quo prius patescere secreta coguntur, tortili temperamento, cum anulocultro  quo intus membra ceduntur, anxio arbitrio; cum hebete unco, quo totum facinus  extrahitur uiolento puerperio. Est etiam a neum spiculum, quo iugulatio ipsa dirigitur, ceco latrocinio:  appellant, de infanticidii officio, utique uiuentis infantis peremptorium. Hoc et Hippocrates habuit, et Asclepiades, et Erasistratus, et maiorum quoque prosector Herophilus, et mitior ipse Soranus, certi animal esse conceptum, atque ita miserti infelicissime huiusmodi infantie, ut prius occidatur, ne uiua lanietur. De qua sceleris necessitate nec dubitabat credo Hicesius, iam natis animam superducens ex eris  frigidi pulsu, quia et ipsum uocabulum anime penes Grecos de refrigeratione respondeat  . Num ergo Barbare Romaneque gentes aliter animantur, quia animam aliud quid, quam cognominauerunt? Quante uero nationes sub feruentissimo axe censentur, colorem quoque excocte? unde illis anima, quibus eris rigor nullus? Taceo cubiculares estus, et omnem illic caloris paraturam enitentibus necessariam, quas adflari uel maxime periculum est. In ipsis pene balneis fetus elabitur, et statim uagitus auditur. Ceterum, si eris rigor thesaurus est anime, extra Germanias, et  Alpes, et Argeos nemo debuit nasci. Atquin et populi frequentiores apud orientalem et meridialem temperaturam, et ingenia expeditiora, omnibus Sarmatis etiam mente  torpentibus. Et animi enim de rigoribus scitiores prouenirent, si anime de frigusculis euenirent: cum substantia enim et uis. His ita prestructis, possumus illos quoque recogitare, qui exsecto matris utero uiui erem hauserunt,  Liberi aliqui et  Scipiones. Quod si qui,  ut Plato, perinde non putat duas animas in unum conuenire, sicut nec corpora, ego illi non modo duas animas in unum congestas ostendissem, sicut et corpora in fetibus, uerum et alia multa cum anima conserta, demonis scilicet, nec unius, ut in Socrate ipso; uerum et septenarii spiritus, ut in Magdalena; et legionarii numeri, ut in Geraseno, quo facilius anima cum anima conseretur  ex societate substantie, quam spiritus nequam ex diuersitate nature. At idem in sexto Legum, monens cauere ne uitiatio seminis ex aliqua uilitate concubitus labem corpori et anime supparet, nescio de pristinis  magis, an de ista sententia sibi exciderit. Ostendit enim animam de semine induci, quod curari monet, non de prima  aspiratione nascentis. Unde, oro te, similitudine anime quoque parentibus de ingeniis respondemus, secundum Cleanthis testimonium, si non ex anime semine educimur? Cur autem et ueteres astrologi genituram hominis ab initio conceptus digerebant, si non exinde et anima est, ad quam eque pertinet si quid est flatus  ?



CAPUT XXuI.

Sed omnis inequalitas sententie humane usque ad Dei terminos  : in nostras iam lineas gradum colligam, ut quod Philosophis Medicisque respondi, Christiano probem.  De tuo, frater, fundamento fidem edifica  :  Aspice uiuentes uteros sanctissimarum feminarum, nec modo spirantes iam illic infantes, uerum etiam prophetantes.  Ecce  uiscera Rebecce inquietantur, et longe adhuc partus, et eris nullus impulsus. Ecce duplex fetus in locis matris tumultuantur, et nusquam adhuc populi duo. Portentosa forsitan petulantia infantie, ante certantis quam uiuentis, ante animose quam animate, si tantummodo matrem subsultando turbasset.  At cum partus aperitur, et numerus inspicitur, et auguratus recognoscitur, puto, iam non anime solummodo probantur infantium, sed et pugne. Detinebatur qui preuenerat nasci a preuento, nec dum plenius edito, tantum manu nato. Et si ipse animam  de prima aspiratione  potabat platonico more, aut  de eris rigore carpebat stoica forma, quid ille qui exspectabatur, qui adhuc intus detinebatur et foris iam detinebat? Nondum opinor spirans plantam fratris inuaserat, etiam nunc calens matre, se priorem prodisse cupiebat. O infantem et emulum, et ualidum, et olim contentiosum! Credo quia uiuum.  Aspice  etiam singulares conceptus, et quidem monstrosiores, sterilis et uirginis, que uel hoc ipso imperfectos edere potuissent pro  euersione nature, ut altera semini  stupida, altera intacta. Decebat, si forte, sine anima nasci, qui fuerant non rite concepti; sed et illi uiuunt, in suo quisque utero. Exultat Elizabeth, Ioannes intus impulerat: glorificat Dominum Maria, Christus intus instinxerat. Agnoscunt matres suos inuicem fetus, agnite mutuo ab ipsis utique uiuentibus, qui non tantum anime erant, uerum et spiritus.  Sic et ad Hieremiam legis Dei uocem : Prius quam te in utero fingerem, noui te. Si  fingit Deus in utero, et afflat ex primordii forma : Et finxit Deus hominem, et flauit in eum flatum uite; nec nosset autem hominem Deus in utero, nisi totum: Et priusquam exires de uulua, sanctificaui te: et mortuum adhuc corpus? Utique nequaquam; Deus  enim  uiuorum, non mortuorum.



CAPUT XXuII.

Quomodo igitur animal conceptum? simulne conflata utriusque substantia corporis animeque, an altera earum precedente? imo  simul ambas et concipi, et confici, et perfici dicimus, sicut et  promi,  nec ullum interuenire momentum in conceptu, quo locus ordinetur. Recogita enim de nouissimis prima,  si mors non aliud determinatur, quam disiunctio corporis animeque; contrarium morti uita non aliud definietur, quam coniunctio corporis animeque. Si disiunctio simul utrique substantie accidit per mortem, hoc debet coniunctionis forma mandasse pariter obuenientis per uitam utrique substantie. Porro  uitam a conceptu agnoscimus, quia animam a conceptu uindicamus. Exinde enim uita, quo anima: pariter ergo in uitam compinguntur, que pariter in mortem separantur. Tunc  si alteri primatum damus, alteri secundatum, seminis quoque discernenda sunt tempora, pro statu ordinis; et quando collocabitur corporis semen,  quando anime; imo si tempora seminum diuidentur, et materie diuerse habebuntur, ex distantia temporum. Nam etsi duas species confitebimur seminis, corporalem et animalem, indiscretas tamen uindicamus, et hoc modo contemporales, eiusdemque momenti. Ne itaque pudeat necessarie interpretationis: natura ueneranda est, non crubescenda.  Concubitum libido, non conditio fedauit. Excessus, non status est impudicus. Siquidem benedictus status apud Deum : Crescite, et in multitudinem proficite. Excessus uero maledictus, adulteria, et stupra, et lupanaria. In hoc itaque solemni sexuum officio, quod marem ac feminam miscet, in concubitu dico communi, scimus et animam et carnem simul fungi: animam concupiscentia, carnem opera; animam instinctu, carnem actu. Unico igitur impetu  utriusque, toto homine concusso,  despumatur  semen  totius hominis, habens ex corporali substantia humorem, ex animali calorem. Et si frigidum nomen est anima Grecorum  , quare corpus, exempta ea, friget? Denique, ut adhuc uerecundia magis pericliter quam probatione,  in illo ipso uoluptatis ultimo estu quo genitale uirus expellitur, nonne aliquid de anima quoque sentimus exire, atque adeo marcescimus et deuigescimus cum lucis detrimento? Hoc erit semen animale protinus  ex anime destillatione, sicut et uirus illud corporale semen ex carnis defecatione. Fidelissima primordii exempla. De limo caro in Adam: quid aliud limus, quam liquor opimus? Inde erit genitale uirus. Ex adflatu Dei anima: quid aliud adflatus Dei, quam uapor spiritus? Inde erit, quod per uirus illud efflamus. Cum igitur  in primordio duo diuersa atque diuisa, limus et flatus, unum hominem cegissent, confuse substantie ambe iam in uno semina quoque sua miscuerunt, atque exinde generi propagando formam tradiderunt; ut nunc duo, licet diuersa, etiam unita pariter effluant, pariterque insinuata sulco et aruo suo, pariter hominem ex utraque substantia effruticent, in quo rursus semen suum insit secundum genus, sicut omni conditioni genitali prestitutum est. Igitur ex uno homine tota hec animarum redundatia agitur  , obseruante scilicet natura Dei edictum: Crescite, et in multitudinem proficite. Nam et in ipsa prefatione operis unius : Faciamus hominem, uniuersa posteritas pluraliter predicata est: Et presint piscibus maris. Nihil mirum, repromissio segetis in  semine.



CAPUT XXuIII.


Quis  ille nunc uetus sermo apud memoriam Platonis de animarum reciproco discursu, quod hinc abeuntes eant illuc, et rursus huc ueniant et uiuant, et dehinc e uita abeant, rursus ex mortuis effici uiuos? Pythagoricus, ut uolunt, quin et  diuinus, ut  Albinus existimat, aut Mercurii forsitan Aegyptii. Sed nullus sermo diuinus, nisi Dei unius, quo Prophete, quo Apostoli, quo ipse Christus intonuit. Multo  antiquior Moyses etiam Saturno, nongentis circiter annis, nedum pronepotibus eius; certe diuinior multo, qui decursus generis humani ab exordio mundi quoque  per singulas natiuitates nominatim temporatimque digessit, satis probans diuinitatem operis ex diuinatione uocis.  Si uero Samius  Sophista Platoni auctor est animarum de recidiuatu reuolubili semper ex alterna mortuorum atque uiuentium suffectione, certe ille Pythagoras, etsi bonus cetera, tamen ut hanc sententiam exstrueret, non turpi modo, uerum etiam temerario mendacio incubuit. Cognosce qui nescis, et crede nobiscum. Mortem simulat, subterraneo latitat, septenni se illic patientia damnat, interea que de posteris defunctis ad fidem rerum esset relaturus, ab unica conscia et ministra matre cognoscit: ut satis sibi uisus est corpulentiam interpolasse ad omnem mortui ueteris horrorem, de adytis fallacie emergit, ut ab inferis redditus. Quis non crederet reuixisse, quem crediderat obisse? audiens presertim ab eo que de posteris mortuis nisi apud inferos non uideretur cognoscere potuisse, sic  ex mortuis uiuos effici senior sermo est. Quid enim, si et iunior? Neque ueritas desiderat uetustatem, neque mendacium deuitat nouellitatem. Teneo plane  falsum, antiquitate generosum; quidni falsum, cuius testimonium quoque ex falso est? Quomodo credam non mentiri Pythagoram, qui mentitur ut credam? Quomodo mihi persuadebit Aethalidem  , et Euphorbum, et Pyrrhum piscatorem, et Hermotimum  se retro ante Pythagoram fuisse, ut persuadeat uiuos ex mortuis effici, qui iterum se Pythagoram peierauit? Quanto enim credibilius ipse ex semetipso semel  redisset in uitam, quam totiens alius atque alius, tanto et in durioribus fefellit, qui molliora mentitus est.  Sed clypeum Euphorbi olim Delphis consecratum recognouit, et suum dixit, et de signis uulgo ignotis probauit. Respice ad hypogeum eius,  et, si capit, crede. Nam qui talem commentus est stropham, cum iniuria bone ualetudinis, cum fraude uite  septinnio excruciate infra terram inedia, ignauia, umbra; cui tanti fuit fastidium celi; quam non accesserit temeritatem? Quam non tentauerit curiositatem, ut ad notam clypei illius perueniret? Quid autem, si in historiis aliquibus occultioribus reperit? quid, si defecte iam traditionis superstites aliquas fame aurulas hausit? quid, si ab edituo redempta clam inspectione cognouit? Scimus etiam magie licere explorandis occultis  per catabolicos,  et paredros, et pythonicos spiritus. Non enim et Pherecydes, Pythagore magister, his forsan artibus diuinabat, ne dicam somniabat? Quid si idem demon in illo fuit, qui et in Euphorbo res sanguinis gessit? Denique, qui se Euphorbum ex argumento clypei probarat, cur neminem Troianorum commilitonum eque recognouit?  Nam et illi iam reuixissent, si uiui ex mortuis fierent.



CAPUT XXIX.

Mortuos  quidem ex uiuis effici constat, non ideo  tamen et ex mortuis uiuos. Ab initio enim, uiui priores; unde ab initio eque mortui posteriores, non aliunde quam ex uiuis. Illi habuerunt unde potius orirentur, dum ne ex mortuis; isti non habuerunt unde magis deducerentur, nisi ex uiuis. Igitur si ab initio uiui non ex mortuis, cur postea ex mortuis? Defecerat ille quicumque est origini fons? An forme penituit? et quomodo in mortuis salua est? Non quia ab initio mortui ex uiuis, idcirco semper ex uiuis? Aut enim in utraque parte formam initii perseuerasset, aut in utraque mutasset. Si uiuos ex mortuis postea fieri oportuerat, proinde oporteret etiam non ex uiuis effici mortuos. Si non perequare deberet fides institutionis, non usquequaque contraria ex contrariis reformari alternant. Et nos enim opponemus contrarietates  nati et innati, uisualitatis et cecicatis, iuuente et senecte, sapientie et insipientie; nec tamen ideo innatum de nato prouenire, quia contrarium ex contrario fiat; nec uisualitatem iterum ex cecitate, quia de uisualitate cecitas accidat; nec iuuentam rursus de senecta reuiuiscere, quia ex iuuenta senecta marcescat; nec insipientiam ex sapientia denuo obtundi, quia ex insipientia sapientia acuatur. Hec et Albinus Platoni suo ueritus, subtiliter querit contrarietatum genera distinguere: quasi non et hec tam absolute in contrarietatibus posita sint, quam et illa que ad sententiam magistri sui interpretatur, uitam dico et mortem; nec tamen ex morte uita reddatur, quia ex uita mors deferatur.



CAPUT XXX.

 Quid autem ad cetera respondebimus? Primo enim, si ex mortuis uiui, sicut mortui ex uiuis, unus omnino et idem numerus semper hesisset omnium, ille scilicet numerus qui primus uitam introisset, priores enim mortuis uiui, dehinc mortui ex uiuis, et rursus ex mortuis uiui. Et dum hoc semper ex iisdem, ita totidem semper qui ex iisdem; neque plures aut pauciores exissent, quam redirent  . Inuenimus autem apud commentarios etiam humanarum antiquitatum, paulatim humanum genus exuberasse,  dum  aborigines, uel uagi, uel extorres, uel gloriosi quique occupant terras, ut Scythe Parthicas  , ut Amycle  Peloponesum, ut Athenienses Asiam, ut Phryges Italiam, ut Phenices Africam,  dum solennes etiam migrationes, quas  appellant, consilio exonerande popularitatis, in alios fines examina gentis eructant. Nam et aborigines  nunc in suis sedibus permanent, et alibi amplius gentilitatem fenerauerunt. Certe quidem ipse orbis in promptu est, cultior de die, et instructior pristino. Omnia iam peruia, omnia nota, omnia negotiosa; solitudines famosas retro fundi amenissimi obliterauerunt; syluas arua domuerunt; feras pecora fugauerunt; arene seruntur, saxa panguntur, paludes eliquantur; tante urbes iam  , quante non case  quondam. Iam nec insule horrent, nec scopuli terrent; ubique domus, ubique populus, ubique respublica, ubique uita. Summum testimonium frequentie humane, onerosi sumus mundo, uix nobis elementa sufficiunt, et necessitates arctiores, et querele apud omnes, dum iam nos natura non sustinet. Reuera lues, et fames, et bella, et uoragines ciuitatum, pro remedio deputanda, tanquam tonsura inolescentis generis humani; et tamen cum eiusmodi secures maximam mortalium uim semel cedant, nunquam restitutionem eius  uiuos ex mortuis reducentem,  post mille annos, semel orbis expauit. Et hoc enim sensibile fecisset equa uis amissionis et restitutionis, si uiui ex mortuis fierent. Cur autem mille annis post, et non statim, ex mortuis uiui? cum si non  statim supparetur quod erogatur  , in totum absumi periclitetur, preueniente restitutionem defectione, quia nec pariasset commeatus hic uite milliario tempori, longe scilicet breuior, et idcirco facilior ante extingui quam redaccendi. Igitur que hoc modo intercidisset, si uiui ex mortuis fierent, quando non intercidit, non erit credendum uiuos ex mortuis fieri.



CAPUT XXXI.

Iam uero si ex mortuis uiui, utique singuli ex singulis. Singulorum ergo corporum animas, ut singulas  in singula corpora reuerti oportuerat. Porro si et bine et trine et quine usque uno utero resumuntur, non erunt ex mortuis uiui, quia non singuli ex singulis. Et hoc autem modo  primordii forma singulatur, cum et nunc plures anime de una proferuntur. Item, cum uaria etate decedant anime, cur una reuertuntur? omnes enim ab infantia imbuuntur.  Quale est autem ut senex defunctus, infans reuertatur? si decrescit foris anima retrograda etate, quanto magis erat ut progressior reuerteretur mille post annis? Certe uel cetanea sue mortis, ut euum quod reliquisset, iterum recepisset. Sed etsi eedem semper reuoluerentur, licet non corporum quoque formas easdem, tamen uel ingeniorum et studiorum et adfectionum pristinas proprietates secum  referre deberent; quoniam temere eedem haberentur, carentes iis per que eedem probarentur. Unde scias, inquis, an ita quidem fiat occulte, sed conditio milliarii eui interimat facultatem recensendi, quia ignote tibi  reuertuntur? Atquin scio non ita fieri, cum Pythagoram, Euphorbum mihi opponis. Ecce enim Euphorbum militarem et bellicam animam satis constat uel de ipsa gloria clypeorum consecratorum; Pythagoram uero tam residem et imbellem, ut prelia tunc Grecie uitans, Italie maluerit quietem, geometrice et astrologie et musice deuotus, alienus studio et adfectu Euphorbi.  Sed et Pyrrhus ille fallendis piscibus agebat;  Pythagoras contra nec edendis,  ut animalibus abstinens. Aethalides  autem et  Hermotimus  fabam quoque in pabulis communibus inruerat; Pythagoras uero  ne per fabalia quidem transeundum discipulis suis tradidit. Quomodo ergo eedem anime recuperantur, que nec ingeniis, nec institutis iam, nec uictibus eedem probabuntur? Iam nunc, de tanto Grecie censu quatuor sole anime recensentur. Sed et quid utique de solo Grecie censu, ut non ex omni gente, ex omni etate ac dignitate, ex omni denique sexu, et quotidie existant, cur solus Pythagoras alium atque alium se recognoscat, non et ego? aut si priuilegium philosophorum est, et utique grecorum, quasi non et scythe et indi philosophentur, cur neminem se  retro meminit Epicurus, neminem Chrysippus, neminem Zeno, ne ipse quidem Plato, quem forsitan  Nestorem credidissemus, ob mella facundie?



CAPUT XXXII.

Sed enim  Empedocles, quia se deum delirarat, idcirco, opinor, dedignatus aliquem se heroum recordari:  Thamnus et piscis fui, inquit, cur non magis et pepo, tam insulsus,  et chameleon, tam inflatus? Plane ut piscis, ne aliqua sepultura conditiore putesceret  , assum se maluit, in Aethnam precipitando. Atque exinde in illo finita sit metensomatosis, ut estiua cena post assum. Perinde igitur et hic dimicemus necesse est aduersus portentosiorem presumptionem, bestias ex hominibus, et homines ex bestiis reuoluentem. uiderint thamni.  Licebit et raptim  ,  ne plus ridere quam docere cogamur. Dicimus animam  humanam nullo modo in bestias posse transferri, etiamsi secundum philosophos ex clementitiis substantiis censeretur. Siue enim ignis anima, siue aqua, siue sanguis, siue spiritus, siue er, siue lumen, recogitare debemus contraria queque singulis speciebus animalia: igni quidem ea que rigent, colubros, stelliones, salamandras; et iam quecumque de emulo producentur elemento, de aqua scilicet, perinde contraria, utique  illa, que arida et exsuccida: denique siccitatibus gaudent locuste, papiunculi, chameleontes. Item contraria sanguini, que carent purpura eius, cochleas, uermiculos et maiorem piscium censum. Spiritui uero contraria, que spirare non uidentur, carentia pulmonibus et arteriis, culices, formicas, tineas, et hoc genus minutalia. Item eri  contraria, que semper subterraneum et subaquaneum uiuentia, carent haustu eius. Res magis, quam nomina noueris  . Item contraria lumini, que ceca in totum, uel solis tenebris habent oculos, talpas,  uesperugines, noctuas. Hec, ut ex apparentibus et manifestis substantiis doceam. Ceterum, si et atomos Epicuri tenerem, et numeros Pythagore uiderem, et ideas Platonis offenderem, et entelechias Aristotelis occuparem, inuenirem fors his quoque speciebus animalia, que nomine contrarietatis opponerem. Contendo enim, ex quacumque substantia supradicta constitisset humana anima, non potuisse eam in tam contraria unicuique substantie animalia reformari, et censum eis de sua translatione conferre, a quibus excludi ac respui magis haberet, quam admitti  et capi; nomine huius prime contrarietatis, que substantiui status diuersitatem committit, tunc et relique per consequentem ordinem cuiusque nature. Nam et sedes alias humana anima sortita est, et uictus, et instructus, et sensus, et affectus, et concubitus, et fetus; item ingenia; tum opera, gaudia, tedia, uitia, cupidines, uoluptates, ualetudines, medicinas; suos postremo, et uite modos, et exitus mortis.  Quomodo igitur illa anima que terris inherebat, nullius sublimitatis, nullius profunditatis intrepida, ascensu etiam scalarum fatigabilis, submersu etiam piscinarum strangulabilis, eri postea  insultabit in aquila, aut mari postea desultabit in anguilla? Quomodo item pabulis liberalibus et delicatis atque  curatis educata, non dico paleas, sed spinas, et agrestes amaritudines frondium, et bestias sterquiliniorum, uermium  etiam uenena ruminabit, si in capram transierit, uel in coturnicem: imo et cadauerinam, imo et humanam, sui utique memor in urso et leone? Sic et cetera ad incongruentiam rediges  , ne singulis perorandis immoremur. Ipsius anime humane quisquis modus, quecumque mensura, quid faciet in amplioribus longe uel minutioribus animalibus? Necesse est enim et corpus omne anima compleri, et animam omnem corpore obduci.  Quomodo ergo anima hominis complebit elephantum? quomodo item obducetur in  culice? Si tantum extendetur aut contrahetur  , profecto periclitabitur. Et ideo adiicio, si nulla ratione capax est huiusmodi translationis in animalia, nec modulis corporum, nec ceteris nature sue legibus adequantia, numquid ergo demutabitur secundum quatitales generum, et uitam eorum contrariam humane uite, facta et ipsa contraria humane per demutationem? Enimuero si demutationem capit amittens quod fuit, non erit que fuit; et si que fuit, non erit, soluta est metensomatosis, non adscribenda scilicet ei anime, que si demutabitur, non erit. Illius enim metensomatosis dicetur, quecumque eam in suo statu permanendo pateretur. Igitur si nec mutari potest, ne non sit ipsa, nec permanere in statu, quia contraria non capit, quero adhuc caussam aliquam  fide dignam huiusmodi translationis. Nam etsi quidam homines bestiis adequantur, pro qualitatibus morum, et ingeniorum, et adfectuum, quia et Deus: Assimilatus est, inquit, homo irrationabilibus iumentis  ; non ideo milui ex rapacibus fient, et canes ex spurcis, et panthere ex acerbis, aut oues ex probis, et hirundines ex garrulis, et columbe ex pudicis;  quasi eadem substantia anime ubique naturam suam in animalium proprietatibus repetat. Aliud est autem substantia, aliud natura substantie. Siquidem substantia propria est rei cuiusque, natura uero potest esse communis. Suscipe exemplum. Substantia est  lapis, ferrum; duritia lapidis et ferri, natura substantie est. Duritia communicat, substantia discordat. Mollitia lane, mollitia plume, pariant naturalia earum; substantiua non pariant. Sic et si seua bestia uel proba uocetur homo, sed non eadem anima. Nam et tunc nature similitudo notatur, cum substantie dissimilitudo conspicitur. Ipsum enim, quod hominem similem bestie iudicas, confiteris animam non eamdem  ; similem dicendo, non ipsam. Sic et diuina pronuntiatio sapit, pecudibus adequans hominem natura, non substantia. Ceterum, nec Deus hominem hoc modo notasset, si pecudem de substantia nosset.



CAPUT XXXIII.

Etiam  cum iudicii nomine uindicatur hoc dogma,  quod anime humane pro uita et meritis genera animalium sortiantur, iugulande queque in occisoriis, et subigende queque in famulatoriis, et fatigande in operariis, et fedande in immundis, perinde honorande, et diligende, et curande, et adpetende in speciosissimis, et probissimis, et utilissimis, et delicatissimis. Et hic dicam: Si mutantur, non ipse dispungentur que merebuntur; euacuabitur ratio iudicii, si meritorum decrit sensus; deerit autem sensus meritorum, si status uerterit animarum; uertit autem status animarum, si non eedem perseuerauerint: eque si  perseuerauerint in iudicium, quod et Mercurius Aegyptius nouit, dicens animam, digressam a corpore, non refundi in animam uniuersi, sed manere determinatam, uti rationem  Patri reddat eorum que  in corpore gesserit. uolo iudicii utique diuini iustitiam, grauitatem, maiestatem, dignitatem recensere; si non sublimiore fastigio presidet humana censura, plenior utriusque sententie honore, penarum et gratiarum, seuerior in ulciscendo, et liberalior in largiendo. Quid putas futuram animam homicide? Aliquod,  credo, pecus laniene et macello destinatum, ut perinde iuguletur, quia et ipsa iugulauerit; perinde decorietur, quia et ipsa despoliauerit; perinde in pabulum proponatur, quia et ipsa bestiis obiecerit eos  quos in syluis et auiis trucidauerit  . Si ita iudicabitur, nonne illa anima plus solatii quam supplicii relatura est? quod funus inter coccos  pretiosissimos inuenit, quod condimentis apicianis et lurconianis humatur, quod mensis ciceronianis infertur, quod lancibus splendidissimis syllanis effertur, quod exsequias conuiuium patitur  , quod a cequalibus deuoratur potius quam a miluis et lupis, ut in hominis corpore tumulata, et in suum genus regressa, resurrexisse uideatur, exsultans aduersus humana iudicia, si ea experta est. Namque  illa sicarium uariis et exquisitis, etiam  preter naturam eruditis feris dissipant  , et quidem uiuentem, imo nec facile morientem  , curata mora finis ad plenitudinem pene: sed et si anima prefugerit  ultimo gladio, ne corpus quoque euaserit ferrum, nichilominus  iugulo uentreque confossis  , costisque transfixis, compensatio proprii facinoris exigitur; inde in ignem datur, ut et sepultura puniatur  : aliter denique non licet. Nec tamen tanta est rogi cura  , ut reliquias alie bestie inueniant  . Certe nec ossibus parcitur  , nec cineribus indulgetur, nuditate plectendis. Tanta est apud homines homicidii uindicta, quanta ipsa que uindicatur natura. Quis non preferat seculi iustitiam, quam et Apostolus non frustra gladio armatam contestatur , que pro homine  seuiendo religiosa est? Si ceterorum quoque scelerum mercedem cogitemus, patibula, et uiuicomburia, et culeos, et uncos, et scopulos, cui non expediat apud Pythagoram et Empedoclem sententiam pati? Nam et qui laboribus atque seruitiis puniendi, in asinos utique et mulos recorporabuntur, quantum  sibi de pistrinis et aquilegis rotis gratulabuntur  , si metallorum, et ergastulorum, et operum publicorum, ipsorumque carcerum, licet otiosorum, recordentur. Perinde qui integre morati commendauerint iudici uitam, quero premia; sed potius inuenio supplicia. Nimirum magna merces bonis in animalia quecumque restitui? Pauum se meminit Homerus  , Ennio somniante; sed petis nec uigilantibus credam. Etsi pulcherrimus pauus, et quo uelit colore cultissimus; sed tacent pinne  , sed displicet uox; et pete nichil aliud quam cantare malunt. Damnatus est igitur Homerus in pauum, non honoratus. Plus de seculi remuneratione gaudebit, pater habitus liberalium disciplinarum, ut malit fame sue ornamenta, quam caude  . Age nunc, ut pete in pauos uel in  cycnos transeant, si uel cycnis decora uox est; quod animal indues uiro iusto Aeaco  , quam bestiam integre femine Didoni? quam uolucrem patientia, quam pecudem sanctimonia, quem piscem innocentia sortientur? Omnia famula sunt hominis, omnia subiecta, omnia mancipata. Si quid horum futurus est, deminoratur  . Illic ille, cui ob merita uite imagines, statue, et tituli, honores publici, priuilegia rependuntur? cui curia, cui populus suffragiis immolat? O iudicia diuina post mortem humanis mendaciora  , contemptibilia de penis, fastidibilia de gratiis, que nec pessimi metuant, nec optimi cupiant; ad que  magis scelesti, quam sancti quique properabunt: illi, ut iustitiam seculi citius euadant; isti, ut tardius eam capiant? Bene, philosophi, docetis, utiliter suadetis, leuiora post mortem supplicia uel  premia; cum si quod iudicium animas manet, grauius debeat credi in dispunctione uite, quam in administratione: quia nichil plenius, quam quod extremius; nichil autem plenius, quam quod diuinius. Deus itaque iudicabit plenius  , quia extremius, per sententiam eternam tam supplicii quam refrigerii, nec in bestias, sed in sua corpora reuertentibus animabus: et hoc semel, et in eum diem quem solus Pater nouit, ut pendula expectatione sollicitudo fidei probetur; semper diem obseruans, dum semper ignorat; quotidie timens, quod quotidie sperat.



CAPUT XXXIu.

Nulla quidem in  hodiernum dementie huiusmodi sententia erupit sub nomine heretico, que humanas animas refingat in bestias. Sed necessarie  hanc quoque speciem intulimus et exclusimus, ut superioribus coherentem, quo perinde in pauo retunderetur Homerus, sicut in Pythagora Euphorbus; atque ita hac etiam metempsychosi siue metensomatosi repercussa, illa rursus cederetur que aliquid hereticis subministrauit. Nam et Simon samarites in Actis Apostolorum redemptor Spiritus Sancti, posteaquam damnatus ab ipso cum pecunia sua in  interitum, frustra fleuit  conuersus ad ueritatis expugnationem, quasi pro solatio ultionis, fultus etiam artis sue uiribus, ad prestigias uirtutis alicuius Helenam quamdam tyriam de loco libidinis publice  eadem pecunia redemit, dignam sibi mercedem pro Spiritu Sancto  . Et se quidem finxit  summum patrem, illam uero iniectionem suam primam  , qua iniecerat angelos et archangelos condere: huius eam propositi  compotem exilisse de patre, et in inferiora desultasse; atque illic preuento patris proposito, angelicas potestates genuisse, ignaras patris, artificis mundi huius; ab his uero per inuidiam  retentam  , ne digressa ea alterius genimina uiderentur; et idcirco omni contumelie addictam, ut nusquam discedere depretiatam liberet, humane quoque forme succidisse, uelut uinculis carnis cercendam; ita multis euis per alios atque alios habitus femininos uolutatam, etiam illam Helenam fuisse, exitiosissimam Priamo, et Stesichori postea oculis  , quem et excecasset ob conuicium carminis, dehinc reluminasset ob satisfactionem laudis; proinde migrantem eam de corporibus in corpora, postrema dedecoratione  , sub titulo prostitisse Helenam uiliorem:  hanc igitur esse ouem perditam, ad quam descenderit  pater summus, Simon scilicet, et primum recuperata ea et reuecta, nescio humeris an feminibus  , exinde ad hominum respexerit salutem, quasi per uindictam liberandorum ex illis angelicis potestatibus; quibus fallendis, et ipse configuratus eque, et hominibus hominem ementitus, in Iudea quidem filium, in Samaria uero patrem gesserit. O Helenam inter petas et hereticos laborantem! tunc adulterio, nunc stupro infamem! nisi quod de Troia gloriosius eruitur, quam de lupanari: mille nauibus de Troia, nec mille denariis forsitan de lupanari. Erubesce, Simon, tardior in requirendo, inconstantior in retrahendo. At Menelaus statim insequitur amissam, statim repetit ereptam, decenni  prelio extorquet, non latens, non fallens, non cauillabundus. uereor ne ille magis pater fuerit, qui circa Helene recuperationem et uigilantius et audentius et diutius laborauerit.



CAPUT XXXu.

Sed non tibi soli metempsychosis hanc fabulam instruxit. Inde etiam Carpocrates utitur  pariter magus,   pariter fornicarius, etsi Helena minus, quidni? cum propter omnimodam diuine et humane discipline euersionem constituendam, recorporari animas adseuerauerit: nulli enim uitam istam rato fieri, nisi uniuersis, que arguunt eam, expunctis, quia non natura quid malum habeatur, sed opinione, itaque metempsychosin necessarie imminere, si non in primo quoque uite huius commeatu omnibus inlicitis satisfiat: scilicet facinora tributa sunt uite: ceterum totiens animam reuocari habere, quotiens minus quid intulerit, reliquatricem delictorum, donec exsoluat nouissimum quadrantem , detrusa identidem in carcerem corporis. Hunc enim temperat totam illam allegoriam Domini, certis interpretationibus relucentem: et primo quidem simpliciter  intelligendam; nam et ethnicus homo aduersarius noster est, incedens eamdem uiam uite communis. Ceterum, oportebat nos de mundo exire , si cum illis conuersari non liceret. Huic ergo bonum animi prestes iubet : Diligite inimicos uestros, inquit, et orate pro maledicentibus uos, ne aliquo commercio negotiorum iniuria prouocatu, abstrahat te ad suum iudicem, et in custodiam delegatus ad exsolutionem totius debiti arcteris. Tum si in diabolum transfertur aduersarii mentio ex obseruatione comitante, cum illo quoque moneris eam inire concordiam, que deputetur ex fidei conuentione: pactus es enim renuntiare ipsi, et pompe, et angelis eius. Conuenit inter uos de isto. Hec erit amicitia obseruatione  sponsionis, ne quid eius postea  resumas ex his que eierasti, que illi reddidisti, ne te ut fraudatorem, ut pacti transgessorem iudici Deo obiiciat, sicut eum legimus alibi  sanctorum criminatorem, et de ipso etiam nomine diaboli  delatorem, et iudex te tradat angelo executionis, et ille te in carcerem mandet infernum, unde non dimittaris,  nisi modico quoque delicto  mora resurrectionis expenso. Quid his sensibus aptius? quid his interpretationibus uerius? Ceterum, apud Carpocratem, si omnium facinorum debitrix anima est, quis erit inimicus et aduersarius eius intelligendus? Credo, mens melior, que illam in aliquid innocentie impegerit, adigendam rursus ac rursus in corpus, donec in nullo rea deprehendatur bone uite. Hoc est ex malis fructibus bonam arborem intelligi  , id est, ex pessimis preceptis doctrinam ueritatis agnosci. Spero huiusmodi hereticos Helie quoque inuadere exemplum, tanquam in Ioanne sic  representati, ut metempsychosi patrocinetur pronuntiatio  Domini : Helias iam uenit, et non cognouerunt eum. Et alibi : Et si uultis audire, hic est Helias qui uenturus est. Numquid ergo  et Iudei ex opinione pythagorica consulebant Ioannem : Tu es Helias? et non ex predicatione diuina : Et ecce mittam uobis Heliam thesbiten? Sedenim metempsychosis illorum, reuocatio est anime iampridem morte functe, et in aliud corpus iterate.  Helias autem non ex decessione uite, sed ex translatione uenturus est; nec corpori restituendus, de quo non est exemptus ; sed mundo reddendus, de quo est translatus; non ex postliminio uite, sed ex supplemento prophetie; idem et ipse, et sui nominis et sui hominis. Sed quomodo Helias Ioannes  ? Habes angeli uocem  Et ipse, inquit, precedet coram populo in uirtute et spiritu Helie, non in anima eius, nec in carne. He enim substantie sui cuiusque sunt hominis. Spiritus  uero et uirtus extrinsecus conferuntur ex Dei gratia.  ita et transferri in alterum possunt ex Dei uoluntate, ut factum est retro de Moysis spiritu.



CAPUT XXXuI.

In has questiones inde, opinor, excessimus, quo nunc reuertendum est.  Constitueramus animam in ipso, et ipso seri homine, et unum esse a primordio semen, sicut et carnis in totum generis examen,  propter emulas scilicet opiniones philosophorum et hereticorum, et  illum sermonem Platonis ueternosum. Nunc ordinem sequentium exinde tractatuum teximus. Anima in utero seminata pariter cum carne, pariter cum ipsa sortitur et sexum, ita pariter in caussa sexus neutra substantia teneatur. Si enim in seminibus utriusque substantie aliquam intercapedinem eorum conceptus admitteret, ut aut caro,  aut anima prior seminaretur, esset etiam sexus proprietatem alteri substantie adscribere per temporalem intercapedinem seminum; ut aut caro anime, aut anima carni insculperet sexum: quoniam et Apelles, non pictor, sed hereticus  , ante corpora constituens animas uiriles ac muliebres, sicut ab Philumena didicit, utique carnem, ut posteriorem, ab anima facit accipere sexum. Et qui animam post partum carni superducunt, utique ante formate, marem aut feminam de carne sexum preiudicant anime. Utriusque autem substantie indiscreta semina, et unita suffusio eorum, communem subeunt generis euentum, qua lineas duxerit  , quecumque illa est ratio nature. Certe et hic se primordiorum forma testatur, cum masculus temporibus effingitur. Prior enim  Adam; femina aliquanto serius: posterior enim Eua.  Ita diu caro informis est, qualis ex Ade latere decerpta est; animal tamen et ipsa iam, quia et illam tunc Ade portionem animatam  agnoscant.  Ceterum, et ipsam, Dei adflatus animasset, si non ut carnis, ita et anime ex Adam tradux fuisset in femina.



CAPUT XXXuII.

Omnem autem hominis in utero serendi, struendi, fingendi paraturam aliqua utique potestas diuine uoluntatis ministra modulatur  , quacumque illa rationem agitare sortita. Hec estimando, etiam superstitio romana deam finxit Alemonam  , alendi in utero fetus; Et Nonam et Decimam, a sollicitioribus mensibus; et Partulam, que partum gubernet; et Lucinam, que producat in lucem. Nos officia diuina angelos credimus. Ex eo igitur fetus in utero homo,  a quo forma completa est.  Nam et Moysis lex  tunc aborsus  reum talionibus iudicat,  cum iam hominis est caussa, cum iam illi uite et mortis status deputatur, cum et fato iam inscribitur,  etsi adhuc  in matre uiuendo, cum matre plurimum communicat sortem. Dicam aliquid et de temporibus anime nascentis, ut ordinem decurram.  Legitima natiuitas ferme decimi mensis ingressus est. Qui numeros ratiocinantur, et decurialem numerum  ut exinde reliquorum parentem  colunt, denique perfectorem natiuitatis humane.  Ego ad Deum potius argumentabor hunc modum temporis, ut decem menses Decalogo magis inaugurent hominem, ut tanto temporis numero nascamur, quanto discipline numero renascimur.  Sed et cum septimo mense natiuitas  plena est,  facilius quam octauo, honorem sabbati agnoscam, ut quo  die dedicata est  Dei conditio, eo  mense interdum producatur Dei imago. Concessum est properare natiuitati, et tam idonee occurrere in hebdomadem, in auspicia resurrectionis, et requietis et regni. Ideo  ogdoas nos non creat: tunc enim nuptie non erunt. Societatem carnis atque anime iamdudum commendauimus a concretione  seminum ipsorum usque ad figmenti perfectionem. Perinde nunc, et a natiuitate  defendimus, imprimis quod simul crescunt, sed diuersa  ratione pro generum conditione; caro modulo, anima ingenio, caro habitu, anima sensu. Ceterum,  animam substantia crescere negandum est, ne etiam decrescere substantia dicatur, atque ita et defectura credatur.  Sed uis eius, in qua naturalia peculia consita retinentur, saluo substantie modulo quo a primordio inflata est, paulatim cum carne producitur.  Constitue certum pondus auri uel argenti, rudem adhuc massam; collectus habitus est illi, et futuro interim minor, tamen continens intra lineam moduli totum quod natura est auri uel argenti; dehinc, cum in laminam massa laxatur, maior efficitur initio suo, per dilatationem ponderis certi, non per adiectionem; dum extenditur, non dum augetur. Etsi sic quoque augetur, dum extenditur; licet enim habitu augeri, cum statu non licet. Tunc et splendor  ipse prouehitur  auri uel argenti, qui fuerat quidem et in massa, sed obscurior, non tamen nullus, tunc et alii atque alii habitus accedunt pro facilitate materie qua duxerit eam qui agit,  nichil conferens modulo  nisi effigiem. Ita et anime crementa reputanda, non substantiua, sed prouectiua  .



CAPUT XXXuIII.


Quamquam autem et retro prestruxerimus, omnia  naturalia anime ipsi substantie inesse pertinentia ad sensum et intellectum, et ex ingenito anime censu, sed paulatim per etatis spatia procedere, et uarie per accidentia euadere, pro artibus, pro institutis, pro locis, pro dominatricibus potestatibus: quod tamen faciat ad carnis animeque propositam nunc societatem, pubertatem quoque animalem cum carnali dicimus conuenire, pariterque et illam suggestu sensuum, et istam processu membrorum exsurgere, a quarto decimo fere anno: non quia Asclepiades inde sapientiam supputat,  nec quia iura ciuilia ab hinc agendis rebus adtemperant; sed quoniam et hec de primordio ratio est. Si enim Adam et Eua ex  agnitione boni et mali pudenda tegere senserunt, ex quo idipsum sentimus, agnitionem boni et mali profitemur. Ab his autem annis, et suffusior et uestitior sexus est, et concupiscentia oculis arbitris utitur, et  communicat placitum,  et intelligit que sint, et  fines suos ad instar ficulnee contagionis prurigine accingit, et hominem de paradiso integritatis educit, exinde scabida etiam in ceteras culpas, et delinquendi  non naturales, cum iam non ex instituto nature, sed ex uitio. Ceterum, proprie naturalis concupiscentia unica est, alimentorum solummodo, quam Deus et in primordio contulit: Ex omni ligno, inquit , edetis; et secunde post diluuium geniture supermensus est : Ecce dedi uobis omnia in escam, tanquam olera feni; prospectans  non tam anime quam carni, etsi propter  animam. Auferenda est enim argumentatoris occasio, qui quod anima desiderare uideatur alimenta,  hinc quoque mortalem eam intelligi cupit, que cibis sustineatur, denique derogatis eis euigescat, postremo substractis intercidat. Porro non solum proponendum est quisnam ea desideret, sed et cui; et si propter se, sed et cur, et quando, et quonam usque; tum quod aliud natura desideret  , aliud necessitate, aliud secundum proprietatem, aliud in caussam. De iderabit igitur cibos anima, sibi quidem ex caussa neces itatis, carni uero ex natura proprietatis. Certe enim domus anime caro est, et inquilinus carnis anima. Desiderabit itaque inquilinus, ex caussa et necessitate huius nominis, profutura domui, toto inquilinatus sui tempore; non ut ipse substruendus, nec ut ipse loricandus  , nec ut ipse tibicinandus; sed tantum modo continendus: quia non aliter contineri  possit, quam domo fulta. Alioquin licebit anime, dilapsa domo, ex destitutione propriorum subsidiorum incolumi abire, habenti sua firmamenta, et proprie conditionis alimenta, immortalitatem, rationalitatem, sensualitatem, intellectualitatem, arbitrii libertatem.



CAPUT XXXIX.

Que omnia natiuitus anime conlata, idem qui in primordio inuidit, nunc quoque obumbrat atque deprauat, quominus aut ultro prospiciantur, aut qua oportet administrentur. Cui enim hominum non adherebit spiritus nequam, ab ipsa etiam ianua natiuitatis animas  aucupabundus, uel qua inuitatus,   tota illa puerperii superstitione? Ita omnes idololatria obstetrice nascuntur, dum ipsi, adhuc uteri infulis apud idola confectis redimiti, genimina sua demoniorum candidata profitentur;  dum in partu Lucine et Diane eiulatur;  dum per totam hebdomadam Iunoni mensa proponitur; dum ultima die facta scribunda  aduocantur; dum prima etiam constitutio  infantis super terram  Statine dee sacrum est. Quis non exinde  aut totum filii  caput reatui uouet, aut aliquem excipit crinem, aut tota  nouacula prosecat, aut sacrificio obligat, aut sacro obsignat,  pro gentica, pro auita, pro publica aut priuata deuotione? Sic igitur et Socratem puerum adhuc spiritus demonicus inuenit. Sic et omnibus genii deputantur, quod demonum nomen  est. Adeo nulla ferme natiuitas munda est, utique ethnicorum. Hinc enim et Apostolus ex sanctificato alterutro sexu sanctos procreari ait, tam ex seminis prerogatiua,  quam ex institutionis disciplina: Ceterum, inquit , immundi nascerentur;  quasi designatos tamen sanctitati, ac per hoc etiam saluti, intelligi uolens fidelium filios; ut huius spei pignore  matrimoniis, que retinenda censuerat, patrocinaretur  . Alioquin meminerat dominice definitionis : Nisi quis nascetur ex aqua et spiritu, non ibit in regnum Dei, id est,  non erit sanctus.



CAPUT XL.


Ita omnis anima eo usque in Adam censetur , donec in Christo recenseatur; tamdiu immunda, quamdiu recenseatur: peccatrix autem, quia immunda,  recipiens ignominiam ex carnis societate. Nam etsi caro peccatrix, secundum quam incedere prohibemur, cuius opera damnantur concupiscentis aduersus spiritum, ob quam carnales notantur  , non tamen suo nomine caro infamis. Neque enim de proprio sapit quid, aut sentit, ad suadendam uel imperandam peccatelam. Quidni, que ministerium est? et ministerium,  non quale seruus, uel minor amicus, animalia nomina  , sed quale calix, uel quid aliud eiusmodi corpus, non anima. Nam et calix  ministerium sitientis est; nisi tamen qui sitit, calicem sibi accommodarit, nichil calix ministrabit. Adeo nulla proprietas hominis in choico; nec ita caro homo tanquam alia uis anime, et alia persona; sed res est alterius plane substantie et alterius conditionis, addicta tamen anime, ut supellex, ut instrumentum in officia  uite. Caro igitur increpatur in Scripturis, quia nichil anima sine carne in operatione libidinis, gule, uinolentie, seuitie, idololatrie, ceterisque carnalibus, non sensibus, sed effectibus.  Denique sensus, delictorum, etiam sine effectibus, imputari solent anime. Qui uiderit mulierem  ad concupiscentiam, iam adulterauit in corde. Ceterum, quid caro sine anima, perinde in operatione probitatis, iustitie, tolerantie, pudicitie? Porro quale est, ut cui nec bona  documenta propria subscribas, ei crimina adpingas? Sed ea per quam delinquitur, conuenitur, ut illa a qua delinquitur, oneretur, etiam in ministerii accusationem  . Grauior inuidia est in presidem,   cum officia pulsantur. Plus ceditur qui iubet, quando nec qui obsequitur, excusatur.



CAPUT XLI.

Malum igitur anime, preter quod ex obuentu spiritus nequam superstruitur, ex originis uitio antecedit,  naturale quodammodo. Nam ut diximus, nature corruptio alia natura est, habens suum deum et patrem, ipsum scilicet corruptionis auctorem; ut tamen insit et bonum anime, illud principale, illud diuinum atque germanum, et proprie naturale  . Quod enim a Deo est, non tam exstinguitur, quam obumbratur. Potest enim obumbrari, quia non est Deus; exstingui non potest, quia a Deo est. Itaque, sicut lumen aliquo obstaculo impeditum, manet, sed non comparet, si tanta densitas obstaculi fuerit  ; ita et bonum  in anima a malo oppressum, pro qualitate eius, aut in totum uacat, occultata luce  , aut qua datur radiat, inuenta libertate. Sic pessimi et optimi quidam, et nichilominus unum omnes anime genus. Sic et in pessimis aliquid boni, et in optimis nonnichil pessimi. Solus enim Deus sine peccato, et solus homo sine peccato  Christus, quia et Deus Christus. Sic et diuinitas anime in presagia  erumpit, ex bono priore, et conscientia Dei in testimonium prodit: Deus bonus! Deus uidet, et, Deo commendo. Propterea nulla anima sine crimine, quia nulla sine boni semine. Proinde cum ad fidem peruenit reformata per secundam natiuitatem ex aqua et superna uirtute  , detracto corruptionis pristine auleo, totam lucem suam conspicit. Excipitur etiam a Spiritu  Sancto, sicut in pristina natiuitate a spiritu profano  . Sequitur animam nubentem spiritui caro, ut dotale mancipium, et iam non anime famula, sed spiritus. O beatum connubium, si non admiserit adulterium!



CAPUT XLII.


De morte iam superest,  ut illic materia ponat,  ubi ipsa anima consummat: quamquam Epicurus uulgari satis opinione negarit mortem ad nos pertinere. »Quod enim dissoluitur, inquit, sensu caret, nichil ad nos.« Dissoluitur autem et caret sensu, non ipsa mors, sed homo, qui eam patitur. At ille ei dedit passionem, cuius est actio. Quod si hominis est pati mortem, dissolutricem corporis, et peremptricem sensus; quam ineptum, ut tanta uis ad hominem non pertinere dicatur! Multo coactius Seneca: »Post mortem, ait, omnia finiuntur, etiam ipsa.« Hoc si ita est, iam et mors ad semetipsam pertinebit; si et ipsa finitur, eo magis ad hominem, in quo inter omnia finiendo, et ipsa finitur. Mors nichil ad nos: ergo et uita nichil ad nos. Si enim quo dissoluimur, preter nos, etiam quo compingimur, extra nos. Si ademptio sensus nichil ad nos, nec adeptio sensus quicquam ad  nos. Sed  mortem quoque interimat, qui et animam.  A nobis, ut de posthuma uita, et  de alia prouincia anime, ita de morte tractabitur, ad quam uel ipsi pertinemus, si ad nos illa pertinet  . Denique, nec speculum eius somnus, aliena materia est.



CAPUT XLIII.

De somno prius disputemus; post, mortem qualiter anima decurrat.  Non utique extranaturale est somnus, ut quibusdam philosophis placet, cum ex his eum deputant causis, que preter naturam haberi uidentur. Stoici somnum resolutionem sensualis uigoris affirmant, Epicurei deminutionem spiritus animalis,  Anaxagoras cum Xenophane defetiscentiam, Empedocles et Parmenides refrigerationem;  Strato  segregationem consati spiritus, Democritus indigentiam spiritus, Aristoteles marcorem circumcordialis caloris. Ego me nunquam ita dormisse presumo, ut ex his aliquid agnoscam. Neque enim credendum est,  defetiscentiam esse somnum, contrarium potius defetiscentie, quam scilicet tollit. Siquidem homo somno magis reficitur, quam fatigatur. Porro, nec semper ex fatigatione concipitur somnus, et tamen cum ex illa est, illa iam non est. Sed nec refrigescentiam admittam, aut marcorem aliquem caloris, cum adeo corpora somno concalescant, ut dispensatio ciborum per somnum non facile procederet calore properabili, et rigore tardabili, si somno refrigeraremur. Plus est, quod etiam sudor  digestionis estuantis est index. Denique, concoquere dicimur, quod caloris, non frigoris operatio est. Proinde, deminutionem animalis spiritus, aut indigentiam spiritus, aut segregationem consati spiritus, immortalitas anime non sinit credi.  Perit anima si minoratur. Superest, si forte, cum Stoicis, resolutionem sensualis uigoris somnum determinemus, quia corporis solius quietem procuret, non et anime. Animam enim ut semper mobilem  et semper exercitam, nunquam succidere  quieti, aliene scilicet a statu immortalitatis: nichil enim immortale finem operis sui admittit; somnus autem finis est operis. Denique corpori cui mortalitas competit, ei soli quies finem operis adulatur. Qui ergo de somni naturalitate dubitabit, habet quidem dialecticos in dubium deducentes totam naturalium et extranaturalium discretionem, ut que putauerit citra naturam esse, nature uindicari sciat posse, a qua ita esse sortita sunt, ut citra eam haberi uideantur, et utique aut natura omnia, aut nulla natura. Apud nos autem id poterit audiri, quod Dei contemplatio suggerit, auctoris omnium de quibus queritur. Credimus enim  si quid est natura, rationale aliquod opus Dei esse. Porro, somnum ratio preit, tam aptum, tam utilem,  tam necessarium, ut absque illo nulla anima sufficiat: recreatorem corporum, redintegratorem uirium, probatorem  ualetudinum, pacatorem operum, medicum laborum; cui legitime fruendo dies cedit, nox  legem facit, auferens rerum etiam colorem. Quod si uitale, salutare, auxiliare somnus, nichil eiusmodi non rationale, nichil non naturale  . Sic et medici omne contrarium uitali, salutari, auxiliari, extra nature cardines relegant. Nam et emulas somno ualetudines, phreneticam atque cardiacam, preter naturam iudicando, naturalem somnum preiudicauerunt; etiam in lethargo non naturalem notantes, testimonio naturali respondent, cum in suo temperamento est. Omnis enim natura, aut defraudatione, aut enormitate rescinditur, proprietate mensure conseruatur, ita naturale erit statu, quod non naturale effici potest decessu uel excessu. Quid si et esum et potum de nature sortibus eximas? nam et in his plurima somni preparatura  est. Certe his a primordio nature sue  homo imbutus est. Si apud Deum discas  , ille fons generis Adam, ante ebibit soporem, quam sitiit quietem; ante dormiit, quam laborauit; imo, quam et edit; imo, quam et profatus est; ut uideant naturalem indicem somnum omnibus naturalibus principaliorem. Inde deducimur etiam imaginem mortis iam tunc eum recensere. Si enim Adam de Christo figuram dabat  , somnus Ade mors erat Christi dormituri in mortem, ut de iniuria perinde lateris eius uera mater uiuentium figuraretur Ecclesia. Ideo et somnus tam salutaris, tam rationalis, etiam in publice et communis iam mortis effingitur exemplar. uoluit enim Deus, et alias nichil sine exemplaribus in sua dispositione molitus,  paradigmate platonico plenius humani uel maxime initii ac finis lineas quotidie  agere nobiscum, manum porrigens fidei, facilius adiuuande per imagines et parabolas, sicut sermonum, ita et rerum. Proponit igitur tibi corpus amica ui soporis elisum, blanda quietis necessitate prostratum, immobile situ, quale ante uitam iacuit, et quale  post uitam iacebit, ut testationem plastice et sepulture exspectans animam, quasi nondum conlatam, et quasi iam ereptam. Sed et illa sic patitur, ut alibi agere uideatur, dissimulatione presentie futuram absentiam ediscens; et tamen interim somniat, nec quiescit, nec ignauescit omnino, nec naturam immortalitatis seruam sopori  addicit: probat se mobilem semper; terra, mari, peregrinatur, negotiatur, agitatur, laborat, ludit, dolet, gaudet, licita atque inlicita persequitur: ostendit quod sine corpore etiam plurimum possit, quod et suis instructa sit membris, sed nichilominus necessitatem habeat rursus corporis agitandi. Ita cum euigilauerit corpus, redditum officiis eius, resurrectionem mortuorum tibi affirmat. Hec erit somni, et ratio naturalis,  et natura rationalis. Etiam per imaginem mortis, fidem initiaris, spem meditaris, discis mori et uiuere, discis uigilare dum dormis.



CAPUT XLIu.

Ceterum, de Hermotimo. Anima, ut aiunt, in somno carebat, quasi per occasionem uacaturi hominis proficiscente de corpore. Uxor hoc prodit. Inimici dormientem nacti pro defuncto cremauerunt. Regressa anima tardius, credo, homicidium sibi imputauit. Ciues Clazomenii Hermotimum templo consolantur. Mulier non adit, ob notam uxoris. Quorsum istud? Ne quia  facile est uulgo existimare secessionem  anime esse somnum  , hoc quoque Hermo imi argumento credulitas subornetur. Genus  fuerat grauioris aliquanto soporis, ut de incubone presumptio est,  uel ualetudinis, quam Soranus opponit, excludens incubonem, aut tale quid uitii, quod etiam Epimenidem in fabulam impegit,  quinquaginta  pene annos somniculosum. Sed  et Neronem Suetonius  , et Thrasimedem Theopompus  , negant unquam somniasse: nisi uix Neronem, in ultimo exitu, post pauores suos. Quid si et Hermotimus ita fuit, ut otium anime nichil operantis in somnis diuortium crederetur  . Omnia magis coniectes, quam istam licentiam anime sine morte fugitiue,  et quidem ex forma, continuam  . Si enim tale quid semel accidere dicatur, ut deliquium solis  aut lune, ita et anime; sane persuaderer diuinitus factum; congruere enim hominem seu moneri, seu terreri a Deo, uelut fulgure  rapido, momentanee mortis ictu; si non magis in proximo esset somnium credi, quod uigilanti potius accidere deberet, si non somnium magis credi oporteret  .



CAPUT XLu.


Tenemur hic de somnis quoque christianam sententiam expromere, ut de accidentibus  somni; et non modicis iactationibus anime, quam ediximus negotiosam, et exercitam semper ex perpetuitate motationis, quod diuinitatis et immortalitatis est ratio. Igitur, cum quies corporibus euenit, quorum solatium proprium est, uacans illa a solatio alieno, non quiescit; et si caret opera membrorum corporalium, suis utitur. Concipe  gladiatorem sine armis, uel aurigam sine curriculis, gesticulantes omnem habitum artis sue atque conatum. Pugnatur, certatur; sed uacua iactatio est. Nihilominus tamen fieri uidentur, que fieri tamen non uidentur; actu enim fiunt, effectu  uero non fiunt. Hanc uim   ecstasin dicimus, excessum sensus, et amentie instar. Sic et in primordio, somnus cum ecstasi dedicatus : et misit Deus ecstasin in Adam, et obdormiuit. Somnus enim corpori prouenit in quietem; ecstasis anime accessit aduersus quietem; et inde  iam forma, somnum ecstasi miscens, et natura de forma. Denique, et oblectamur, et contristamur, et conterremur in somniis, quam adfecte, et anxie, et passibiliter! cum in nullo permoueremur, a uacuis seilicet imaginibus, si compotes somniaremus. Denique et bona facta gratuita sunt in somnis, et delicta secura; non magis enim ob stupri uisionem damnabimur, quam ob martyrii coronabimur. Et quomodo, inquis, memor est somniorum anima, scilicet quam compotem esse non licet? Hoc erit proprietas amentie huius, quia non fit ex corruptela bone ualetudinis, sed ex ratione nature. Nec enim exterminat, sed auocat mentem. Aliud est concutere, aliud mouere; aliud euertere, aliud agitare. Igitur quod memoria suppetit, sanitas mentis est; quod sanitas  mentis salua memoria stupet, amentie genus est. Ideo non dicimur furere, sed somniare:  ideo et prudentes, si quando sumus: sapere enim nostrum licet obumbretur, non tamen exstinguitur. Nisi quod et ipsum potest uideri uacare tunc; ecstasin autem hoc quoque operari de suo proprio, ut sic nobis sapientie imagines inferat, quemadmodum et erroris.



CAPUT XLuI.

Ecce rursus urgemur, etiam de ipsorum somniorum retractatu, quibus anima iactatur, exprimere. Et quando perueniemus ad mortem? Et hic dixerim, cum Deus dederit: nulle longe more eius quod eueniet. uana in totum somnia Epicurus iudicauit, liberans a negotiis diuinitatem, et dissoluens ordinem rerum, et in passiuitate omnia spargens, ut euentui  exposita, et fortuita. Porro, si ita est, ergo erit aliquis et ueritatis euentus, quia non capit solam eam euentui omnibus debito eximi. Homerus duas portas diuisit somniis, corneam ueritatis, fallacie eburneam. Respicere est enim, inquiunt, per cornu, ebur  autem cecum est.  Aristoteles, maiore sententiam mendacio recitans, agnoscit et ueram  .  Telmessenses nulla somnia euacuant, imbecillitatem coniectationis incusant. Quis autem tam extraneus humanitatis, ut non aliquam aliquando uisionem fidelem senserit? Pauca de insignioribus perstringens, Epicuro pudorem imperabo. Astyages Medorum regnator, quod filie Mandane adhuc uirginis uesicam in diluuionem Asie finxisse somnio uiderit, Herodotus refert: item anno post nuptias eius ex hisdem locis uitem exortam toti Asie incubasse. Hoc etiam Charon Lampsacenus Herodoto prior tradit. Qui filium eius tanto operi interpretati sunt, non fefellrunt; siquidem Asiam Cyrus et mersit et pressit.  Philippus Macedo nondum pater, Olympiadis  uxoris  naturam obsignasse uiderat annulo: leo erat signum.  Crediderat preclusam genituram,  opinor, quia leo semel pater est.  Aristodemus uel Aristophon coniectans,  imo nichil uacuum obsignari;  filium, et quidem maximi impetus, portendi.  Alexandrum qui sciunt, leonem annuli recognoscunt:  Ephorus scribit. Sed et Dionysii Sicilie tyrannidem Himerea quedam somniauit: Heraclides prodidit. Et Seleuco regnum Asie Laodice mater nondum eum enixa preuidit: Euphorion prouulgauit. Mithridatem quoque ex somnio Ponti potitum a Strabone cognosco.  Et Baralirem  Illyricum a Molossis usque Macedoniam ex somnio dominatum de Callisthene disco. Nouerunt et Romani ueritatis huiusmodi somnia. Reformatorem imperii, puerulum adhuc et priuatum loci, et Iulium Octauium tantum, et sibi ignotum, Marcus Tullius iam et Augustum, et ciuilium turbinum sepultorem de somnio norat;  in uitellii commentariis conditum est. Nec hec sola species erit summarum predicatrix potestatum, sed et periculorum et exitiorum; ut  cum Cesar in prelio  perduellium Bruti et Cassii Philippis eger, maius tamen alias discrimen, Artorii uisione, destituto tabernaculo, euadit: ut cum Polycrati Samio filia crucem prospicit de solis unguine  et lauacro Iouis  . Reuelantur et honores et ingenia per quietem, prestantur et medele, produntur  et furta, conferuntur et thesauri. Ciceronis denique dignitatem, paruuli etiam nunc, gerula iam sua  inspexerat,  Cycnus de sinu Socratis, demulcens homines, discipulus Plato est. Cleonymus pyctes  ab Achille curatur in somnis. Coronam auream cum ex arce Athene perdidissent, Sophocles tragicus somniando redinuenit. Neoptolemus tragedus, apud Rheteum  Troie, sepulcrum Aiacis  , monitus in romnis ab ipso, ruina liberat; et cum lapidum senia deponit, diues inde auro redit. Quanti autem commentatores et adfirmatores in hanc rem! Artemon,  Antiphon, Strato, Philochorus, Epicharmus, Serapion, Cratippus, et Dionysius rhodius, Hermippus, tota seculi literatura. Solum, si forte, ridebo,  qui se existimauit persuasurum, quod  prior omnibus Saturnus somniarit  : nisi si et prior omnibus uixit Aristoteles. Ignosce ridenti. Ceterum, Epicharmus etiam summum apicem inter diuinationes somniis extulit, cum Philochoro Atheniensi. Nam et oraculis hoc genus stipatus est orbis; ut  Amphiarai apud Oropum,  Amphilochi apud Mallum,  Sarpedonis in Troade,  Trophonii in Beotia  Mopsi in Cilicia,  Hermonie in Macedonia,  Pasiphae  in Laconica. Cetera cum suis et originibus, et ritibus, et relationibus, cum omni deinceps historia somniorum, Hermippus Beritensis  quinione uoluminum satiatissime exhibebit   . Sed et Stoici Deum malunt prouidentissimum humane institutioni, inter cetera presidia diuinatricum artium et disciplinarum, somnia quoque nobis indidisse, peculiare solatium naturalis oraculi. Hec quantum ad fidem somniorum a nobis quoque consignandam, et taliter  interpretandam.  Nam de oraculis etiam ceteris, apud que nemo dormitat, quid aliud pronuntiabimus, quam demoniacam esse rationem eorum spirituum, qui iam tunc in ipsis hominibus habitauerint, uel  memorias eorum affectauerint ad omnem malitie sue scenam, in ista eque specie diuinitatem mentientes, eademque industria etiam per beneficia fallentes medicinarum, et admonitionum, et prenuntiationum, que magis ledant iuuando, dum per ea que iuuant, ab  inquisitione uere diuinitatis abducunt, ex insinuatione false. Et utique non clausa uis est, nec sacrariorum circumscribitur terminis; uaga et peruolatica, et interim libera est: quo nemo dubitauerit, domus quoque demoniis patere; nec tantum in adytis, sed in cubiculis homines imaginihus circum uenire.



CAPUT XLuII.

Definimus enim a demoniis plurimum incuti somnia, etsi interdum uera et gratiosa, sed, de qua industria diximus, affectantia atque captantia:  quanto magis uana, et frustratoria, et turbida, ludibriosa, et immunda. Nec mirum, si eorum sunt imagines, quorum et res. A Deo autem, pollicito scilicet et gratiam Spiritus Sancti in omnem carnem, et sicut prophetaturos, ita et somniaturos seruos suos  et ancillas suas, ea deputabuntur, que ipsi gratie comparabuntur, si qua honesta, sancta, prophetica, reuelatoria, edificatoria, uocatoria, quorum liberalitas soleat et in profanos destillare, imbres etiam et soles suos perequante Deo iustis et iniustis; siquidem et Nabuchodonosor diuinitus somniat:  et maior pene uis hominum ex uisionibus Deum discunt. Sicut ergo dignatio Dei et in ethnicos, ita et tentatio Mali et in sanctos, a quibus nec interdiu  absistit, ut uel dormientibus obrepat qua potest, si uigilantibus non potest. Tertia species erunt somnia, que sibimet ipsa anima uidetur inducere ex intentione circumstantiarum. Porro, quoniam  non est ex arbitrio somniare , quomodo ipsa erit sibi caussa alicuius uisionis? Num ergo hec species naturali forme relinquenda est, seruans anime etiam in ecstasi res suas perpeti? Ea autem que neque a Deo, neque a demonio, neque ab anima uidebuntur accidere  , et preter opinionem, et preter interpretationem, et preter enarrationem facultatis, ipsi proprie ecstasi et rationi eius separabuntur.



CAPUT XLuIII.

Certiora et colatiora somniari affirmant sub extimis  noctibus, quasi iam emergente animarum uigore, producto sopore. Ex temporibus autem anni,  uerno magis quieta; quod estas dissoluat animas, et hyems quodammodo obduret, autumnus, tentator alias ualetudinum, succis pomorum uinosissimis diluat. Item ex ipsius quietis situ;  si neque resupina, neque dextero latere decumbat, neque conresupinatis internis, quasi refusis loculis,   statio sensuum fluitet,  aut compressa iecoris angina  sit mentis. Sed hec ingeniose estimari potius, quam constanter probari putem, etsi Plato est qui ea estimauit; et fortassean casu procedant. Alioquin ex arbitrio erunt somnia, si dirigi poterunt. Nam quod et de cibis distinguendis uel derogandis  , nunc presumptio, nunc superstitio disciplinam somniis  prescribit, examinandum est: superstitio, ut cum  apud oracula incubaturis ieiunium indicitur, ut castimoniam inducat: presumptio, ut cum Pythagorici ob hanc quoque speciem fabam respuunt, onerosum et inflatui pabulum. Atquin trina illa cum Daniele fraternitas, legumine solo contenti, ne regiis ferculis contaminarentur, preter sapientiam reliquam, somniorum precipue gratiam a Deo redemerunt, et impetrandorum, et disserendorum. Ieiuniis   autem, nescio an ego solus plurimum ita somniem, ut me somniasse non sentiam. Nihil ergo sobrietas, inquis, ad hanc partem? Imo tanto magis ad hanc, quantum et ad omnem. Si et ad superstitionem, multo amplius ad religionem. Sic enim et demonia expostulant eam a suis somniatoribus, ad lenocinium scilicet diuinitatis, quia familiarem Dei norunt  :  quia et Daniel  rursus trium hebdomadum statione  aruit uictu; sed ut Deum inliceret humiliationis officiis, non ut anime somniature sensum et sapientiam strueret, quasi non in ecstasi acture. Ita non ad ecstasin submouendam sobrietas proficiet, sed ad ipsam ecstasin commendandam, ut in Deo fiat.



CAPUT XLIX.

 Infantes qui non putant somniare, cum omnia anime pro modo etatis expungantur in uita, animaduertant succussus  et nutus, et renidentias eorum per quietem, ut ex re comprehendant, motus anime somniantis facile per carnis teneritatem erumpere in superficiem. Sed et quod  Libyca gens Atlantes ceco somno noctem transigere dicuntur, anime utique natura taxatur. Porro, aut Herodoto fama mentita est, nonnunquam in Barbaros calumniosa, aut magna uis eiusmodi demonum in illo climate dominatur. Si enim et Aristoteles herem quemdam Sardinie notat, incubatores fani sui uisionibus priuantem, erit et hoc in demonum libidinibus tam auferre somnia quam inferre, ut Neronis quoque seri somniatoris, et Thrasimedis insigne inde processerit.  Sed et a Deo deducimus somnia. Quid ergo nec a Deo Atlantes somniarent, uel quia nulla iam gens Dei extranta est  , in omnem terram et in  terminos orbis Euangelio coruscante? Num ergo aut fama mentita est Aristoteli, aut demonum adhuc ratio est, dum ne anime  aliqua natura credatur immunis somniorum?



CAPUT L.

Satis de speculo mortis, id est de sommo; tum etiam de negotiis somni, id est de somniis. Nunc ad originem huius excessus, id est ad ordinem mortis; quia nec ipsam sine questionibus, licet finem omnium questionum. Publica totius generis humani sententia, mortem nature debitum pronuntiamus. Hoc stipulata est Dei uox , spopondit omne quod nascitur; ut iam hinc non Epicuri stupor suffundatur, negantis debitum istud ad nos pertinere;  sed heretici magis  Menandri samaritani furor conspuatur, dicentis mortem ad suos non modo non pertinere, uerum nec peruenire. In hoc scilicet se a superna et arcana potestate legatum, ut immortales, et incorruptibiles, et statim resurrectionis compotes fiant, qui baptisma eius induerint. Legimus quidem pleraque aquarum genera miranda. Sed aut  ebriosos reddit Lyncestarum uena uinosa, aut  lymphaticos efficit Colophonis scaturigo demonica, aut  Alexandro accidit Nonacris Arcadie uenenata. Fuit et Iudee  lacus medicus  ante Christum.  Plane Stygias paludes peta tradidit mortem diluentes. Sed et Thetis filium planxit. Quanquam si et Menander in Stygem mergit, moriendum erit nichilominus, ut ad Stygem uenias:  apud inferos enim dicitur. Quenam et ubinam ista felicitas aquarum, quas nec Ioannes baptizator preministrauit, nec Christus ipse discipulis demonstrauit?   Quod hoc Menandri balneum? magicum  credo. Sed cur tam infrequens, tam occultum, quo paucissimi lauant? Suspectam enim faciam tantam raritatem securissimi atque tutissimi sacramenti, apud quod nec pro Deo ipso mori lex est  ; cum contra, omnes iam nationes ascendant in montem Domini, et in edem Dei Iacob, mortem per martyrium quoque flagitantis, quam de Christo etiam suo exigit. Nec magie tantum dabit quisquam, ut eximat mortem, aut repastinet uitis modo uitam, etate renouata. Hoc enim ne Medee quidem licuit in hominem, etsi licuit in ueruecem.  Translatus est Enoch , et Helias , nec mors eorum reperta est, dilata scilicet: ceterum morituri  reseruantur  , ut Antichristum sanguine suo  exstinguant. Obiit et Ioannes, quem in aduentum Domini remansurum frustra fuerat spes .  Fere enim hereses ad nostra exempla prosiliunt, inde sumentes presidia quo pugnant. Postremo, compendium est,  ubi sunt illi quos Menander ipse perfudit? quos in Stygem suam mersit?  Apostoli perennes ueniant, adsistant;  uideat illos meus Thomas; audiat, contrectet, et credat  .



CAPUT LI.

Opus autem mortis in medio est, discretio corporis animeque. Sed quidem  ad immortalitatem anime, quam quidam non a Deo edocti infirme tuentur, ita argumentationes emendicant ut uelint credi etiam post mortem quasdam animas adherere corporibus. Ad hoc enim et Plato, etsi quas uult animas ad celum statim expedit, in Politia tamen cuiusdam insepulti cadauer opponit  , longo tempore sine  ulla labe, pre anime scilicet indiuiduitate, seruatum. Ad hoc et Democritus  crementa unguium et comarum  in sepulturis aliquanti temporis denotat. Porro et acris qualitas corpori illi potuit tutela fuisse. Quid enim, si aridior er, et solum salsius? quid, si et ipsius corporis substantia exsuccior? quid, si et genus mortis ante iam corruptele materias erogarat? Ungues autem, cum exordia  neruorum sint, merito, neruis resolutione porrectis, prouectiores, et quotidie, deficiente carne expelli uidentur. Come quoque alimenta de cerebro, quod aliquandiu durare prestat secreta munitio. Denique, in uiuentibus etiam  pro cerebri ubertate, uel affluit capillago, uel deserit. Habes medicos. Sed nec modicum quid anime subsidere in corpore est, decessurum quandoque et ipsum, cum totam corporis scenam tempus aboleuerit. Et hoc enim in opinione quorumdam est.  Propterea nec ignibus funerandum aiunt, parcentes superfluo anime. Alia est autem ratio pietatis istius, non reliquiis anime adulatrix, sed crudelitatis etiam corporis nomine auersatrix quod et ipsum homo non utique mereatur, penali exitu impendi. Ceterum, anima indiuisibilis, ut immortalis, etiam mortem indiuisibilem exigit credi, non quasi immortali, sed quasi indiuisibili anime indiuisibiliter accidentem. Diuidetur autem mors, si et anima, superfluo scilicet anime quandoque morituro  . Ita portio mortis cum anime portione remanebit. Nec ignoro aliquod esse uestigium opinionis istius. De meo didici. Scio feminam quamdam  uernaculam Ecclesie, forma et etate integra functam, post unicum et breue matrimonium, cum in pace dormisset, et morante adhuc  sepultura, interim oratione presbyteri componeretur  , ad primum halitum  orationis  manus a lateribus dimotas in habitum supplicem conformasse,   rursumque condita pace, situi suo reddidisse. Est et alia  relatio apud nostros,  in cemeterio, corpus corpori iuxta collocando spatium recessu  communicasse. Si et apud ethnicos tale quid traditur, ubique Deus potestatis sue signa proponit, suis in solatium, extraneis in testimonium. Magis enim credam ex Deo factum, quam ex ullis anime reliquiis: que si inessent, alia quoque membra mouissent; et si manus tantum, sed non in caussam orationis. Corpus etiam illud non modo fratri cessisset, uerum et alias, mutatione situs sibimet ipsi refrigerasset  . Certe unde unde  sunt ista, signis potius et ostentis deputanda, naturam facere non possunt. Mors si non semel tota est, non est; si quid anime remanserit, uita est. Non magis uite miscebitur mors,  quam diei nox.



CAPUT LII.

Hoc igitur opus mortis, separationem carnis atque anime,  seposita questione fatorum et fortuitorum, bifariam distinxit humanus adfectus, in ordinariam et extraordinariam formam: ordinariam quidem nature deputans placide cuiusque mortis; extraordinariam uero preter naturam iudicans uiolenti cuiusque finis. Qui autem primordia hominis nouimus, audenter determinamus, mortem non ex natura secutam hominem, sed ex culpa, ne ipsa quidem naturali: facile autem usurpari nature nomen, in ea que uidentur a natiuitate ex accidentia adhesisse. Nam si homo in mortem directo institutus fuisset, tunc demum mors nature adscriberetur. Porro, non  in mortem institutum eum, probat ipsa lex, conditionali comminatione suspendens, et arbitrio hominis addicens mortis euentum  . Denique, si non  deliquisset, nequaquam obiisset. Ita non erit  natura, quod ex oblationis potestate accidit per uoluntatem, non ex instituti auctoritate per necessitatem. Proinde, etsi uarii exitus mortis, ut est multimoda conditio caussarum, nullum ita dicimus lenem,  ut non ui agatur. Ipsa illa ratio operatrix mortis, simplex licet, uis est. Quid enim? Que tantam anime et carnis societatem, tantam a conceptu concretionem sororum substantiarum diuellit ac dirimit.  Nam etsi pre gaudio quis spiritum exhalet, ut Chilon spartanus, dum uictorem Olympie filium amplectitur;  etsi pre gloria, ut Clidemus atheniensis, dum ab histrionibus ob prestantiam auro coronatur; etsi per somnium, ut Plato; etsi per risum, ut P. Crassus: multo uiolentior mors, que per aliena grassatur,  que animam per commoda expellit, que tunc mori adfert, cum iucundius uiuere est, in exultatione, in honore, in requie, in uoluptate. uis est et illa nauigiis, cum  longe a Caphareis saxis, nullis depugnata turbinibus, nullis quassata decumanis, adulante flatu, labente cursu, letante comitatu, intestino repente perculsu, cum tota securitate desidunt. Non secus naufragia sunt uite, etiam tranquille mortis euentus. Nihilo refert integram abire corporis nauem, an dissipatam, cum anime nauigatio euertatur.



CAPUT LIII.

Sed quo deinde anima nuda et explosa diuertit, sine dubio prosequemur ex ordine. Prius tamen quod est loci huius explebimus, ne quia uarios exitus  mortis ediximus, exspectet quis a nobis rationes singulorum, medicis potius relinquendas, propriis arbitris omnium lethalium rerum siue caussarum, et ipsarum corporalium conditionum. Plane ad immortalitatem anime hic quoque protegendam in mentione  mortis aliquid de eiuscemodi exitu interstruam, in quo paulatim ac minutatim anima dilabitur: habitum enim sustinens defectionis, abducitur, dum absumi uidetur, et coniecturam prestat interitus de excessus temperatura. Tota autem in corpore et ex corpore est ratio. Nam quisquis ille exitus mortis, sine dubio aut materiarum, aut regionum, aut uiarum uitalium euersio est: materiarum, ut fellis, ut sanguinis: regionum, ut cordis, ut iecoris: uiarum, ut uenarum, ut arteriarum. Dum igitur hec ex propria quaque iniurie caussa uastantur in corpore, adusque ultimam euersionem, et rescissionem  uitalium, id est naturalium finium, situum, officiorum, necessario et anima, dilabentibus paulatim instrumentis, et domiciliis, et spatiis suis, paulatim et ipsa migrare  compulsa, deducitur in diminutionis effigiem; non alio modo, quam quo et aurigam ipsum quoque defecisse presumitur, cum uires equorum defatigatio denegauit, quantum de dispositione destituti hominis, non de passionis ueritate. Perinde auriga corporis spiritus animalis, deficientis uectaculi nomine, non suo, deficit, opere decedens, non uigore; actu elanguens, non statu: constantiam, non substantiam decoquens, quia comparere cessat, non quia esse.  Sic et rapida queque mors, ut ceruicum messis, semel  tantam ianuam pandens,  ut ruine  uis semel omnia uitalia  elidens, ut apoplexis, interior ruina, nullam anime moram prestat, nec discessum eius in momenta discruciat. At ubi longa mors, prout deseritur anima, ita et deserit;  non tamen conciditur hac facie, sed extrahitur; et dum extrahitur, postremitatem suam partem uideri facit. Non omnis autem pars statim et abscissa est quia postera est; nec quia exigua est, statim et ipsa  peritura est. Sequitur seriem suus finis, et  mediocritas trahitur ad summa, et reliquie uniuersitati coherentes, exspectantur ab illa, non derelinquunt. Atque ita ausim dicere, totius ultimum, totum est: quia licet minus atque posterius sit, ipsius est. Hinc denique euenit, sepe animam in ipso diuortio potentius agitari, sollicitiore obtutu, extraordinaria loquacitate, dum ex maiori suggestu, iam in libero constituta, per superfluum quod adhuc cunctatur in corpore, enuntiat que uidet, que audit, que incipit nosse. Si enim  corpus istud platonica sententia carcer, ceterum apostolica  Dei templum, cum in Christo est; sed interim animam consepto suo obstruit, et obscurat, et concretione carnis infecat; unde illi, uelut  per corneum specular, obsoletior lux rerum est, procul  dubio cum ui mortis exprimitur de concretione carnis, et ipsa expressione colatur, certe de oppanso corporis erumpit in apertum, ad meram et puram et suam lucem statim semetipsam in expeditione substantie recognoscit, et in diuinitatem ipsa libertate resipiscit, ut de somno emergens, ab imaginibus ad ueritates: tunc et enuntiat que uidet, tunc exsultat aut trepidat, prout paraturam deuersorii sui sentit,  de ipsius statim angeli facie, uocatoris animarum, Mercurii petarum.



CAPUT LIu.

Quo igitur deducetur anima, iam hinc reddimus. Omnes ferme philosophi, qui immortalitatem anime, qualiter uolunt, tamen  uindicant, ut Pythagoras,  ut Empedocles, ut Plato,  quique aliquod illi tempus indulgent ab excessu usque in conflagrationem uniuersitatis, ut Stoici, suas solas, id est sapientum animas, in supernis mansionibus collocant.  Plato quidem non temere  philosophorum animabus hoc prestat, sed eorum qui philosophiam scilicet exornauerint amore puerorum. Adeo etiam inter philosophos magnum habet priuilegium impuritas. Itaque apud illum in etherem sublimantur anime sapientes; apud Arium, in erem  ; apud Stoicos, sub lunam.  Quos quidem miror, quod imprudentes animas circa terram prosternant, cum illas a sapientibus multo superioribus erudiri adfirment. Ubi erit schole regio, in tanta distantia diuersoriorum? qua ratione discipule ad magistras conuentabunt  , tanto  discrimine inuicem absentes? Quis autem illis posthume eruditionis usus ac fructus iamiam conflagratione perituris? Reliquas animas ad inferos deiiciunt. Hos Plato uelut gremium  terre describit, in Phedone, quo omnes labes mundalium sordium confluendo, et ibi desidendo exhalent, et quasi ceno immunditiarum suarum crassiorem haustum et priuatum illic erem stipent.



CAPUT Lu.

Nobis inferi non nuda cauositas, nec subdiualis aliqua mundi sentina creduntur: sed in fossa terre, et in alio uastitas, et in ipsis uisceribus eius abstrusa profunditas. Siquidem Christum  in corde terre  triduum mortis legimus expunctum, id est in recessu intimo et interno et in ipsa terra operto, et intra ipsam clauso  , et inferioribus adhuc abyssis superstructo. Quod si Christus Deus, quia et homo, mortuus secundum Scripturas, et sepultus secundum   easdem, hic  quoque legi satisfecit, forma humane mortis apud inferos functus; nec ante ascendit in sublimiora celorum, quam descendit in inferiora terrarum  , ut illic Patriarchas et  Prophetas  compotes sui faceret, habes  et regionem  inferum subterraneam credere, et illos cubito pellere, qui  satis superbe non putant  animas fidelium inferis dignas, serui super dominum, et discipuli super magistrum, aspernati, si forte, in Abrahe sinu exspectande resurrectionis  solatium carpere  . »Sed in hoc, inquiunt, Christus inferos adiit  , ne nos adiremus: ceterum, quod discrimen ethnicorum et Christianorum, si carcer mortuis idem?« Quo ergo anima modo exhalabit in celum  , Christo illic adhuc sedente ad dexteram Patris, nondum Dei iussu per tubam archangeli audito   , nondum illis quos Domini aduentus in seculo inuenerit obuiam ei creptis  in erem, cum his qui mortui in Christo primi resurgent? Nulli patet celum, terra adhuc salua, ne dixerim clausa. Cum transactione enim mundi reserabuntur regna celorum.  Sed in ethere dormitio nostra, cum pueris  Platonis; aut in ere, cum Ario; aut circa lunam, cum Endymionibus Stoicorum  : »Imo, inquis, in paradiso, quo iam tunc et Patriarche  et Prophete appendices Dominice resurrectionis, ab inferis migrauerint.« Et, quomodo Ioanni in spiritu paradisi regio reuelata, que subiicitur altari,   nullas alias animas apud se preter martyrum ostendit? Quomodo  Perpetua fortissima martyr, sub die passionis, in reuelatione paradisi, solos illic commartyres suos uidit, nisi quia nullis romphea paradisi ianitrix cedit, nisi qui in Christo decesserint  , non in Adam? Noua mors pro Deo, et extraordinaria pro Christo, alio et priuato excipitur hospitio. Agnosce itaque differentiam ethnici et fidelis in morte. Si pro Deo occumbas, ut Paracletus monet, non in mollibus febribus et in lectulis, sed in martyriis, si crucem tuam tollas, et sequaris Dominum, ut ipse precepit ; tota paradisi clauus tuus sanguis est.  Habes etiam de Paradiso a nobis libellum, quo constituimus omnem animam apud inferos sequestrari in diem Domini.



CAPUT LuI.


Occurrit disceptatio, an etiam hoc ab excessu statim fiat, an quasdam animas aliqua ratio detineat hic interim, an etiam receptas liceat postea ab inferis ex arbitrio uel ex imperio interue nire: nec harum enim opinionum suasorie desunt. Creditum est, insepultos non ante ad inferos redigi, quam iusta perceperint, secundum homericum Patroclum  funus in somnis de Achille flagitantem, quod non alias adire portas inferum posset, arcentibus eum longe animabus sepultorum. Nouimus autem, preter petica iura, pietatis quoque homerice industriam. Tanto magis enim curam sepulture collocauit, quanto etiam moram eius iniuriosam animabus incusauit; simul et ne quis defunctum domi detinens ipse amplius  cum illo maceretur  enormitate solatii dolore nutriti. Ita querelas anime insepulte ad utrumque conficit; ut instantia funeris, et honor corporum seruetur, et meror  adfectuum temperetur. Ceterum, quam uanum ut anima corporis iusta sustineat, quasi aliquid ex illis ad inferos auehat? Multo uanius, si iniuria  deputabitur  anime cessatio sepulture, quam pro gratia deberet amplecti. Utique enim tardius ad inferos abstrahi malet  , que nec mori uoluit. Amabit impium heredem, per quem adhuc pascitur luce: aut si qua pro certo iniuria est tardius sub terram detrudi, titulus autem iniurie cessatio est sepulture, per quam iniquum eam iniuria adfici, cui non imputabitur  cessatio sepulture, ad proximos scilicet pertinens. Aiunt et immatura morte preuenras eousque uagari isthic  , donec reliquatio  compleatur etatum, quas tum  peruixissent, si non intempestiue obiissent. Porro, aut constituta sunt tempora unicuique, et constituta preripi posse non credam; aut si constituta sunt quidem, Dei tamen uoluntate uel aliqua potestate mutilantur, frustra  mutilantur, si iam impleti sustinent  ; aut si non sunt constituta, nulla erit reliquatio temporum non constitutorum. Adhuc addam: ecce obiit  infans sub uberum fontibus, puta nunc puer inuestis, puta uesticeps, qui tamen octoginta annos uicturus fuisset: hos prereptos ut anima eius hic post mortem transigat, quale est? Aetatem enim non potest capere sine corpore; quia per corpora operantur etates. Nostri autem illud quoque recogitent, corpora eadem recepturas in resurrectione animas, in quibus decesserunt. Iidem ergo sperabuntur et corporum modi,  et eedem etates que corporum modos faciunt. Quo ergo pacto potest infantis anima hic transigere prerepta tempora, ut octogenaria resurgat in corpore mensis unius? Aut si hic necesse  erit ea tempora impleri que fuerant destinata, num et ordinem uite quam  sortita sunt tempora pariter cum illis hic destinatum, pariter hic anima decurret, ut et studeat ab infantia, pueritie delegata; et militet ab adolescentia, iuuente  excitata; et censeat a iuuenta, senecte ponderata; et fenus exprimat  et agrum urgeat, nauiget, litiget, nubat, laboret, egritudines obeat; et quecumque illam cum temporibus manebant tristia ac leta? Sed hec sine corpore quomodo transigentur? uita sine uita? Sed uacua erunt tempora, solo decursu adimplenda. Quid ergo prohibet apud inferos ea impleri, ubi perinde nullus est usus illorum? Ita dicimus omnem animam, quaqua etate decesserit, in ea stare ad eum diem, usque perfectum illud repromittitur ad angelice plenitudinis mensuram temperatum. Proinde nec  extorres inferum habebuntur, quas ui ereptas arbitrantur, precipue per atrocitates  suppliciorum, crucis dico, et securis, et gladii, et fere; nec isti porro exitus uiolenti, quos iustitia decernit, uiolentie uindex. »Et ideo, inquies, sceleste queque anime  inferis exulant.« Alterum ergo constituas compello, aut bonos inferos, aut malos. Si malos placet, et iam precipitari illuc anime pessime debent. Si bonos, cur idem, animas immaturas, et innuptas, pro conditione etatis puras et innocuas, interim dignas inferis non  iudicas?



CAPUT LuII.

Aut optimum est hic retineri,  secundum aoros; aut pessimum, secundum bieothanatos, ut ipsis iam uocabulis utar, quibus auctrix opinionum istarum magia sonat,  Hostanes  et Typhon,  et Dardanus, et Damigeron, et Nectabis, et Berenice. Publica iam literatura est  , que animas etiam iusta etate sopitas, etiam proba morte disiunctas, etiam prompta humatione dispunctas, euocaturam se  ab inferum incolatu pollicetur. Quid ergo dicemus magiam? Quod omnes pene: fallaciam. Sed ratio fallacie  solos non fugit Christianos, qui spiritalia nequitie, non quidem socia conscientia, sed inimica scientia nouimus, nec inuitatoria operatione, sed expugnatoria dominatione tractamus; multiformem luem mentis humane,  totius erroris artificem, salutis  pariter animeque uastatricem scientiam  magie, secunde scilicet idololatrie, in qua se demones perinde mortuos fingunt, quemadmodum in illa deos. Quidni? cum et dii mortui. Itaque inuocantur quidem aori et bieothanati, sub illo fidei argumento, quod credibile uideatur eas potissimum animas ad uim et iniuriam facere, quas per uim et seuus et immaturus finis extorsit, quasi ad uicem offense. Sed demones operantur sub obtentu earum; et hi uel maxime, qui in ipsis tunc fuerunt cum aduiuerent, quique illas in huiusmodi impegerunt  exitus. Nam, et suggessimus nullum pene hominem carere demonio, et pluribus notum est demoniorum quoque opera et immaturas et atroces effici mortes, quas incursibus deputant. Hanc quoque fallaciam  spiritus nequam sub personis defunctorum delitescentis, nisi fallor, etiam rebus probamus, cum in exorcismis interdum aliquem se ex parentibus hominem suis  affirmat, interdum gladiatorem, uel bestiarium, sicut et alibi deum; nichil magis curans, quam hoc ipsum excludere quod predicamus, ne facile credamus animas uniuersas ad inferos redigi, ut et iudicii et resurrectionis fidem turbet. Et tamen ille demon postquam circumstantes circumuenire tentauit, instantia diuine gratie uictus, id quod in uero est, inuitus confitetur. Sic et in illa alia specie magie, que iam quiescentes animas euellere ab inferis creditur et conspectui exhibere, non alia fallacie uis est operatior. Plane quia et phantasma prestatur, quia  et corpus adfingitur; nec magnum  illi exteriores oculos circumscribere, cui interiorem mentis aciem excecare perfacile est. Corpora denique uidebantur Pharaoni et Aegyptiis magicarum uirgarum dracones, sed Moysi  ueritas mendacium deuorauit . Multa utique et aduersus Apostolos Simon dedit  , et Elymas magi ; sed plaga cecitatis de prestigiis non  fuit. Quid noui emulatio ueritatis a spiritu immundo? Ecce hodie eiusdem Simonis hereticos tanta presumptio artis extollit, ut etiam prophetarum animas ab inferis mouere se spondeant. Et credo quia mendacio possunt; nec enim pythonico tunc spiritui  minus licuit animam Samuelis effingere , post Deum mortuos consulente Saule. Absit alioquin ut animam cuiuslibet sancti, nedum prophete , a demonio credamus extractam, edocti quod ipse Satanas  transfiguretur in angelum lucis, nedum in hominem lucis , etiam deum se adseueraturus in fine  , signaque portentosiora editurus, ad euertendos, si fieri possit, electos. Dubitauit, si forte, tunc prophetam se Dei asseuerare, et utique Sauli, in quo  iam ipse morabatur? Ne putes alium fuisse qui phantasma administrabat, alium qui commendabat; sed eumdem spiritum, et in pseudoprophetide, et in apostata facile mentiri, quod fecerat credi, per quem Saulis thesaurus illic erat, ubi et cor ipsius, ubi scilicet Deus non erat. Et ideo per quem uisurum se credidit, uidit; quia per quem uidit, et credidit. Si et de nocturnis imaginibus opponitur, sepe non frustra mortuos uisos (nam et Nasammonas [, non magis mortuos uere patimur in somnis, quam uiuos, sed eadem ratione mortuos qua et uiuos, et  omnia que uidentur. Non enim quia uidentur, uera sunt, sed quia adimplentur. Fides somniorum de effectu, non de conspectu renuntiatur. Nulli autem anime omnino inferos patere, satis Dominus in argumento illo pauperis requiescentis, et diuitis ingemiscentis, ex persona Abrahe sanxit , non posse inde relegari renuntiatorem dispositionis inferne; quod uel tunc licere potuisset, ut Moysi et Prophetis crederetur. Sed etsi quasdam reuocauit  in corpora Dei uirtus, in documenta iuris sui, non idcirco communicabitur fidei, et audacie magorum, et fallacie somniorum, et licentie petarum. Atquin in resurrectionis exemplis, cum Dei uirtus, siue per Prophetas, siue per Christum, siue per Apostolos in corpora animas representat, solida et contrectabili, et satiata ueritate, preiudicatum est hanc esse formam ueritatis, ut omnem mortuorum exhibitionem incorporalem prestigias iudices.



CAPUT LuIII.

»Omnes ergo anime penes inferos?« inquis. uelis ac nolis, et supplicia iam illic, et refrigeria. Habes pauperem et diuitem. Et quia distuli nescio quid ad hanc partem, iam opportune in clausula reddam.  Cur enim non putes animam, et puniri, et foueri  in infernis interim sub expectatione utriusque iudicii, in quadam usurpatione et candida eius? »Quia saluum debet esse, inquis,  iudicio diuino negotium suum, sine ulla prelibatione sententie. Tum quia et carnis operienda est restitutio, ut consortis operarum atque mercedum.« Quid ergo fiet in tempore isto? dormiemus? Atenim anime nec in uiuentibus dormiunt: corporum enim est somnus, quorum et ipsa mors cum speculo suo somno. Aut nichil uis agi illic, quo uniuersa humanitas trahitur, quo spes omnis sequestratur? Delibari putas iudicium, an incipi? precipitari, an preministrari? Iam uero, quam iniquissimum etiam apud inferos, si et nocentibus adhuc illic bene est, et innocentibus nondum?  Quid? ampliationem  uis esse post mortem, confusa  spe et incerta exspectatione ludentem, an uite recensum iam et ordinationem iudicii inhorrentem? Semper autem exspectat anima corpus, ut doleat, aut gaudeat? Nonne et de suo sufficit sibi ad utrumque titulum passionis? Quotiens, illeso corpore, anima sola torquetur bile, ira, tedio, plerumque nec sibi noto! quotiens item corpore adflicto furtiuum sibi anima gaudium exquirit, et a corporis importuna tunc societate secedit! Mentior, si  non de ipsis cruciatibus corporis et gloriari et gaudere sola consueuit.  Respice ad Mutii animam, cum dexteram suam ignibus soluit. Respice  ad Zenonis, cum illam Dionysii tormenta pretereunt. Morsus ferarum ornamenta sunt iuuentutis, ut  in Cyro ursi cicatrices. Adeo nouit et apud inferos anima et dolere et gaudere sine carne; quia et in carne illesa si uelit dolet, et lesa si uelit gaudet. Hoc si ex arbitrio suo in uita, quanto magis ex iudicio Dei post mortem! Sed nec omnia opera cum carnis ministerio anima partitur; nam et solos cogitatus et nudas uoluntates censura diuina persequitur : Qui uiderit ad concupiscendum, iam adulterauit in corde. Ergo  propter hoc congruentissimum est animam, licet non exspectata carne, puniri, quod non  sociata carne commisit. Sic et ob cogitatus pios et beneuolos, in quibus carne non eguit, sine carne recreabitur. Quid nunc, si et in carnalibus prior est,  que concipit, que disponit, que mandat, que impellit? Et, si quando inuita, prior tamen tractat, quod per corpus actura est. Nunquam denique conscientia posterior erit facto. Ita huic quoque ordini competit, eam priorem pensare mercedes, cui priori debeantur. In summa, cum carcerem illum, quem Euangelium demonstrat, inferos intelligamus, et nouissimum quadrantem modicum quodque delictum  mora resurrectionis illic luendum interpretemur  ; nemo dubitabit animam aliquid pensare penes inferos, salua resurrectionis plenitudine per carnem quoque. Hoc etiam Paracletus frequentissime commendauit, si quis sermones eius ex agnitione promissorum carismatum admiserit. Ad omnem, ut arbitror, humanam super anima opinionem, ex doctrina fidei congressi,  iuste dumtaxat ac necessarie curiositati satisfecimus  . Enormi autem et otiose tantum deerit discere, quantum libuerit inquirere.





QUINTI SEPTIMII FLORENTIS TERTULLIANI DE CARNE CHRISTI. 





Argumentum.

 De carnis Christi ueritate disputaturus Tertullianus, imprimis scripti occasionem significat; quod, qui resurrectionis fidem inquietarent, etiam carnem Christi questionibus distraherent. Cap. I.

Ad institutum autem ueniens, aduersus Marcionem, qui eius historiam ex Euangelio auferebat; traditionis apostolice prescriptione Christi natiuitatem probat. Cap. II.

Deinde neque impossibilem fuisse aut inconuenientem Deo. Cap. III.

Neque etiam Deo indignam, neque stultam. Cap. Iu.

Non itaque in phantasmate, sed uere crucifixum et mortuum , uere quoque natum Christum. Cap. u.

Iam aduersus Apellem deducit, Christum de sideribus et substantiis superioris mundi carnem non esse mutuatum. Cap. uI.

Interserens, nichil pro illis facere illud Christi: Que mihi mater, et qui mihi fratres? Cap. uII.

 Addens, angelum illum igneum Apellecianorum, secundum eos etiam celestia ex penitentia delicti instituisse; atque adeo si de sideribus structa, peccatricem fuisse carnem Christi. Cap. uIII.

Et uero, omnia uere carnis signa in Christo fuisse. Cap. IX.

Rursum, aduersus alios quosdam, neque animalem fuisse Christi carnem deducit. Cap. X.

Neque etiam carnalem. Cap. XI.

uenisse etiam Christum, non ut anima seipsam cognosceret, sed ut ipsam saluam faceret. Cap. XII.

Fuisse item in Christo diuersas substantias, carnem, et animam. Cap. XIII.

Solum etiam Christum fuisse salutificatorem, non angelum. Cap. XIu,

Aduersus autem ualentinum, Christi carnem spiritalem non fuisse, prosequitur. Cap. Xu.

Sicuti etiam aduersus Alexandrum quemdam, peccatricem  non fuisse carnem Christi, et, etiamsi non ex semine, ueram tamen. Cap. XuI.

Obiter probans ex scripturis Christum de uirgine nasciturum. Cap. XuII.

Non competere etiam ex semine humano Dei Filium nasci; ne si esset totus filius hominis, iuxta Hebionis opinionem, non crederetur Dei filius. Cap. XuIII.

Neque tamen ualentino fauere illud ab eo adulteratum: Non ex sanguine, nec ex carnis uoluntate, nec ex uiri, sed ex Deo natus est. Cap. XIX.

Porro aduersus eosdem non per uirginem, sed ex uirgine natum Christum, latissime ex Scripturis demonstrat. Cap. XX, XXI.

Proinde adimpleri in his omnibus propheticam uocem Simeonis de Christo: Ecce hic positus est in signum  cui contradicetur. Cap. XXII, XXIII.

Et suggillatos esse hereticos illos omnes, predictosque in Scripturis. Cap. XXIu.

Denique epilogi uice repetens quid hoc libro probauerit, ad sequentem DE RESURRECTIONE CARNIS librum transitum facit. Cap. XXu.

Ceterum Tertullianus, preterquam quod librum iam dictum de Resurrectione Carnis citat infra lib. u adu. Marcionem, in illo etiam argumenti et tituli huius fit mentio. Propterea, inquit c. II, et nos uolumen premisimus DE CARNE CHRISTI, quo eam et solidam probamus aduersum phantasmatis natiuitatem, et humanam uindicamus aduersus qualitatis proprietatem. Et rursum: Igitur quantum ad hereticos, demonstrauimus, quo cuneo occurrendum sit a nobis,  et occursum est iam suo quoque titulo DE CARNE DOMINI ADuERSUS HAERESES; ad hanc maxime questionem prestruendam. Preterquam autem, quod MS. uiderunt olim hunc librum Trithemius abbas et Politianus locis sepe citatis; edidit primus in lucem ex Hirsaugiensi et Paterniacensi Rhenanus cum scholiis, deinde et annotationibus illustratam castigauit ex Gorziensi codice. Interea uero, quod desideraretur in Lelandi britannico codice, cum a Gelonio non sit recognitus, opere pretium fuit  conferre cum tribus MS. uaticanis Codicibus, e quibus non paucos locos restituimus; additis etiam argumento nouo, et annotationibus nostris. PAM.

Christum humanam assumpsisse carnem demonstrat, contra hereticos quatuor, Marcionem, Apellem, ualentinum et Basilidem, seu potius aduersus quatuor hereses scribit, primam Marcionitarum, secundam Apellis, tertiam et quartam ualentinianorum. uENET.



[CAPUT I.]

Qui fidem resurrectionis, ante istos  Sadduceorum propinquos sine controuersia moratam   , student inquietare, ut eam spem negent etiam ad carnem pertinere, merito Christi quoque carnem questionibus distrahunt, tanquam aut nullam omnino, aut quoquo modo aliam preter humanam; ne si humanam  constiterit fuisse, preiudicatum sit aduersus illos eam resurgere omni modo, que in Christo  resurrexit. Igitur unde illi destruunt carnis uota, inde nobis  erunt prestruenda. Examinemus corporalem substantiam Domini: de spiritali enim certum est. Carnis  queritur ueritas, et qualitas eius  retractatur  , an fuerit, et unde, et cuiusmodi fuerit.  Renuntiatio eius, dabit legem nostre resurrectioni. Marcion, ut carnem Christi negaret, negauit etiam natiuitatem; aut ut natiuitatem negaret, negauit et carnem:  scilicet, ne inuicem sibi testimonium redderent et responderent  natiuitas et caro; quia nec natiuitas sine carne, nec caro sine natiuitate. Quasi non eadem licentia heretica et ipse potuisset, aut, admissa carne, natiuitatem negare, ut  Apelles discipulus, et postea desertor ipsius; aut et  carnem et natiuitatem confessus. aliter illas  interpretari, ut condiscipulus et condesertor eius ualentinus. Sed et qui carnem Christi putatiuam introduxit, eque potuit natiuitatem quoque phantasma  confingere, ut et conceptus, et pregnatus  , et partus uirginis, et ipsius exinde infantis ordo,   haberentur  : eosdem oculos, eosdem sensus fefellissent, quos carnis opinio elusit.



CAPUT II.


Plane natiuitas a Gabriele annuntiatur: quid illi eum angelo Creatoris? Et in uirginis uterum  conceptus inducitur: quid illi cum Esaia propheta  Creatoris? Odit moras, qui subito Christum de celis deferebat. »Aufer  hinc, inquit  , molestos semper Cesaris census, et diuersoria angusta, et sordidos pannos, et dura presepia.  uiderit angelica multitudo, Dominum suum noctibus honorans. Seruent potius pecora pastores. Et Magi ne fatigentur de longinquo; dono illis aurum suum. Melior sit et Herodes, ne Hieremias glorietur  . Sed nec circumcidatur infans, ne doleat; nec ad templum deferatur, ne parentes suos  oneret sumptu oblationis  ; nec in manus tradatur Simeoni  , ne senem moriturum  exinde contristet  . Taceat et anus illa, ne fascinet puerum.« His, opinor, consiliis tot originalia instrumenta Christi delere Marcion ausus est  , ne caro eius probaretur.  Ex qua, oro te  , auctoritate? Si propheta es, prenuntia aliquid; si apostolus, predica publice;  si apostolicus, cum apostolis senti; si tantum  christianus es, crede quod traditum est  ; si nichil istorum es, merito dixerim, morere: nam et mortuus es, qui non es christianus, non credendo quod traditum  christianos facit. Et eo magis mortuus es, quo magis  non es christianus:  qui  cum fuisses, excidisti,  rescindendo quod retro credidisti; sicut et ipse confiteris in quadam epistola, et tui non negant, et nostri probant. Igitur rescindens  quod credidisti, iam non credens rescidisti: non tamen quia credere desiisti, recte rescidisti. Atque in rescindendo quod credidisti, probas, antequam rescinderes, aliter fuisse quod credidisti. Aliter illud, ita erat traditum: porro, quod traditum erat, id erat uerum, ut ab eis traditum, quorum fuit tradere; ergo quod erat traditum rescindens, quod erat uerum rescidisti, nullo iure fecisti. Sed plenius eiusmodi prescriptionibus aduersus omnes hereses, alibi iam usi sumus  . Post quas nunc ex abundanti retractamus desiderantes rationem, qua  non putaueris natum esse Christum.



CAPUT III.

Necesse est, quatenus hoc putas arbitrio. tuo licuisse, aut ut impossibilem, aut inconuenientem Deo  existimaueris natiuitatem. Sed Deo nichil impossibile, nisi quod non uult. An ergo uoluerit  nasci (quia si uoluit, et potuit [ consideremus. Ad compendium decurro. Si enim nasci se Deus noluisset quacumque de causa, nec hominem se uideri prestitisset. Nam quis, hominem uidens, eum negaret natum? Ita quod noluisset esse, nec uideri omnino  uoluisset. Omnis rei displicentis etiam opinio reprobatur. Quia nichil interest, utrum si quid, an non sit, si, cum non sit, esse presumitur. Plane interest illud  , ut falso  non patiatur, quod uere non est. »Sed satis erat illi, inquis, conscientia sua. uiderint homines, si natum putabant, quia hominem uidebant.« Quanto ergo dignius, quantoque constantius humanam sustinuisset existimationem uere natus,  eamdem existimationem etiam non natus subiturus cum iniuria conscientie sue!  quam tu ad fiduciam reputas, ut non natus, aduersus conscientiam suam natum se existimari sustineret. Quid tanti fuit, edoce, ut consciens  Christus quid esset id  se quod non erat, exhiberet? Non potes dicere: »  Si natus fuisset, et hominem uere induisset, Deus esse desisset, amittens quod erat, dum assumit  quod non erat.« Periculum enim status sui Deo nullum est. »Sed ideo, inquis, nego Deum in hominem uere conuersum, ita ut et nasceretur, et carne corporaretur  ; quia qui sine fine est, etiam inconuertibilis sit necesse est: conuerti enim in aliud, finis est pristini: non competit ergo conuersio  , cui non competit finis.« Plane natura conuertibilium ea lege  est, ne permaneant in eo quod conuertitur in eis; et ita non permanendo pereant  , dum perdunt conuertendo quod fuerunt. Sed nichil Deo par est: natura eius ab omnium rerum conditione distat. Si ergo que a Deo distant,  a quibus distat, cum conuertuntur, amittunt quod fuerunt; ubi erit diuersitas diuinitatis a ceteris rebus, nisi ut contrarium obtineat  , id est, ut Deus et in omnia conuerti possit, et qualis est, perseuerare? Alioquin par erit eorum, que conuersa amittunt quod fuerunt; quorum utique Deus in omnibus impar  non est, si nec in exitu conuersionis. Angelos Creatoris conuersos in effigiem humanam, aliquando legisti, et credidisti, et tantam corporis gestasse ueritatem, ut et pedes eis lauerit Abraham, et manibus ipsorum ereptus sit Sodomitis  Loth; conluctatus quoque homini angelus toto corporis pondere dimitti desiderauit ab eo  a quo detinebatur. Quod ergo angelis inferioribus Deo licuit, uti, conuersi in corpulentiam humanam, angeli nichilominus permanerent, hoc tu potentiori Deo aufers  , quasi non ualuerit Christus, uere hominem indutus,  Deus perseuerare? Aut numquid et angeli illi phantasmata  carnis apparuerunt? Sed non audebis hoc dicere. Nam si sic apud te angeli Creatoris, sicut et Christus, eius Dei  erit Christus, cuius angeli  tales qualis et Christus. Si Scripturas opinioni tue resistentes non de industria alias reiecisses, alias corrupisses, confudisset te in hac specie  Euangelium Ioannis, predicans Spiritum columbe corpore lapsum  desedisse  super Dominum. Qui Spiritus cum hoc esset, tam uere erat et columba, quam et Spiritus  , nec interfecerat substantiam propriam, assumpta substantia extranea. Sed queris, corpus columbe ubi sit, resumpto Spiritu in celum. Aeque et angelorum  , eadem ratione interceptum est, qua et editum fuerat. Si  uidisses, cum de nichilo proferebatur, scisses, cum in nichilum subducebatur. Si non fuit initium uisibile, nec finis. Tamen corporis soliditas erat, quo  momento corpus uidebatur. Non potest non fuisse quod scriptum est.



CAPUT Iu.

Igitur si neque ut impossibilem, neque ut periculosam Deo repudias corporationem, superest ut quasi indignam reiicias et accuses. Ab ipsa quidem exorsus  natiuitate,  perora, age iam, spurcitias genitalium in utero elementorum, humoris et sanguinis feda coagula, carnis ex eodem ceno alende per nouem menses. Describe uterum de die in diem  inolescentem  , grauem, anxium, nec somno tutum  , incertum  libidinibus fastidii  et gule. Inuehere iam et in ipsum mulieris enitentis pudorem, uel pro periculo honorandum  , uel pro natura religiosum. Horres utique et infantem, cum suis impedimentis profusum utique et oblitum. Dedignaris  , quod pannis dirigitur  , quod uinctionibus  formatur, quod blanditiis deridetur.   Hanc uenerationem  nature,  Marcion, despuis; et quo modo natus es? Odisti nascentem hominem; et quo modo diligis aliquem? Te quidem plane non amasti, cum ab Ecclesia et fide Christi recessisti. Sed uideris, si tibi displices, aut si aliter es natus  . Certe Christus dilexit hominem illum in immunditiis, in utero coagulatum, illum per pudenda prolatum, illum per ludibria nutrium: propter eum descendit; propter eum predicauit; propter eum omni se humilitate deiecit usque ad mortem, et mortem crucis . Amauit utique, quem magno  redemit. Si Christus Creatoris  est, suum merito amauit; si ab alio Deo est, magis adamauit, quando alienum redemit. Amauit ergo cum homine etiam natiuitatem, etiam carnem eius. Nihil amari potest  sine eo, per quod est id quod est.  Aufer natiuitatem, et exhibe hominem; adime carnem, et presta quem Deus redemit. Si hec sunt homo, quem Deus redemit, tu hec erubescenda illi facis, que redemit, et indigna, que, nisi dilexisset, non redemisset? Natiuitate reformata  regeneratione celesti, carnem ab omni uexatione restituit, leprosam emaculat, cecam perluminat  , paralyticam redintegrat, demoniacam expiat  , mortuam resuscitat; et nasci in illam erubescit  ? Si reuera de lupa, aut sue, aut uacca prodire uoluisset, et fere aut pecoris corpore indutus, regnum celorum predicaret, tua, opinor, illi censura prescriberet, turpe hoc Deo, et indignum hoc Dei Filio, et stultum propterea qui  ita credat. Sit plane stultum, si  de nostro sensu  iudicemus Deum. Sed circumspice , Marcion, si tamen non delesti: Stulta mundi elegit Deus, ut confundat sapientes  . Quenam hec stulta sunt? conuersio hominis ad cultum  ueri Dei? reiectio erroris? disciplina iustitie, pudicitie, patientie,  misericordie, innocentie? Omnia hec quidem stulta non sunt. Quere ergo de quibus dixerit; et si te presumpseris inuenisse, non erit tam  stultum, quam  credere in Deum natum, et quidem ex uirgine, et quidem carneum, qui per illas nature contumelias uolutatus sit. Dicat hec aliquis stulta non esse, et alia sint, que Deus in emulationem elegerit sapientie secularis. Et tamen apud illam facilius creditur Iupiter taurus factus aut cycnus, quam uere homo Christus, penes Marcionem.



CAPUT u.

Sunt plane et alia tam stulta, que pertinent ad contumelias et passiones Dei; aut prudentiam dicant  Deum crucifixum. Aufer  hoc  quoque, Marcion, imo hoc potius. Quid enim indignius  Deo? quid magis erubescendum, nasci an mori? carnem gestare, an crucem? circumcidi, an suffigi? educari, an sepeliri? in presepe deponi, an in monumento recondi? Sapientior eris, si nec ista credideris. Sed non eris sapiens, nisi stultus  seculo fueris, Dei stulta credendo. An ideo passiones a Christo non rescidisti, quia ut phantasma uacabat a sensu  earum? Diximus retro eque illum et natiuitatis et infantie imaginarie  uacua ludibria subire potuisse. Sed iam hic  responde,  interfector ueritatis. Nonne uere crucifixus est Deus  ? nonne uere mortuus, ut  uere crucifixus? nonne uere resuscitatus, ut uere scilicet mortuus? Falso ergo  statuit inter nos scire Paulus tantum Iesum  crucifixum? falso sepulturum ingessit?  falso resuscitatum inculcauit? Falsa est igitur et fides nostra, et phantasma est  totum quod speramus a Christo? Scelestissime hominum, qui  interemptores excusas Dei. Nihil enim ab eis passus est Christus, si nichil uere est passus. Parce unice spei totius  orbis.  Quid  destruis necessarium dedecus  fidei? Quodcumque Deo indignum est, mihi expedit. Saluus sum, si non confundar de Domino meo. Qui mei  , inquit, confusus fuerit, confundar et ego eius  . Alias non inuenio materias confusionis, que me per contemptum ruboris probent bene impudentem et feliciter stultum. Natus est Dei Filius; non pudet, quia pudendum est: et mortuus est Dei Filius; prorsus credibile est, quia ineptum est: et sepultus, resurrexit; certum est, quia impossibile. Sed hec quomodo in illo uera erunt, si ipse non fuit uerus, si non uere habuit in se quod figeretur, quod moreretur, quod sepeliretur et resuscitaretur, carnem scilicet sanguine suffusam, ossibus structam, neruis intextam,  uenis implexam, que nasci et mori nouit? Humana  sine dubio, ut nata  de homine; ideoque  mortalis hec erit  in Christo, quia Christus  homo et filius hominis. Aut cur homo Christus et filius hominis, si nichil hominis et nichil ex homine? nisi si  aut aliud est homo quam caro, aut aliunde caro hominis, quam ex homine; aut aliud  Maria, quam homo,  aut homo  deus Marcionis  . Aliter, non diceretur homo Christus, sine carne; nec hominis filius, sine aliquo parente homine: sicut nec Deus, sine Spiritu Dei; nec Dei Filius, sine Deo patre. ita utriusque substantie census hominem et Deum exhibuit: hinc natum, inde non natum; hinc carneum, inde spiritalem; hinc infirmum, inde prefortem;  hinc morientem, inde uiuentem. Que  proprietas conditionum, diuine et humane, equa utique nature utriusque  ueritate  dispuncta est,  eadem fide, et spiritus et carnis  . uirtutes spiritum Dei, passiones carnem hominis probauerunt. Si uirtutes non sine spiritu, proinde  et passiones non sine carne: si caro cum passionibus ficta, et spiritus ergo cum uirtutibus falsus.  Quid dimidias mendacio Christum? Totus ueritas fuit. Maluit, crede, nasci, quam ex aliqua  parte mentiri, et quidem in semetipsum; ut carnem gestaret sine ossibus duram, sine musculis solidam, sine sanguine cruentam, sine tunica  uestitam, sine fame esurientem, sine dentibus edentem, sine lingua loquentem; ut phantasma auribus fuerit sermo eius per imaginem uocis. Fuit itaque phantasma etiam post resurrectionem, cum manus et pedes suos discipulis inspiciendos offerret   : Aspicite, inquit  , quod ego sum, quia spiritus ossa non habet, sicut me habentem uidetis , sine dubio manus et pedes et ossa, que spiritus non habet, sed caro. Quomodo hanc uocem interpretaris, Marcion, qui  a Deo optimo, et simplici, et bono tantum, infers Iesum? Ecce fallit et decipit, et circumuenit omnium oculos, omnium sensus, omnium accessus et contractus. Ergo iam Christum non de celo deferre debueras, sed de aliquo circulatorio cetu; nec Deum preter hominem, sed magum hominem; nec salutis pontificem, sed spectaculi artificem; nec mortuorum suscitatorem,  sed uiuorum auocatorem. Nisi quod et si magus fuit, natus est.



CAPUT uI.

 Sed quidam  discentes Pontici illius  , supra magistrum sapere compulsi, concedunt Christo carnis  ueritatem, sine preiudicio tamen renuende natiuitatis. Habuerit, inquiunt, carnem, dum omnino  non natam. Peruenimus  igitur de calcaria, quod dici solet, in carbonariam, a Marcione ad Apellem, qui posteaquam a disciplina Marcionis in mulierem carne  lapsus, et  dehinc  in uirginem Philumenem spiritu  euersus est, solidum Christi corpus, sed  sine natiuitate, suscepit ab ea predicare  . Et angelo  quidem  illi Philumenes  eadem uoce Apostolus respondebit, qua  ipsum illum iam tunc precinebat, dicens : Etiamsi angelus de celis aliter euangelizauerit uobis, quam nos euangelizauimus, anathema sit. His uero que  insuper argumentantur, nos resistemus  . Confitentur   uere corpus habuisse Christum. Unde materia, si non ex ea qualitate, in qua uidebatur? unde corpus, si non caro corpus? unde caro, si non nata? quia nasci haberet, ea futura que nascitur. De sideribus, inquiunt, et de substantiis superioris mundi mutuatus est carnem: et utique proponunt non esse mirandum corpus sine natiuitate, cum et apud nos angelis licuerit nulla uteri opera in carnem  processisse. Agnoscimus quidem ita relatum; sed tamen quale est, ut alterius regule fides ab ea fide quam impugnat instrumentum argumentationibus suis mutuetur  ? Quid illi cum Moyse, qui Deum Moysi  reiicit? Si alius Deus est, aliter sint res eius. Sed  utantur heretici  omnes Scripturis eius, cuius utuntur etiam mundo: erit illis hoc quoque in testimonium  iudicii, quod de exemplis ipsius blasphemias suas instruunt. Facile est ueritati etiam nichil tale aduersus eos prescribenti  obtinere. Igitur, qui carnem Christi ad exemplum proponunt angelorum, non natum dicentes, licet carnem  , comparent uelim et caussas tam Christi quam  angelorum, ob quas in carnem  processerint  . Nullus umquam Angelus ideo descendit, ut crucifigeretur, ut mortem experiretur, ut a morte resuscitaretur  . Si numquam eiusmodi fuit caussa Angelorum corporandorum, habes caussam cur non nascendo acceperint carnem. Non uenerant mori; ideo nec nasci. At uero  Christus mori missus, nasci quoque necessario habuit, ut mori posset. Non enim mori solet, nisi quod nascitur. Mutuum debitum est inter se natiuitati cum mortalitate.  Forma moriendi, caussa nascendi est. Si  propter id quod moritur mortuus est Christus, id autem moritur quod et nascitur, consequens  erat, imo precedens, ut eque nasceretur propter id quod nascitur; quia propter idipsum mori habebat, quod, quia  nascitur, moritur. Non competebat non nasci, pro quo mori competebat. »Atquin  tunc quoque inter illos Angelos  ipse Dominus apparuit Abrahe  sine natiuitate cum carne.« Scilicet, pro eadem causse diuersitate. Sed uos hoc non recipitis, non eum Christum recipientes, qui  iam tunc et adloqui, et liberare, et iudicare humanum genus ediscebat in carnis habitu, non nate adhuc, quia nondum moriture, nisi prius et natiuitas eius et mortalitas adnuntiarentur. Igitur probent angelos  illos  de sideribus accepisse  substantiam carnis  . Si non probant, quia nec scriptum est, nec Christi caro inde erit, cui angelorum accommodant exemplum. Constat angelos carnem non propriam  gestasse  , utpote  naturas  substantie spiritalis, et, si corporis alicuius, sui tamen generis; in carnem autem humanam transfigurabiles ad tempus, ut  uideri et congredi cum hominibus possent  . Igitur, cum relatum non sit unde sumpserint carnem, relinquitur intellectui nostro non dubitare, hoc esse proprium angelice potestatis, ex nulla materia corpus sibi sumere. »Quanto magis, inquis, ex aliqua certum est!« Sed nichil de eo constat, quia Scriptura non exhibet. Ceterum, qui  ualent facere semetipsos quod natura non sunt, cur non ualeant etiam  ex nulla substantia  facere? Si fiunt quod non sunt, cur non ex eo fiant quod non est? Quod autem non est, cum sit, ex nichilo est. Propterea nec requiritur, nec ostenditur,  quid postea factum sit corporibus illorum  . Quod de nichilo fuit, nichil factum est. Possunt nichil ipsum conuertere in carnem, qui semetipsos potuerunt conuertere in carnem. Plus est naturam demutare, quam facere materiam. Sed et  si de materia necesse fuisset  angelos sumpsisse carnem, credibilius utique est de terrena materia, quam de ullo genere celestium substantiarum; cum adeo terrene qualitatis extiterit, ut terrenis pabulis pasta sit. Fuerit  nunc  quoque siderea eodem  modo terrenis pabulis pasta, quando terrena non esset; quo terrena celestibus pasta est, quando celestis non esset (legimus enim manna esui populo fuisse: Panem, inquit ; non tamen infringitur semel separata conditio Dominice  carnis, ex caussa alterius dispositionis. Homo uere futurus usque ad mortem eam carnem oportebat ut  indueret, cuius est mors: eam  porro carnem, cuius est mors, natiuitas antecedit.



CAPUT uII.

Sed quotiens de natiuitate contenditur, omnes qui respuunt eam ut preiudicantem de carnis in Christo ueritate, ipsum Deum uolunt negare esse natum, quod dixerit : Que mihi mater, et qui mihi fratres? Audiat igitur et Apelles,  quid iam responsum sit a nobis Marcioni eo libello, quo  ad  Euangelium ipsius prouocauimus, considerandam scilicet materiam pronuntiationis istius. Primo quidem, nunquam quisquam adnuntiasset illi matrem et fratres eius foris stare  , qui non certus esset  habere illum matrem et fratres, et ipsos esse, quos tunc nuntiabat, uel retro cognitos, uel tunc ibidem compertos  , licet propterea abstulerint  hereses ista  de Euangelio, quod et creditum patrem eius Ioseph fabrum, et matrem Mariam, et fratres et sorores eius optime notos sibi esse dicebant, qui mirabantur doctrinam eius. »Sed tentandi gratia nuntiauerant  et matrem et fratres, quos non habebat.« Hoc quidem Scriptura non dicit, alias non tacens, cum quid tentationis gratia factum est circa  eum: Ecce, inquit , surrexit legis doctor, tentans eum. Et alibi : Et accesserunt ad eum Pharisei, tentantes. Quod nemo prohibebat hic quoque significari, tentandi gratia factum.  Non recipio quod extra Scripturam de tuo infers. Dehinc, materia tentationis debet subesse. Quid tentandum putauerunt in illo? Utique, natusne esset, an non; si enim hoc negauit responsio eius,  hoc captauit nuntiatio tentatoris. Sed nulla tentatio tendens ad agnitionem eius, de quo dubitando tentat, ita subito procedit, ut non ante precedat questio,  que, dubitationem inferens, cogat tentationem. Porro, si nusquam de natiuitate Christi uolutatum est, quid tu argumentaris, uoluisse illos per tentationem sciscitari quod nunquam produxerunt in questionem? Eo adiicimus  : etiamsi tentandus esset de natiuitate, non utique hoc modo tentaretur, earum personarum adnuntiatione, que poterant, etiam nato Christo, non fuisse. Omnes nascimur, et tamen non omnes aut fratres habemus aut matrem. Adhuc potest et patrem magis habere quam matrem, et auunculos magis quam fratres. Adeo non competit tentatio natiuitatis, quam licebat et sine matris, et sine fratrum nominatione constare. Facilius plane est, ut, certi illum et matrem et fratres habere, diuinitatem potius tentauerint eius, quam natiuitatem:  an intus agens, sciret quid foris esset, mendacio petitus  presentia  eorum, qui in presenti  non erant: nisi quod, etsi  uacuisset  tentationis ingenium, poterat euenire, ut quos illi nuntiabant foris stare,  ille eos sciret absentes esse, uel ualetudinis  , uel negotii, uel peregrinationis nota  iam necessitate. Nemo tentat eo modo, quo posse se sciat ruborem tentationis referre. Nulla igitur materia tentationis competente, liberatur simplicitas nuntiatoris  , quod uere mater et fratres eius superuenissent. Sed, que ratio responsi, matrem et fratres ad presens negantis, discat etiam Apelles. Fratres Domini non crediderant  in illum, sicut et in  Euangelio ante Marcionem edito continetur. Mater eque non demonstratur  adhesisse illi  , cum Martha et Maria alia  in commercio eius frequententur. Hoc denique in loco apparet incredulitas eorum: cum is  doceret uiam uite, cum Dei regnum predicaret, cum languoribus et uitiis medendis operaretur,  extraneis defixis in illum, tam  proximi aberant. Denique superueniunt, et foris subsistunt, nec introcunt, non computantes scilicet quid intus ageretur; nec sustinent saltem,  quasi necessarius aliquid adferrent eo quod ille tum maxime agebat; sed amplius interpellant, et a tanto opere reuocatum uolunt. Oro te, Apelles, uel tu, Marcion,  si forte tabula ludens, uel de histrionibus, aut aurigis contendens, tali nuntio auocareris, nonne dixisses: Que mihi mater, aut qui fratres? Deum predicans et probans Christus, Legem et Prophetas adimplens, tanti retro eui caliginem dispargens, indigne usus est hoc dicto ad percutiendam incredulitatem foris stantium, uel ad excutiendam importunitatem ab opere reuocantium? Ceterum, ad negandam natiuitatem, alius  necessarius  fuisset et locus, et tempus, et ordo sermonis, non eius qui posset  pronuntiari etiam ab eo, cui et mater esset et fratres, cum indignatio parentes non neget, sed obiurget  . Denique, potiores fecit alios, et meritum prelationis ostendens.  audientiam scilicet uerbi, demonstrat qua conditione negauerit matrem et fratres. Qua enim alios sibi adoptauit, qui ei adherebant, ea abnegauit illos, qui ab eo absistebant. Solet etiam id implere  Christus, quod alios docet. Quale ergo erat, si docens non tanti facere matrem aut fratres, quanti Dei uerbum, ipse Dei uerbum, nuntiata matre et fraternitate, desereret? Negauit itaque parentes, quomodo docuit negandos pro Dei opere. Sed alias figura est synagoge in matre abiuncta  , et Iudeorum  in fratribus incredulis. Foris erat in illis Isrel; discipuli autem noui intus audientes, et credentes, et coherentes Christo, Ecclesiam deliniabant  , quam potiorem matrem, et digniorem fraternitatem, recusato carnali genere, nuncupauit  . Eodem  sensu denique et illi exclamationi respondit, non matris uterum et ubera negans, sed feliciores designans, qui uerbum Dei audiunt.



CAPUT uIII.

Solis istis capitulis, quibus maxime instructi sibi uidentur  Marcion et Apelles, secundum ueritatem integri et incorrupti Euangelii interpretatis, satis esse debuerat ad probationem carnis humane in Christo per defensionem natiuitatis. Sed quoniam et isti Apelleciani  carnis ignominiam pretendunt maxime, quam uolunt ab igneo illo preside mali sollicitatis  animabus adstructam  , et idcirco indignam Christo, et idcirco de sideribus illi substantiam competisse, debeo illos de sua paratura  repercutere. Angelum quemdam inclytum nominant,  qui mundum hunc instituerit, et instituto eo penitentiam admiscuerit  . Et hoc suo loco tractauimus: nam est nobis aduersus illos libellus  , an qui spiritum et uoluntatem et uirtutem Christi habuerit ad ea opera, dignum aliquid penitentia fecerit, cum angelum etiam de figura erratice ouis interpretentur. Teste igitur penitentia institutoris sui, delictum erit mundus; siquidem omnis penitentia confessio est delicti  , quia locum non habet nisi in delicto. Si mundus delictum est quia  corpus et membra, delictum erit proinde  et celum, et celestia cum celo. Si celestia  , et quicquid inde conceptum prolatumque est, mala arbor malos  fructus edat necesse est . Caro igitur Christi de celestibus structa, de peccati constitit  clementis, peccatrix de peccatorio censu  , et par  iam  erit eius substantie, id est nostre, quam ut peccatricem Christo dedignantur inducere  . Ita si nichil de ignominia interest, aut aliam purioris note materiam excogitent Christo, quibus displicet nostra, aut eamdem agnoscant  , qua etiam celestis melior esse non potuit. Legimus plane : Primus homo de terre limo; secundus homo de celo. Non tamen ad materie differentiam spectat, sed tantum terrene retro substantie carnis primi hominis, id est Ade, celestem de spiritu substantiam opponit secundi hominis, id est Christi. Et adeo ad spiritum, non ad carnem, celestem  hominem refert: ut quos sic  comparat, constet in hac carne terrena celestes fieri, spiritu scilicet. Quod si secundum carnem quoque celestis Christus, non compararentur  illi non  secundum carnem celestes. Si ergo qui  fiunt celestes, qualis et  Christus, terrenam carnis substantiam gestant; hinc  quoque confirmatur, ipsum etiam Christum in carne terrena fuisse celestem, sicut  sunt qui ei adequantur.



CAPUT IX.

Pretendimus adhuc, nichil quod ex alio acceptum sit, ut aliud sit quam id de quo sit acceptum, ita  aliud  esse  , ut non suggerat  unde sit acceptum. Omnis materia sine testimonio originis sue non est, etsi demutetur in nouam proprietatem. Ipsum certe corpus  nostrum, quod de limo figulatum  etiam  ad fabulas nationum  ueritas transmisit, utrumque originis elementum  confitetur: carne, terrenum  ; sanguine, aquenum  . Nam  , licet alia sit species qualitatis, hoc est, quod  ex alio aliud fit, ceterum, quid est sanguis, quam rubens humor? quid caro, quam terra conuersa in figuras suas  ? Considera singulas qualitates,  musculos ut glebas, ossa ut saxa,  etiam circum papillas calculos quosdam; aspice  neruorum tenaces connexus, ut traduces radicum et uenarum ramosos discursus, ut ambages riuorum, et lanugines ut muscos, et comam ut cespitem, et ipsos medullarum in  abdito thesauros, ut metalla carnis. Hec omnia terrene originis signa et in Christo fuerunt: hec  sunt que illum Dei Filium celauere, non alias tantummodo hominem existimatum, quam ex humani  substantia corporis. Aut edite aliquid in illo celeste  de Septemtrionibus, et  uergiliis  , et Suculis emendicatum. Nam que enumerauimus, adeo terrene testimonia carnis sunt, ut et nostre. Sed nichil nouum, nichil peregrinum deprehendo. Denique, uerbis tantummodo et factis, doctrina et uirtute sola Christi, homines  obstupescebant. Notaretur  etiam carnis in illo nouitas miraculo habita. Sed carnis terrene non mira conditio: ipsa erat, que cetera eius miranda faciebat. Cum dicerent: Unde huic doctrina et signa ista? Etiam despicientium formam eius hec erat uox.  Adeo nec humane honestatis corpus fuit, nedum celestis claritatis. Tacentibus apud nos  quoque Prophetis de ignobili aspectu eius, ipse passiones, ipseque contumelie loquuntur: passiones quidem, humanam carnem;  contumelie uero, inhonestam probauere  . An ausus esset aliquis unque summo perstringere  corpus nouum,   sputaminibus contaminare faciem, nisi merentem  ? Quid dicis celestem carnem, quam unde celestem intelligas, non habes? Quid terrenam negas, quam unde terrenam  agnoscas, habes? Esuriit sub diabolo, sitiit sub Samaritide, lacrymatus est super Lazarum, trepidauit  ad mortem.  Caro enim, inquit, infirma. Sanguinem fudit postremo  . Hec sunt, opinor, signa celestia. Sed quomodo, inquam  , contemni et pati posset, sicut et dixi, si quid in illa carne de  celesti generositate radiasset? Ex hoc ergo conuincimus nichil in illa de celis fuisse, propterea ut contemni et pati posset.



CAPUT X.

Conuertor ad alios  eque sibi prudentes, qui carnem Christi animalem affirmant, quod anima caro sit facta, ergo et caro anima, et sicut caro animalis, ita et anima carnalis. Et hic itaque caussas requiro. Si, ut animam saluam faceret, in semetipso suscepit animam Christus, quia salua non esset nisi per ipsum, dum in ipso; non uideo cur eam carnem fecerit animalem, induendo carnem, quasi aliter animam saluam  facere non posset, nisi carneam factam. Cum enim nostras animas non tantum non carneas, sed etiam a  carne disiunctas saluas prestet; quanto magis illam, quam ipse suscepit, etiam non carneam redigere potuit in salutem! Item cum presumant  non carnis, sed anime nostre  solius liberande caussa processisse Christum; primo, quam absurdum est, ut animam solam liberaturus, id genus corporis eam fecerit, quod non erat liberaturus! Deinde, si animas nostras per illam, quam gestauit, liberare susceperat, illam quoque, quam gestauit, nostram gestasse debuerat, id est, nostre forme, cuiuscumque forme est in occulto anima nostra, non tamen carnee. Ceterum, non nostram animam liberauit, si carneam habuit; nostra enim carnea non est.  Porro si non nostram liberauit, quia carneam liberauit  , nichil ad nos  ; quia non nostram liberauit. Sed nec liberanda erat, que non erat nostra, ut scilicet carnea; non enim periclitabatur, si non erat nostra, id est, non carnea. Sed liberatam constat illam. Ergo non fuit carnea; et fuit nostra, si ea  fuit que liberaretur, quoniam  periclitabatur. Iam ergo, si anima non fuit carnalis in Christo, nec caro potest animalis fuisse.



CAPUT XI.

Sed aliam argumentationem eorum conuenimus, exigentes, cur animalem carnem subeundo Christus, animam carnalem uideatur habuisse. Deus enim, inquiunt  , gestiuit  animam uisibilem hominibus exhibere, faciendo eam corpus, que retro inuisibilis  extiterit, natura nichil, nec semetipsam uidens, pre impedimento carnis huius, ut etiam disceptaretur, nata  anima an non, mortalis ne sit, an non  . Itaque animam corpus effectam in Christo, ut eam et nascentem et morientem, et, quod sit amplius, resurgentem uideremus. Et  hoc autem quale erat  , ut per carnem demonstraretur anima sibi aut nobis, que per carnem non poterat agnosci: ut sic ostenderetur, dum id fit, cui latebat, id est caro? tenebras uidelicet accepit, ut lucere posset  . Denique, adhuc  prius retractemus, an isto modo ostendenda fuerit anima, an in totum inuisibilem eam retro allegent; utrum quasi incorporalem, an etiam habentem aliquod genus corporis proprii. Et tamen cum inuisibilem dicant, corporalem eam  constituunt, habentem quod inuisible sit. Nihil enim habens inuisibile, quomodo potest inuisibilis dici? Sed ne esse quidem potest, nisi  habens per quod sit. Cum autem sit, habeat necesse est aliquid, per quod est. Si habet  aliquid per quod est, hoc erit corpus eius. Omne quod est, corpus est sui generis: nichil est incorporale, nisi quod non est. Habente igitur anima inuisibile corpus, qui uisibilem eam facere susceperat, utique dignius id eius uisibile fecisset, quod inuisibile habebatur, quia nec hic mendacium, aut infirmitas Deo competit: mendacium, si aliud animam, quam quod erat, demonstrauit; infirmitas, si id quod erat demonstrare non ualuit. Nemo ostendere uolens hominem, cassidem aut personam ei inducit. Hoc autem factum est anime, si  in carne  conuersa  alienam induit  superficiem. Sed et si incorporalis anima deputetur, ut aliqua ui rationis occulta sit quidem anima, corpus tamen non sit, quidquid est anima; proinde impossibile Deo non erat, et proposito eius congruentius competebat, noua aliqua corporis specie eam demonstrare, quam ista communi omnium, alterius  iam notitie; ne sine caussa uisibilem ex inuisibili facere gestisset animam, istis scilicet questionibus opportunam, per carnis in illam  humane defensionem. Sed non poterat Christus inter homines nisi homo uideri. Redde igitur Christo fidem suam; ut qui homo uoluerit incedere, animam quoque humane conditionis ostenderit, non faciens eam carneam, sed induens eam carne.



CAPUT XII.


Ostensa sit nunc anima per carnem, si constiterit illam ostendendam quoquo modo  fuisse, id est  incognitam sibi et nobis. Quamquam in hoc uana distinctio est; quasi nos seorsum ab anima simus,  cum totum, quod sumus, anima sit. Denique sine anima nichil sumus, ne hominis quidem, sed cadaueris nomen.  Si ergo ignoramus animam, ipsa se ignorat. Itaque  superest hoc solummodo inspicere, an se anima hic  ignorarit, ut nota quoquo  modo fieret. Opinor, sensualis est anime natura. Adeo, nichil animale sine sensu; nichil sensuale sine anima. Et ut impressius  dixerim, anime anima sensus est. Igitur cum omnibus anima sentire prestet, et ipsa sentiat omnium etiam sensus,  nedum qualitates,  qui  uerisimile est, ut ipsa sensum sui ab initio sortita non sit? Unde illi, scire quod interdum sibi sit necessarium, ex naturalium  necessitate, si non scit suam qualitatem, cui quid necessarium est? Hoc quidem in omni anima recognoscere est; notitiam sui dico; sine qua notitia sui nulla anima se  ministrare potuisset. Puto autem magis hominem, animal solum rationale, compotem et animam esse sortitum, que illum facit  animal rationale, ipsa in primis rationalis. Porro, quomodo rationalis, que efficit hominem rationale animal, si ipsa rationem suam nescit, ignorans semetipsam? Sed adeo non ignorat, ut auctorem, et arbitrum, et statum suum norit. Nihil adhuc de Deo discens, Deum nominat: nichil adhuc de iudicio eius admittens,  Deo commendare se dicit  . Nihil magis audiens, quam spem nullam esse post mortem,  et bene et male defuncto cuique imprecatur. Plenius hec prosequitur libellus quem scripsimus de Testimonio anime. Alioquin, si anima semetipsam ignorans erat ab initio, nichil a Christo cognouisse debuerat, nisi qualis esset. Nunc autem non effigiem suam discit  a Christo, sed salutem. Propterea  Filius Dei descendit, et animam subiit; non ut ipsa se anima cognosceret in Christo, sed ut Christum in semetipsa; non enim se ignorando de salute periclitatur, sed Dei uerbum. uita, inquit,  manifestata est; non anima, etc.: ueni, inquit , animam saluam facere: non dixit, ostendere. Ignorabamus nimirum animam, licet inuisibilem, nasci et mori, nisi corporaliter exhiberetur. Ignorauimus plane resurrecturam cum carne. Hoc erit quod Christus manifestauit. Sed et hoc non aliter in se, quam in Lazaro aliquo, cuius caro non erat animalis, ita nec anima carnalis. Quid ergo amplius innotuit nobis de anime ignorate retro dispositione? Quid inuisibile eius fuit, quod uisibilitatem per carnem desideraret?



CAPUT XIII.


Caro facta est anima, ut anima ostenderetur. Numquid ergo et caro anima facta est, ut caro manifestaretur? Si caro anima est, iam non anima est, sed caro. Si anima caro est, iam non caro est, sed anima.  Ubi ergo caro, et ubi anima est, alterutrum facta est. Imo si neutrum sunt, dum alterutrum alterum fiunt, certe peruersissimum, ut carnem nominantes, animam intelligamus, et animam significantes, carnem interpretemur. Omnia periclitabuntur aliter accipi quam sunt, et amittere quod sunt, dum aliter accipiuntur, si aliter quam sunt, cognominantur. Fides nominum, salus est proprietatum. Etiam cum demutantur qualitates, accipiunt uocabulorum possessiones. uerbi gratia, argilla excocta teste uocabulum  suscipit; nec communicat cum  uocabulo pristini generis, quia nec cum ipso genere. Proinde et anima Christi, caro facta, non potest non id esse quod facta est, et id non esse quod fuerit, aliud scilicet facta. Et quoniam proximum adhibuimus exemplum, plenius eo utemur. Certe enim testa ex argilla unum est corpus, unumque uocabulum, unius scilicet corporis. Nec potest  dici et argilla;  quia quod fuit, non est; quod autem non est, omnino  non adheret. Ergo et anima caro facta, uniformis, solidata: scilicet  singularitas tota  est, et indiscreta substantia. In Christo uero inuenimus animam et carnem simplicibus et nudis uocabulis editas, id est  animam animam, et carnem carnem; nusquam animam carnem, aut carnem animam: quando ita nominari debuissent, si ita fuissent: sed etiam sibi quamque substantiam diuise pronuntiatas ab  ipso, utique  pro duarum qualitatum distinctione, seorsum animam, et seorsum carnem. Quid  anxia est, inquit , anima mea usque ad mortem? et   : Panis quem ego dedero pro salute mundi, caro mea est. Porro, si anima caro fuisset, unum esset in  Christo carnea anima, aut caro animalis. At cum diuidit species, carnem et animam, duo ostendit: si duo, iam non unum; si non unum, iam nec anima carnalis, nec caro animalis; unum enim est anima caro, aut caro anima. Nisi et seorsum aliam gestabat animam, preter eam que caro erat, et aliam circumferebat carnem, preter illam que anima erat. Quod si una caro, et una anima; illa tristis usque ad mortem, et illa panis pro mundi salute; saluus est numerus duarum substantiarum, in suo genere distantium, excludens carnee anime unicam speciem.



CAPUT XIu.

Sed angelum, aiunt, gestauit Christus. Qua ratione? Qua et hominem. Eadem ergo est et caussa, ut hominem gestaret Christus: salus hominis fuit caussa;  scilicet, ad restituendum quod perierat. Homo perierat; hominem restitui oportuerat.  Ut angelum gestaret Christus, nichil tale de caussa est. Nam etsi angelis perditio reputatur, in ignem preparatum diabolo et angelis eius,  nunquam tamen illis restitutio repromissa est. Nullum mandatum de salute angelorum suscepit Christus a Patre.  Quod Pater neque repromisit, neque mandauit, Christus administrare non  potuit. Cui igitur rei angelum quoque gestauit, nisi ut satellitem fortem, cum quo salutem hominis operaretur? Idoneus enim non erat Dei Filius, qui solus hominem liberaret, a solo et singulari serpente deiectum? Ergo iam non unus Deus, nec unus salutificator, si duo salutis artifices, et utique alter altero indigens. An uero, ut per angelum liberaret hominem? Cur ergo descendit ad id quod per angelum erat expediturus? Si per angelum, quid et ipse? Si per se, quid et angelus? Dictus est quidem magni consilii angelus, id est nuntius; officii, non nature uocabulo. Magnum enim cogitatum Patris, super hominis scilicet restitutione, annuntiaturus seculo erat. Non ideo tamen sic angelus intelligendus ut aliqui  Gabriel aut Michel. Nam et filius a domino uinee mittitur ad  cultores, sicut et famuli, de fructibus petitum. Sed non propterea unus ex famulis deputabitur filius, quia famulorum successit officio. Facilius ergo dicam, si forte, ipsum filium angelum, id est nuntium patris, quam angelum in filio. Sed cum de filio ipso sit pronuntiatum : Minuisti cum modicum  quid citra angelos, quomodo uidebitur angelum induisse, sic infra angelos diminutus, dum homo fit  , qua caro et anima et filius hominis? qua  autem spiritus Dei et uirtus altissimi , non potest infra angelos haberi, Deus scilicet et Dei Filius. Quanto ergo, dum hominem gestat, minor angelis factus est, tanto non, dum  angelum gestat. Poterit hec opinio Hebioni conuenire, qui nudum hominem, et tantum ex semine Dauid, id est, non   et Dei filium, constituit Iesum, plane Prophetis aliquo  gloriosiorem, ut ita in illo  angelus  fuisse dicatur  ; quemadmodum in aliquo Zacaria. Nisi quod a  Christo nunquam est dictum:  Et ait mihi angelus qui in me loquebatur; sed nec quotidianum illud omnium Prophetarum: Hec dicit Dominus. Ipse enim erat Dominus coram, ex  sua auctoritate pronuntians : Ego autem dico  uobis. Quid ultra? adhuc Esaiam exclamantem audi : Non angelus, neque legatus, sed ipse Dominus saluos eos fecit.



CAPUT Xu.

Licuit et ualentino, ex priuilegio heretico, carnem Christi spiritalem comminisci. Quiduis eam fingere potuit, quisquis humanam credere noluit; quando  si humana non fuit, nec ex homine, non uideo ex qua substantia ipse  se  , Christus hominem et filium hominis pronuntiarit : Nunc autem uultis occidere hominem ueritatem ad uos locutum; et : Dominus est sabbati filius hominis. De ipso enim Esaias : Homo in plaga, et sciens ferre imbecillitatem; et Hieremias : Et  homo est, et quis cognoscet  illum? et Daniel : Et super nubes tanquam filius hominis. Etiam Paulus apostolus : Mediator Dei et hominum, homo Christus iehsu. Item Petrus in Actis Apostolorum : Iesum Nazarenum,  uirum uobis a Deo destinatum, utique hominem. Hec sola sufficere uice prescriptionis debuerunt ad testimonium carnis humane, et ex homine sumpte, et non spiritalis; sicut nec animalis, nec sideree, nec imaginarie; si sine studio et artificio contentionis hereses esse potuissent. Nam ut penes quemdam ex ualentini factione  legi, primo non putant terrenam, et humanam  Christo substantiam informatam, ne deterior angelis Dominus deprehendatur, qui non terrene carnis extiterunt  ; dehinc, quod oporteret  similem nostri carnem similiter nasci, non de spiritu, nec de Deo, sed ex uiri uoluntate.  Et cur non de corruptela, sed de incorruptela? Et quare non, sicut et illa resurrexit, et in celo resumpta est, ita et nostra, par eius, statim assumitur? aut cur illa, par nostre, non eque in terram dissoluta est? Talia et  ethnici uolutabunt  : Ergo Dei Filius in tantum humilitatis exhaustus? Et, si resurrexit in exemplum spei nostre, cur nichil tale de nobis probatum est?  Merito ethnici talia, sed merito et heretici. Numquid enim inter illos distat, nisi quod ethnici non credendo credunt, at heretici credendo non credunt? Legunt denique : Minorasti eum modico citra angelos, et negant inferiorem substantiam Christi; nec hominem se, sed uermem pronuntiantis ; qui  nec formam habuit, nec speciem; sed forma eius ignobilis, despecta  citra omnes homines; homo in plaga, et sciens ferre imbecillitatem. Agnoscunt hominem Deo mixtum, et negant hominem. Mortuum credunt, et quod est mortuum, ex incorruptela natum esse contendunt: quasi corruptela aliud sit a morte. »Sed et nostra caro statim resurgere debebat.« Exspecta: nondum inimicos suos Christus oppressit, ut cum amicis de inimicis  triumphet.



CAPUT XuI.

Insuper, argumentandi libidine, ex forma ingenii heretici, locum sibi fecit Alexander ille, quasi nos affirmemus, idcirco Christum terreni census induisse carnem, ut euacuaret in semetipso carnem peccati. Quod etsi diceremus, quacunque ratione muniremus sententiam nostram, dum ne tanta amentia, qua putauit, tanquam ipsam carnem Christi opinemur, ut peccatricem, euacuatam in ipso: cum illam et ad dexteram Patris in celis presidere meminerimus, et uenturam inde, suggestu paterne claritatis, predicemus. Adeo, ut euacuatam non possumus  dicere, ita nec peccatricem; nec euacuatam, in qua dolus non fuit.  Defendimus autem, non carnem  peccati euacuatam esse in Christo, sed peccatum carnis; non materiam, sed naturam; nec substantiam, sed culpam: secundum Apostoli auctoritatem dicentis : Euacuauit peccatum in carne. Nam et alibi : in similitudine, inquit, carnis peccati fuisse Christum. Non quod similitudinem carnis acceperit, quasi imaginem corporis, et non ueritatem; sed similitudinem peccatricis carnis uult intelligi; quod ipsa non peccatrix caro Christi, eius fuit par, cuius erat  peccatum; genere, non uitio Ade: quando hinc etiam confirmamus eam fuisse carnem in Christo, cuius natura est in homine peccatrix; et sic in illa peccatum euacuatum, quod in Christo sine peccato habeatur, que in homine sine peccato non habebatur. Nam neque ad propositum Christi faceret euacuantis peccatum carnis, non in ea carne euacuare illud, in qua erat natura peccati, neque ad gloriam. Quid enim magnum, si in carne meliore, et alterius, id est non peccatricis nature, neuum  redemit? Ergo, inquis, si nostram induit, peccatrix fuit caro Christi. Noli constringere explicabilem sensum. Nostram enim induens, suam fecit; suam faciens, non peccatricem eam fecit. Ceterum  recordentur Adam ipsum in hanc carnem, non ex semine uiri factum. Sicut terra conuersa est in hanc carnem sine uiri semine, ita et Dei uerbum potuit sine coagulo in eiusdem carnis transire materiam.



CAPUT XuII.

Sed remisso Alexandro cum suis syllogismis, quos in argumentationibus torquet,  etiam cum psalmis ualentini, quos magna impudentia quasi idonei alicuius auctoris interserit, ad unam iam lineam congressionem dirigamus, an carnem Christus ex uirgine acceperit, ut hoc precipue modo humanam eam constet, si ex humana matrice substantiam traxit. Quamquam liquit  iam et de nomine hominis, et  de statu qualitatis, et de sensu tractationis, et de  exitu passionis humanam constitisse. Ante omnia autem commendanda erit ratio que prefuit, ut Dei Filius de uirgine nasceretur. Noue nasci debebat noue natiuitatis dedicator, de qua signum daturus Dominus ab Esaia predicabatur. Quod  est istud signum? Ecce uirgo concipiet in utero, et pariet filium . Concepit igitur uirgo et peperit Emmanuelem, Nobiscum Deum. Hec est natiuitas noua, dum homo nascitur in Deo;  in quo homine Deus natus est,  carne antiqui seminis suscepta, sine semine antiquo, ut illam nouo semine, id est, spiritaliter reformaret exclusis antiquitatis sordibus, expiatam. Sed tota nouitas ista, sicut et in omnibus, de ueteri figura est, rationali per uirginem dispositione  Domino nascente. uirgo erat adhuc terra nondum opere compressa, nondum sementi subacta: ex ea hominem factum accepimus  a Deo in animam uiuam. Igitur si primus Adam de terra  traditur, merito sequens, uel nouissimus Adam, ut Apostolus dixit, proinde de terra, id est, carne nondum  generationi resignata, in spiritum uiuificantem a Deo est prolatus. Et tamen, ne  mihi uacet incursus nominis Ade  , unde Christus  Adam ab Apostolo  dictus est, si terreni non fuit  census homo eius? Sed et hic ratio defendit, quod Deus  imaginem et similitudinem suam, a diabolo captam, emuia operatione recuperauit. In uirginem enim adhuc Euam irrepserat uerbum edificatorium mortis  ; in uirginem eque introducendum erat Dei uerbum extructorium uite: ut quod per eiusmodi sexum abierat  in perditionem, per eumdem sexum redigeretur in salutem. Crediderat Eua serpenti: credidit Maria Gabrieli. Quod illa credendo deliquit, heccredendo deleuit. »Sed  Eua nichil tunc concepit in utero ex diaboli uerbo.« Imo concepit. Nam exinde ut abiecta pareret, et in doloribus pareret, uerbum diaboli semen illi fuit. Enixa est denique diabolum fratricidam. Contra, Maria eum edidit, qui carnalem fratrem Isrel, interemptorem suum, saluum  quandoque prestaret. In uuluam ergo Deus uerbum suum detulit, bonum fratrem, ut memoriam mali fratris eraderet  . Inde prodeundum fuit Christo ad salutem hominis, quo homo iam damnatus intrauerat.



CAPUT XuIII.

Nunc, ut simplicius respondeamus, non competebat  ex semine humano Dei Filium nasci, ne si  totus esset filius hominis, non esset et Dei filius, nichilque haberet amplius Salomone  , et amplius Iona; et de Hebionis opinione credendus erat. Ergo, iam Dei Filius ex Patris  Dei semine, id est spiritu, ut esset et  hominis filius, caro ei sola  erat ex hominis carne sumenda, sine uiri semine. uacabat enim uiri semen  , apud habentem Dei semen. Itaque, sicut nondum natus ex uirgine, patrem Deum habere potuit sine homine matre  ; eque, cum de uirgine nasceretur, potuit matrem habere hominem  sine homine patre. Sic denique homo cum Deo, dum caro hominis cum spiritu Dei. Caro sine semine, ex homine; spiritus cum semine, ex Deo.  Igitur si fuit dispositio rationis super Filium  Dei ex uirgine proferendum, cur non ex uirgine acceperit corpus, quod de uirgine protulit? Quia aliud est quod a Deo sumpsit. Quoniam, inquiunt, uerbum  caro factum est. uox ista quid caro factum sit contestatur; nec tamen periclitatur, quasi statim aliud sit factum caro, et non uerbum. Si ex carne factum est uerbum caro, aut si ex semine ipso  factum est, Scriptura dicat. Cum Scriptura non dicat, nisi quod sit factum, non et unde sit factum; ergo ex alio, non ex semine ipso  suggerit factum. Si non ex semine ipso  , sed ex alio, iam hinc tracta, ex quo magis credere congruat, carnem factum uerbum, nisi ex carne, in qua et factum est, uel quia ipse Dominus sententialiter et definitiue pronuntiauit : Quod in carne natum est,  caro est, quia ex carne natum est. Sed si de homine tantummodo dixit, non et de semetipso, plane nega hominem Christum, et ita defende non et in ipsum competisse. Atquin subiicit : Et quod de spiritu natum est, spiritus est. Quia Deus spiritus est, et de Deo natus est. Hoc utique uel eo magis in ipsum tendit,  si et in credentes eius. Si ergo et hoc ad ipsum, cur non et illud supra? Neque enim diuidere potes hoc ad ipsum, illud supra ad ceteros homines, qui utramque substantiam Christi, et carnis et spiritus, non negas. Ceterum, si tam carnem habuit, quam spiritum, cum de duarum substantiarum conditione pronuntiat, quas et ipse gestat, non potest uideri de spiritu quidem suo, de carne uero non sua determinasse. Ita, cum ipse sit de spiritu Dei, et spiritus Deus est, et Deus  ex Deo natus ipse est, et ex carne hominis, homo in carne generatus.



CAPUT XIX.

Quid est ergo, non ex sanguine, neque ex uoluntate carnis, neque ex uoluntate uiri, sed ex Deo nati sunt  ? Hoc quidem capitulo ego potius utar,  cum adulteratores  eius obduxero. Sic enim scriptum esse contendunt: Non ex sanguine, nec ex carnis uoluntate, nec ex uiri, sed ex Deo natus est, quasi supra dictos credentes in nomine eius designet, ut ostendat esse  semen illud  arcanum electorum, et spiritalium  , quod sibi imbuunt. Quomodo autem ita erit, cum omnes qui credunt in nomine Domini, communi lege generis humani, ex sanguine, et ex carnis, et ex uiri uoluntate nascantur, etiam ualentinus ipse? Adeo singulariter, ut de Domino scriptum est: Et ex Deo natus est. Merito, quia uerbum Dei, et cum uerbo Dei spiritus, et in spiritu Dei uirtus, et quidquid Dei est Christus. Qua caro autem, non ex sanguine, nec ex carnis et uiri uoluntate: quia ex Dei uoluntate uerbum caro factum est. Ad carnem enim, non ad  uerbum pertinet negotiatio  formalis nostre natiuitatis, quia caro sic habebat nasci, non uerbum. Negans autem ex carnis quoque uoluntate natum, cur non negauit etiam ex substantia carnis? Neque enim, quia ex sanguine negauit, substantiam carnis renuit, sed materiam seminis, quam constat sanguinis esse  calorem, ut despumatione mutatam in coagulum sanguinis femine. Nam ex coagulo in caseo uis est substantie, quam medicando constringit, id est lactis. Intelligimus ergo, ex concubitu natiuitatem Domini negatam, quod sapit uoluntas uiri et carnis, non ex uulue participatione. Et quid utique tam exaggeranter inculcauit, non ex sanguine, nec ex carnis uoluntate, aut uiri, natum; nisi quia ea erat caro, quam ex concubitu natam nemo dubitaret? Negans porro ex concubitu, non negauit ex carne; imo confirmauit ex carne, quia non proinde negauit ex carne, sicut ex concubitu negauit. Oro uos, si Dei spiritus  non de uulua carnem participaturus descendit in uuluam, cur descendit in uuluam? potuit enim extra eam fieri caro spiritalis simplicius multo, quam intra uuluam  fieret extra uuluam  . Sine caussa eo se intulit, unde nichil extulit. Sed non sine caussa descendit in uuluam: ergo ex illa accepit. Quia si non ex illa accepit, sine caussa in illam descendit, maxime eius qualitatis caro futurus, que non erat uulue, id est spiritalis.



CAPUT XX.

Qualis est autem tortuositas uestra, ut ipsam ex syllabam, prepositionis officio adscriptam, auferre queratis, et alia magis uti, que in hac specie non inuenitur penes Scripturas sanctas? Per uirginem dicitis natum, non ex uirgine; et in uulua, non ex uulua. Quia et angelus in somnis ad Ioseph: Nam quod in ea natum est, inquit , de Spiritu Sancto est; non dixit ex ea. Nempe tamen, etsi ex ea dixisset, in ea dixerat: in ea enim erat, quod ex ea erat. Tantumdem  ergo, et cum dicit, in ea, et ex ea consonat; quia ex ea erat, quod in ea erat. Sed bene, quod idem dicit Mattheus, originem Domini decurrens ab  Abraham usque ad Mariam: Iacob, inquit, generauit Ioseph, uirum Marie, ex qua nascitur Christus. Sed et Paulus grammaticis istis silentium imponit: Misit, inquit , Deus Filium suum factum ex muliere. Numquid per mulierem, aut in muliere  ? Hoc quidem impressius, quod factum potius  dicit, quam natum: simplicius enim enuntiasset natum. Factum autem dicendo, et uerbum caro factum est consignauit, et carnis ueritatem ex uirgine facte  asseuerauit. Nobis quoque ad hanc speciem Psalmi patrocinabuntur, non quidem apostate, et heretici, et  platonici ualentini, sed sanctissimi et receptissimi prophete Dauid. Ille apud nos canit Christum, per quem se cecinit ipse Christus. Accipe Christum, et audi Dominum Patri  Deo colloquentem  :  Quia tu es qui auulsisti me ex utero matris mee: ecce unum. Et spes mea ab uberibus matris mee; super te sum proiectus ex uulua: ecce aliud : Et ab utero matris mee Deus meus es tu: ecce aliud  . Nunc ad sensus ipsos decertemus. Auulsisti me  , inquit, ex utero. Quid auellitur, nisi quod inheret, quod infixum, innexum est ei, a quo, ut auferatur, auellitur? Si non adhesit utero, quomodo auulsus est? si adhesit qui auulsus est, quomodo adhesisset, nisi  dum ex utero est  per illum neruum umbilicarem, quasi folliculi sui traducem  , adnexus   origini uulue  . Etiam cum quid extraneum extraneo agglutinatur, ita concarnatur et conuisceratur cum eo cui agglutinatur, ut cum auellitur, rapiat secum ex corpore aliquid a quo auellitur,  quasi sequelam  quamdam abrupte unitatis, et  producis  mutui coitus. Ceterum que ubera matris sue nominat? Sine dubio, que hausit. Respondeant obstetrices,  medici et physici, de uberum natura, an aliter manare soleant, sine uulue genitali passione, suspendentibus  exinde uenis sentinam illam inferni  sanguinis  , et ipsa translatione decoquentibus in materiam lactis letiorem  . Inde adeo fit, ut uberum tempore, menses sanguinum uacent. Quod si uerbum caro ex se factum est, non ex uulue communicatione, nichil operata uulua, nichil functa  , nichil passa; quomodo fontem suum transfudit in ubera, que, nisi habendo, non mutat? Habere autem sanguinem non potuit lacti subministrando, si non haberet caussas sanguinis ipsius, auulsionem scilicet sue carnis. Quid fuerit nouitatis in Christo ex uirgine nascendi, palam est: scilicet, solummodo hoc, quod ex uirgine, secundum rationem quam edidimus;  et uti uirgo esset regeneratio nostra, spiritaliter ab omnibus inquinamentis sanctificata per Christum, uirginem et ipsum, etiam carnaliter, ut ex uirginis carne.



CAPUT XXI.

Si ergo contendunt hoc competisse nouitati, ut quemadmodum non ex uiri semine, ita nec ex uirginis carne caro fieret Dei uerbum; quare non hoc sit tota nouitas, ut caro non  semine nata  , carne processerit? Accedant  adhuc cominus  ad congressum: Ecce, inquit, uirgo concipiet in utero. Quidnam? utique Dei uerbum, non uiri semen  : certe ut pareret filium. Nam, Et pariet, inquit, filium. Ergo, ut ipsius fuit concepisse, ita ipsius est quod peperit; licet non ipsius fuerit quod concepit. Contra si uerbum ex se caro factum est, iam ipsum se concepit,  et peperit, et uacat prophetia. Non enim uirgo concepit, neque peperit, si non quicquid  peperit ex uerbi concepto, caro ipsius est. Sola hec autem prophete uox euacuabitur? an et angeli, conceptum et partum uirginis annuntiantis? an et omnis iam Scriptura,  quecumque matrem pronuntiat Christi? Quomodo enim mater, nisi quia in utero eius fuit? Sed nichil ex utero eius accepit, quod matrem eam faceret, in cuius utero fuit Hoc nomen non debet caro extranea  . Matris uterum non appellat, nisi filia uteri, caro. Filia uteri porro non est, si sibi nata est. Tacebit  igitur et Elizabeth prophetam portans  iam Domini sui conscium infantem, et in super Spiritu Sancto adimpleta. Sine caussa enim dicit : Et unde mihi, ut mater Domini mei ad me ueniat  ? si Maria non filium, sed hospitem in utero gestabat Iesum. Quomodo dicit: Benedictus  fructus uteri tui? Quis hic fructus uteri, qui non ex utero germinauit; qui non in utero radicem egit; qui non eius est, cuius est uterus? Et qui utique fructus uteri? Christus. An quia ipse est  flos de uirga profecta  ex radice Iesse; radix autem Iesse, genus Dauid; uirga ex radice, Maria ex Dauid? Flos ex uirga, filius Marie, qui dicitur iehsu Christus, ipse erit et fructus. Flos enim fructus: quia per florem, et ex flore, omnis fructus eruditur in fructum. Quid ergo? negant et fructui suum florem, et flori suam uirgam et uirge suam radicem, quo minus suam  radix sibi uindicet per uirgam proprietatem eius quod ex uirga est, floris et fructus. Siquidem omnis gradus generis ab ultimo ad principalem recensetur, ut iam nunc carnem Christi, non tantum Marie, sed et Dauid per Mariam, et Iesse per Dauid, sciant adherere. Ideo  hunc fructum ex lumbis Dauid, id est, ex posteritate carnis eius iurat illi Deus concessurum in throno ipsius. Si ex lumbis Dauid, quanto  magis  ex lumbis Marie, ob quam in lumbis Dauid!



CAPUT XXII.

Deleant igitur et  testimonia demonum filium Dauid proclamantia  Iesum: sed testimonia Apostolorum delere non poterunt  , si demonum indigna  sunt. Ipse imprimis Mattheus, fidelissimus Euangelii commentator, ut comes Domini, non aliam ob caussam, quam ut nos originis Christi carnalis compotes faceret, ita exorsus est: Liber geniture Iesu Christi, filii Dauid, filii Abraham. His originis fontibus genere manante, cum gradatim ordo deducitur ad Christi natiuitatem  , quid aliud quam caro ipsa Abrahe et Dauid, per singulos traducem sui faciens, in uirginem usque describitur inferens Christum, imo ipse Christus proditur  de uirgine? Sed et Paulus, utpote eiusdem Euangelii et discipulus et magister, et testis, qua  eiusdem ipsius  Christi apostolus, confirmat Christum ex semine Dauid secundum carnem, utique ipsius. Ergo ex semine Dauid caro Christi. Sed secundum Marie carnem, exsemine  Dauid: ergo ex Marie carne est, dum ex semine est Dauid. Quocumque detorseris dictum, aut ex carne est Marie, quod ex semine est Dauid; aut ex Dauid semine est, quod ex carne est Marie. Totam hanc controuersiam dirimit idem Apostolus, ipsum definiens esse Abrahe semen. Cum Abraham, utique multo magis Dauid, quasi recentioris. Retexens enim promissionem benedictionis nationum in nomine Abraham: Et in semine tuo benedicentur omnes nationes: non, inquit, dixit, Seminibus, tanquam de pluribus; sed Semine  , tanquam de uno, quod est Christus. Qui hec legimus et credimus, quam debemus et possumus agnoscere in Christo carnis qualitatem? Utique non aliam, quam Abraham; siquidem semen Abraham Christus: nec aliam, quam  Iesse, siquidem ex radice Iesse flos Christus: nec aliam, quam Dauid, siquidem fructus ex lumbis Dauid, Christus: nec aliam quam ex Maria, siquidem ex Marie utero, Christus. Et adhuc superius: nec aliam quam Adam, siquidem secundus Adam, Christus. Consequens ergo est, ut aut illos spiritalem carnem habuisse contendant, quo eadem conditio substantie deducatur in Christo: aut concedant carnem Christi spiritalem non fuisse, que non de spiritali stirpe censetur.



CAPUT XXIII.

Sed agnoscimus adimpleri propheticam uocem Simeonis,  super adhuc recentem infantem Dominum pronuntiatam : Ecce hic positus est in ruinam et suscitationem multorum in Isrel, et in signum quod  contradicetur. Signum enim natiuitatis Christi, secundum Esaiam: Propterea dabit uobis Dominus ipse signum: ecce uirgo concipiet in utero, et pariet filium. Agnoscimus ergo signum contradicibile, conceptum et partum uirginis Marie; de quo Academici isti, Peperit, et non peperit; uirgo, et non uirgo: quasi non, etsi ita dicendum esset, a nobis magis dici conueniret. Peperit enim, que ex sua carne; et non peperit, que non ex uiri  semine. Et uirgo, quantum a uiro;  non uirgo, quantum a partu. Non tamen ut ideo, peperit, et  non peperit; et  ideo, uirgo, que non uirgo, quia non de uisceribus suis  mater. Sed apud nos nichil dubium, nec retortum in ancipitem defensionem. Lux, lux; et tenebre, tenebre, et Est, est; et, Non, non. Quod amplius, hoc a malo est  . Peperit, que peperit. Et si uirgo concepit, in partu suo nupsit  , ipsa patefacti corporis lege  , in quo nichil interfuit, de ui masculi admissi, an emissi,  idem  illud sexus resignauerit  . Hec denique uulua est propter quam et de aliis scriptum est: Omne masculinum adaperiens uuluam, sanctum uocabitur Domino. Quis uere sanctus, quam Dei  Filius? Quis proprie uuluam adaperuit, quam qui clausam patefecit? Ceterum, omnibus nuptie patefaciunt. Itaque magis patefacta est, quia magis erat clausa. Utique magis non uirgo dicenda est, quam uirgo, saltu quodam mater ante, quam  nupta. Et quid ultra de hoc retractandum est, cum hac ratione Apostolus, non ex uirgine, sed ex muliere editum Filium Dei pronuntiauit, agnouit adaperte uulue nuptialem passionem? Legimus quidem  apud Ezechielem de uacca illa que peperit, et non peperit. Sed uidete, ne uos iam tunc  prouidens Spiritus Sanctus notarit hac uoce, disceptaturos super uterum Marie. Ceterum, non contra illam suam simplicitatem, pronuntiasset dubitatiue, Esaia dicente : Concipiet, et pariet.



CAPUT XXIu.

Quod enim Esaias iaculatur insuggillatione hereticorum  ipsorum, et imprimis : ue qui faciunt dulce amarum, et tenebras lucem; istos scilicet notat, qui nec uocabula ista in luce proprietatum suarum conseruant; ut anima non alia sit, quam que uocatur, et caro non alia quam que uidetur  , et Deus non alius, quam qui predicatur. Ideo etiam Marcionem prospiciens: Ego sum, inquit , Deus, et alius absque me non est. Et cum in  alio  idipsum eodem modo dicit: Ante me Deus non fuit, nescio quas illas ualentinianorum Aeonum genealogias pulsat. Et, Non ex sanguine, neque ex carnis et uiri uoluntate, sed ex Deo  natus est, Hebioni respondit. Aeque, Etiamsi angelus de celo  aliter euangelizauerit uobis quam nos, anathema sit ; ad energema Apelleiace uirginis  Philumenes filum  dirigit. Certe, qui negat Christum in carne uenisse, hic antichristus est . Nudam et absolutam et simplici nomine nature sue pronuntians carnem, omnes disceptatores eius ferit. Sicut et definiens ipsum quoque Christum unum, multiformis  Christi argumentatores quatit, qui alium faciunt Christum, alium Iesum; alium elapsum de mediis turbis, alium detentum; alium in secessu montis, in ambitu nubis sub tribus arbitris clarum; alium ceteris passiuum, ignobilem; alium magnanimum, alium uero trepidantem; nouissime,  alium passum, alium resuscitatum; per quod suam quoque in alia carne resurrectionem adseuerant. Sed bene, quod idem ueniet de celis, qui est passus; idem omnibus apparebit, qui est resuscitatus. Et uidebunt et agnoscent, qui eum confixerunt : utique ipsam carnem, in quam seuierunt; sine qua, nec ipse esse poterit, nec agnosci. Ut et illi erubescant, qui affirmant carnem in celis uacuam sensu, ut uaginam exempto Christo sedere: aut qui carnem et animam tantumdem, aut tantummodo animam, carnem uero non iam.



CAPUT XXu.

Sed hactenus de materia presenti satis. Iam enim arbitror instructam esse carnis in Christo, et ex uirgine  nate, et humane probationem. Quod et solum discussum sufficere potuisset,  citra singularum ex diuerso opinionum congressionem; quam et argumentationibus earum, et scripturis quibus utuntur, prouocauimus ex abundanti, uti eo, quod probauimus, quid et unde fuerit Christi caro, quid non fuerit, aduersus omnes preiudicauerimus  . Ut autem clausulam  de prefatione communi faciat resurrectio carnis nostre  , alio libello defendenda, hic habebit prestructionem  ; manifesto iam, quale fuerit quod in Christo resurrexit  .





QUINTI SEPTIMII FLORENTIS TERTULLIANI DE RESURRECTIONE CARNIS. 





ARGUMENTUM.

---De resurrectione carnis scripturus Auctor, imprimis tradit eam etiam seculo, et presertim Platonicis ac Pythagoricis non ignotam fuisse. Cap. I.

Hereticos uero, etsi cum Sadduceis non agnoscant, reuinci tamen tum libro premisso DE CARNE CHRISTI, tum DE DEO CARNIS AUCTORE, ET CHRISTO CARNIS REDEMPTORE, libris ADuERSUS MARCIONEM scriptis; quod anime resurrectionem non negent, preter solum Lucanum; contra quem anime immortalitatem libro DE ANIMA tutatus sit. Cap. II.

Proinde hereticos non debere uulgi in ea deneganda ignorantiam sequi. Cap. III.

 Neque enim obstare carnis quam pretendunt ignobilitatem. Cap. Iu.

Primum, quod a Deo facta sit. Cap. u.

Item, quod Dei manu exstructa. Cap. uI.

Quod iam limus in carnem reformatus et immutatus sit. Cap. uII.

Quod apud christianos caro abluatur, unguatur, signetur, manus impositione adumbretur, corpore et sanguine Christi uescatur denique post conflictationes anime, ieiunia, uirginitatem, uiduitatem, pro nominis Christi fide moriatur. Cap. uIII.

Quod Christus carnem, etsi infirmam et peccatricem, dilexerit. Cap. IX.

 Quod denique Scripturis caro illustretur. Cap. X.

Neque uero Dei potentiam excedere resurrectionem carnis. Cap. XI.

Diuine enim potentie exemplum esse diei ac noctis, hyemis et estatis, ueris ac autumni uicissitudines. Cap. XII.

Phenicem etiam, Orientis alitem, qui semetipsum funerans renouat. Cap. XIII.

Atqui et caussam restitutionis carnis idoneam subesse Dei in bono remunerando et malo puniendo iudicium. Cap. XIu.

Cum enim operarum inter se anima et caro societatem habeant, oportere etiam, aut pene, aut gratie communicare mercedem. Cap. Xu.

Etsi enim uas anime caro appelletur, non tamen  propterea, non et meritis anime communicare. Cap. XuI.

Atque adeo, cum anime facta per carnem administrentur, non sufficere animam foueri aut cruciari, sine carne, pro operibus carnis. Cap. XuII.

Deinde apud omnes edictum Dei pendere: resurrectionem mortuorum. Cap. XuIII.

Quam quidam male in imaginariam significationem distorquent. Cap. XIX.

Non omnia enim prophetas per imagines concionatos; tum quod, si omnia figure, quid erit illud cuius figure? tum quod in ipsum Christum insigniora queque luce clarius, uere, non figurate, adimpleta sint. Cap. XX.

Tot quoque esse instrumenta diuina, ita aperte corporalem  contestantia resurrectionem, ut nullam admittant figurate significantie suspicionem. Cap. XXI.

Respiciendum esse denique ad illas Scripturas, que non sinunt credere, resurrectionem aut iam factam, aut ab excessu statim uite fieri. Cap. XXII.

Etsi autem Apostolus, ad Colossenses, spiritaliter nos resuscitatos dicat, non negare tamen, etiam corporaliter resurrecturos. Cap. XXIII.

Quippe cum ipse, Epistolis suis ad Thessalonicenses, resurrectionem aperte confirmet. Cap. XXIu.

In Apocalypsi similiter Ioannis, ipsa tempora resurrectionis indicari. Cap. XXu.

Quid? quod liceat etiam corporalem resurrectionem de patrocinio figurati eloquii prophetici uindicare. Cap. XXuI.

 Tum terre, tum uestimentorum nomine. Cap. XXuII.

Imo, sicut uocibus, ita et rebus ac factis prophetatam resurrectionem. Cap. XXIII.

Manifestissimam denique esse de eadem Ezechielis determinationem. Cap. XXIX.

Eamque talem, ut figurate aut allegorice non possit intelligi. Cap. XXX.

Cum aliis quoque manifestis prophetarum probetur testimoniis. Cap. XXXI.

Iisque eiuscemodi, quibus predicatur etiam corporum insepultorum resurrectio. Cap. XXXII.

Porro etiam in Euangeliis, non omnia in parabolis a Domino pronuntiata. Cap. XXXIII.

Imo in omni resurrectionis mentione, corporalitatem  carnis a Domino proprie significari, totumque hominem esse a Deo eleuandum, quem diabolus totum elisit. Cap. XXXIu.

Utrumque proponi corpus et animam distincte ad gehennam et ad uitam eternam. Cap. XXXu.

Hinc susdeque uertitur Sadduceorum sententia. Cap. XXXuI.

Quanquam adeo carnem Christus dicat nichil prodesse, ex materia dicti sensum esse dirigendum. Cap. XXXuII.

Maxime, cum etiam factis mortuos resuscitando, futuram resurrectionem significarit. Cap. XXXuIII.

Resurrectionem quoque Apostolicorum Actorum instrumenta testari. Cap. XXXIX.

Perperam proinde suo etiam more hereses pro se interpretari  interiorem et exteriorem hominem, quasi per corruptionem, exterioris carnis corruptelam intelligat. Cap. XL.

Sicuti etiam illud de domo tabernaculi nostri que dissoluitur. Cap. XLI.

Sed demutari duntaxat cadauera, non morte deuorari; cum gigantum antiquissimorum crates adhuc supersint, sicuti etiam dixerit Auctor alibi. Cap. XLII.

Neque uero etiam peregrinationem a corpore pro ipsis facere, quod addat Apostolus, reportare debere per corpus secundum que gessit quis, bonum siue malum. Cap. XLIII.

Item etiam inde quod dicat: uitam Iesu manifestandam in corpore. Cap. XLIu.

Alia etiam cecitate eos impingere in ueterem et nouum  hominem. Cap. XLu.

Sicuti idem Apostolus carnem damnare uideatur; carnis opera damnare. Cap. XLuI.

Carni enim salutem repromittere. Cap. XLuII.

Apertissime denique, I Cor. Xu, resurrectionem carnis ab illo confirmari. Cap. XLuIII.

Atque adeo ex antecedentibus disci, quali conditione exheredauerit a regno Dei carnem et sanguinem, nempe carnis opera. Cap. XLIX.

Imo, omissis eiusmodi interpretationibus, ipsas quoque substantias carnis et sanguinis, non aliter quam sunt, intellectas, licere resurrectioni uindicare. Cap. L

uel per Christum idipsum probari, qui carnem et sanguinem secum uexerit in celum. Cap. LI.

Et uero, etiam eodem corpore uenturos mortuos, disputare  Apostolum. Cap. LII.

Neque enim corpus animale posse animam intelligi, sed carnem. Cap. LIII.

Nec etiam, ut supra attigit, carnem a uita deuorari, sed id quod in ea mortale est. Cap. LIu.

Aliud insuper esse demutationem, aliud perditionem carnis. Cap. Lu.

Alioqui absurdum esse, aliam substantiam, nempe carnis, operari; aliam, nempe anime, mercede dispungi. Cap. LuI.

Oportere etiam resurrectionem integram credere, Scripturis id affirmantibus. Cap. LuII.

Et carnem itaque et animam, sententiam salutis aut pene subituram. Cap. LuIII.

 In euo futuro aliam non fore dispositionem hominis quoad substantiam. Cap. LIX.

Sexu etiam et membris saluum hominem resurrecturum; etsi uacent a solitis officiis uite necessariis. Cap. LX.

Presertim cum quedam illorum officia, quibus Deum laudamus et prophetamus, remansura sint; et etiam in hac uita uacent cibis ieiunio functi; et sexum a genitura subducant spadones uoluntarii, et Christo maritate uirgines. Cap. LXI.

Futuros denique nos, non angelos, sed sicut angelos Dei, Cap. LXII.

Quocirca concludi, resurrecturam carnem, et quidem omnem, et quidem ipsam, et quidem integram. Cap. LXIII.



CAPUT PRIMUM.

  Fiducia Christianorum, resurrectio mortuorum. Illa  credentes sumus; hoc credere ueritas cogit. ueritatem Deus aperit; sed uulgus irridet, existimans nichil superesse post mortem; et tamen  defunctis parentant, et quidem impensissimo officio, pro moribus eorum, pro temporibus esculentorum; ut quos negant  sentire quicquam, escam  desiderare presumant  . At ego magis ridebo  uulgus, tunc quoque, cum ipsos defunctos atrocissime exurit, quos postmodum gulosissime nutrit, iisdem ignibus et promerens et offendens. O pietatem de crudelitate ludentem! sacrificat, an  insultat,  cum crematis cremat? Plane cum uulgo interdum et sapientes sententiam suam  iungunt. Nihil esse post mortem Epicuri schola est.  Ait et Seneca, omnia  post mortem finiri, etiam ipsam. Satis est autem, si non minor philosophia Pythagore et Empedocli. Sed et  Platonici immortalem animam e contrario reclamant: imo adhuc proxime etiam in corpora remeabilem  affirmant; etsi non in eadem, etsi non in humana tantummodo; ut Euphorbus in Pythagoram, Homerus in pauum recenseantur. Certe recidiuatum anime corporalem pronuntiauerunt; tolerabilius mutata  , quam negata qualitate:  pulsata saltem  , licet non adita  ueritate. Ita seculum resurrectionem mortuorum, nec cum errat, ignorat.



CAPUT II.

 Si uero et apud Deum aliqua secta est, Epicureis magis affinis quam prophetis, sciemus quid audiant a Christo Sadducei. Christo enim seruabatur, omnia retro occulta nudare, dubitata dirigere, prelibata supplere, predicata representare; mortuorum certe resurrectionem, non modo per semetipsum,  uerum etiam in semetipso probare. Nunc autem  ad alios sadduceos preparamur, partiarios sententie illorum. Ita dimidiam agnoscunt resurrectionem, solius scilicet anime; aspernati carnem, sicut et ipsum Dominum carnis. Nulli denique alii salutem corporali substantie inuident, quam alterius diuinitatis heretici. Ideoque et Christum aliter disponere coacti, ne creator carnis habeatur  , in ipsa prius carne eius errauerunt; aut nullius ueritatis contendentes eam, secundum Marcionem et Basilidem; aut proprie qualitatis, secundum hereses ualentini, et Apellem. Atque ita sequitur, ut salutem eius substantie excludant, cuius Christum consortem  negant; certi  illam summo preiudicio resurrectionis instructam, si iam in Christo resurrexit   caro. Propterea et nos uolumen premisimus De Carne Christi, quo eam et solidam probamus, aduersum phantasmatis uanitatem   , et humanam uindicamus, aduersus qualitatis proprietatem;  cuius conditio  Christum et hominem, et filium hominis inscripserit. Carneum enim atque corporeum probantes eum,  proinde et obducimus prescribendo nullum alium credendum Deum preter Creatorem, dum talem  ostendimus Christum, in quo dignoscitur Deus, qualis promittitur a Creatore. Obducti dehinc de Deo carnis auctore, et de Christo carnis redemptore, iam et de resurrectione carnis reuincentur. Congruenter scilicet  . Et hoc ferme modo dicimus ineundam cum hereticis disceptationem. Nam et ordo semper a principalibus deduci exposcit, ut de ipso prius constet, a quo dicatur dispositum esse, quod queritur. Atque adeo et heretici, ex conscientia infirmitatis, nunquam ordinarie tractant. Certi enim, quam laborent in alterius diuinitatis  insinuatione aduersus  Deum mundi omnibus naturaliter notum de testimoniis operum; certe et in sacramentis priorem, et in predicationibus manifestiorem; sub obtentu quasi urgentioris causse, id est, ipsius humane salutis ante omnia requirende, a questionibus resurrectionis incipiunt: quia durius creditur resurrectio carnis, quam una diuinitas: atque ita tractatum, uiribus ordinis sui destitutum, et scrupulis potius oneratum depretiantibus carnem, paulatim  alterius diuinitatis temperant sensum, ex ipsa spei concussione et demutatione. Deiectus enim unusquisque uel motus de gradu eius spei quam susceperat apud Creatorem, facile iam declinatur ad alterius spei auctorem etiam ultro  suspicandum. Per diuersitatem enim promissionum, diuersitas insinuatur  deorum. Sic multos inretitos uidemus, dum ante de resurrectione carnis eliduntur, quam de unione diuinitatis elidunt. Igitur, quantum ad hereticos, demonstrauimus quo cuneo occurrendum  sit a nobis; et occursum est iam  suo quoque titulo, de Deo quidem unico, et Christo eius, aduersus Marcionem; de carne uero Domini, etiam aduersus quatuor hereses; ad hanc maxime questionem  prestruendam, uti nunc de sola carnis resurrectione ita digeram  , tanquam penes nos incertum, dum sit quoque certum  penes Creatorem. Nam et multi rudes, et plerique sua fide dubii et simplices; plures, quos instrui, dirigi, muniri oportebit; quia et hoc latere unio diuinitatis defendetur. Sicuti enim negata carnis resurrectione, concutitur; ita uindicata, constabilitur. Anime autem salutem credo retractu carere. Omnes enim fere heretici eam quoquo modo  uelint  , tamen non negant. uiderit unus aliqui Lucanus, nec huic quidem substantie parcens, quam secundum Aristotelem dissoluens, aliud quid pro ea subiicit, quasi sit tertium  quiddam resurrecturum, neque anima, neque caro, id est non homo,  sed ursus forsitan, qua  Lucanus. Habet et iste a nobis  plenissimum de omni statu anime stylum, quam imprimis immortalem tuentes,  solius carnis et defectionem agnoscimus,  et refectionem cum maxime asserimus; redactis in ordinarium materie corpus, si qua et alibi pro caussarum incursione prestricta  distulimus. Nam ut quedam prelibari solemne est, ita differri necesse est, dummodo et prelibata suppleantur suo corpore, et dilata reddantur suo nomine.



CAPUT III.

Est quidem et  de  communibus sensibus sapere in Dei rebus; sed in testimonium ueri, non in adiutorium falsi; quod sit secundum diuinam, non contra diuinam dispositionem. Quedam enim et natura nota sunt, ut immortalitas anime penes plures, ut Deus noster penes omnes.   Utar ergo et sententia Platonis alicuius pronuntiantis: Omnis anima immortalis. Utar et conscientia populi, contestantis Deum deorum. Utar et reliquis communibus sensibus, qui Deum iudicem predicant: Deus uidet; et: Deo commendo. At cum aiunt: Mortuum, quod mortuum; et: uiue, dum  uiuis; et: Post mortem omnia finiuntur, etiam ipsa; tunc meminero, et cor uulgi cinerem a Deo deputatum  et ipsam sapientiam seculi stultitiam pronuntiatam. Tum si et  hereticus ad uulgi uitia, uel seculi ingenia confugerit: Discede, dicam, ab ethnico, heretice; etsi unum estis omnes, qui Deum fingitis  , dum hoc tamen in Christi nomine facis, dum christianus tibi uideris, alius ab ethnico es: redde illi suos sensus, quia nec ille de tuis instruitur. Quid ceco duci inniteris, si uides  ? Quid uestiris a nudo, si Christum induisti? Quid alieno uteris clypeo, si ab apostolo armatus es? Ille potius a te discat carnis resurrectionem confiteri, quam tu ab illo diffiteri: quia si et  a christianis negari eam oporteret, sufficeret illis de sua scientia, non de uulgi ignorantia instrui. Adeo non erit christianus, qui eam negabit, quam confitentur Christiani, et his argumentis  negabit, quibus utitur non christianus  . Aufer  denique hereticis que cum ethnicis  sapiunt; ut de Scripturis solis questiones suas sistant  , et stare non poterunt. Communes enim sensus simplicitas ipsa commendat, et compassio sententiarum  , et familiaritas opinionum; eoque fideliores existimantur, quia nuda et aperta et omnibus nota definiunt.



CAPUT Iu.

Itaque heretici inde statim incipiunt, et inde prestruunt; dehinc interstruunt, unde sciunt facile capi mentes, de communione fauorabili sensuum.  An aliud prius uel magis audias tam  ab heretico, quam ab ethnico? Et non protinus, et non ubique conuicium carnis, in originem, in materiam, in casum  , in omnem exitum eius? Immunde a primordio ex fecibus terre, immundioris deinceps ex seminis sui  limo,  friuole, infirme, criminose, onerose,  moleste, et  post totum ignobilitatis elogium  , caduce in originem terram  , et cadaueris nomen, et  de isto quoque nomine periture in nullum inde iam nomen,  in omnis iam uocabuli mortem? Hancne ergo uis, sapiens, et uisui et contactui et recordatui tuo ereptam, persuadere  quod se receptura quandoque sit in integrum de corrupto, in solidum de casso, in plenum de inanito, in aliquid omnino de nichilo? Et utique redhibentibus eam ignibus et undis, et aluis ferarum, et rumis alitum, et lactibus  piscium,  et ipsorum temporum  propria gula? Adeone autem eadem sperabitur que intercidit, ut claudus, et luscus, et cecus, et leprosus, et paralyticus reuertantur, ut redisse non libeat ad pristinum? An integri, ut iterum talia pati timeant?  Quid tum de consequentiis carnis? Rursusne omnia necessaria illi, et imprimis pabula atque potacula, et pulmonibus natandum, et intestinis estuandum, et pudendis non pudendum, et omnibus membris laborandum? Rursus, ulcera et uulnera, et febris, et podagra  , et mors redoptanda  ? Nimirum hec erunt uota carnis recuperande, iterum cupere de ea euadere. Et nos quidem hec aliquanto honestius pro styli pudore. Ceterum, quantum etiam spurciloquii licet  illorum in congressibus experiri, tam ethnicorum, quam hereticorum!



CAPUT u.

Igitur quoniam et rudes quique de communibus adhuc sensibus sapiunt, et dubii et simplices per eosdem sensus denuo inquietantur; et ubique primus   iste in nos aries temperatur, quo carnis conditio quassatur; necessario et a nobis carnis primum conditio  munietur. uituperationem laudatione depellas  . Ita nos rhetoricari  quoque prouocant heretici, sicut etiam philosophari. Futile et friuolum illud corpusculum  , quod malum denique appellare non horrent, etsi angelorum fuisset operatio,  ut Menandro et Marco placet; etsi ignei alicuius exstructio, eque angeli, ut Apelles docet; sufficeret ad auctoritatem carnis secunde diuinitatis patrocinium. Angelos post Deum nouimus. Iam nunc, quisquis ille summus Deus heretici cuiusque est, non immerito ab ipso quoque deducerem carnis dignitatem, a quo uoluntas producende ei adfuisset. Utique enim prohibuisset fieri, quam fieri scisset, si fieri noluisset. Ita et secundum illos, eque caro Dei res. Nihil operis non eius est, qui passus est esse. Bene autem,  quod plures et duriores queque doctrine totam hominis figulationem Deo nostro cedunt. Quantus hic sit, satis nosti, qui unicum credidisti. Incipiat iam tibi caro placere, cuius artifex tantus est. Sed et mundus, inquis, Dei opus est, et tamen preterit habitus huius mundi, Apostolo quoque auctore : nec idcirco restitutio mundi preiudicabitur  , quia Dei opus est. Et utique si uniuersitas irreformabilis post decessum, quid portio? Plane, si portio uniuersitati adequatur. Ad distantiam enim prouocamus. Primo quidem, quod omnia sermone Dei facta sunt, et sine illo nichil. Caro autem et sermone Dei constitit propter formam, ne quid sine sermone: Faciamus enim hominem, ante premisit. Et amplius, manu, propter prelationem, ne uniuersitati compararetur.  Et finxit, inquit, Deus hominem. Magne sine dubio differentie ratio, pro conditione scilicet rerum. Minora enim que fiebant, eo cui fiebant. Siquidem homini fiebant, cui mox a Deo addicta sunt. Merito igitur,  ut famula, iussu et imperio, et sola uocabili  potestate uniuersa processerant. Contra, homo, ut dominus eorum, in hoc ab ipso Deo exstructus est, ut dominus esse posset, dum sit a Domino.  Hominem autem memento carnem proprie dici, que prior uocabulum hominis occupauit: Et finxit Deus hominem limum de terra. Iam homo, qui adhuc limus. Et insufflauit in faciem eius flatum uite; et factus est homo, id est limus, in animam uiuam. Et posuit Deus hominem, quem finxit, in paradiso. Adeo homo figmentum primo, dehinc totus. Hoc eo commendarim, uti quicquid omnino homini a Deo prospectum atque promissum est, non soli anime, uerum et carni scias debitum; ut si non ex consortio generis, certe uel ex priuilegio nominis.



CAPUT uI.

Persequar itaque propositum; si tamen tantum possim carni uindicare, quantum contulit ille qui eam fecit, iam tunc gloriantem, quod illa pusillitas, limus  in manus Dei, quecumque sunt, peruenit, satis beatus, etsi solummodo contactus. Quid enim, si nullo amplius opere, statim figmentum de contactu Dei constitisset? Adeo magna res agebatur, qua ista materia exstruebatur. Itaque totiens honoratur, quotiens manus Dei patitur, dum tangitur, dum decerpitur, dum deducitur, dum effingitur. Recogita totum illi Deum occupatum ac deditum  , manu, sensu, opere, consilio, sapientia, prouidentia, et ipsa imprimis affectione, que liniamenta ducebat  . Quodcumque enim limus exprimebatur,  Christus cogitabatur homo futurus, quod et limus, et caro sermo  , quod et terra tunc. Sic enim prefatio Patris ad Filium: Faciamus hominem ad imaginem et similitudinem nostram. Et fecit hominem Deus. Id utique  quod finxit, ad imaginem Dei fecit illum, scilicet Christi. Et Sermo enim Deus, qui in effigie Dei constitutus,  non rapinam existimauit pariari  Deo. Ita limus ille, iam tunc imaginem induens Christi futuri in carne, non tantum Dei opus erat, sed et pignus. Quo nunc facit, ad infuscandam originem carnis, nomen terre uentilare,   ut sordentis, ut iacentis elementi? cum etsi alia materia excludendo  homini competisset, artificis fastigium recogitari oporteret, qui illam et  eligendo dignam iudicasset, et tractando fecisset. Phidie manus,  Iouem Olympium ex ebore molite, adorantur  ; nec iam bestie, et quidem insulsissime, dens est, sed summum seculi numen; non quia elephantus, sed quia Phidias tantus: Deus uiuus, et Deus uerus, quamcumque materie uilitatem non de sua operatione purgasset, et ab omni infirmitate sanasset? An hoc supererit, ut honestius homo Deum, quam hominem Deus finxerit? Nunc, etsi scandalum limus, alia iam res est. Carnem iam teneo, non terram: licet et  caro audiat, Terra es, et in terram ibis; origo recensetur, non substantia  reuocatur. Datum est esse aliquid  origine generosius, et demutatione felicius. Nam et aurum terra, quia de terra; hactenus tamen terra: ex quo aurum, longe alia materia, splendidior atque nobilior, de obsoletiore  matrice.  Ita et Deo licuit, carnis aurum, de limi, quibus putas, sordibus excusato censu, eliquasse.



CAPUT uII.

Sed  dilutior uideatur auctoritas carnis, quia non ipsam proprie manus diuina tractauit, sicut limum. Quando in hoc tractauit limum, ut postmodum caro fieret ex limo, carnis  utique negotium gessit. Sed adhuc uelim discas, quando et quomodo  caro floruerit  ex limo  . Neque enim, ut quidam uolunt, ille pellicie  tunice, quas Adam  et Eua, paradisum exuti, induerunt, ipse erunt carnis ex limo reformatio; cum aliquanto prius et Adam, substantie sue traducem in femina  iam carnem  recognouerit  : Hoc nunc os ex ossibus meis, et caro ex carne mea; et ipsa delibatio masculi in feminam carne suppleta sit, limo, opinor, supplenda, si Adam adhuc limus. Obliteratus igitur et deuoratus est limus in carnem. Quando? cum factus est homo in animam uiuam, de Dei flatu, uapore  scilicet idoneo  torrere quodammodo limum in aliam qualitatem; quasi in testam, ita in carnem. Sic et figulo licet argillam temperato ignis adflatu in materiam robustiorem recorporare, et in aliam ex alia fingere  speciem, aptiorem pristina, et sui iam generis ac nominis. Nam etsi scriptum est :  Numquid argilla dicet  figulo? id est, homo Deo; et si Apostolus, In testaceis, ait , uasculis; tamen et argilla homo, quia limus ante; et testa caro, quia ex limo per  adflatus diuini uaporem  , quam postea pellicie tunice, id est, cutes superducte, uestierunt. Usque adeo, si detraxeris cutem, nudaueris carnem. Ita, quod hodie spolium efficitur, si detrahatur, hoc fuit indumentum cum superstruebatur. Hinc et Apostolus, circumcisionem despoliationem carnis appellans, tunicam cutem confirmauit  . Hec cum ita sint, habes et limum de manu Dei gloriosum, et carnem de afflatu Dei gloriosiorem, quo pariter caro et limi rudimenta deposuit, et anime ornamenta suscepit. Non es diligentior Deo, uti tu quidem scythicas et indicas gemmas, et rubentis  maris grana candentia; non plumbo, non ere, non ferro,  ne argento quoque oblaquees; sed electissimo et insuper operosissimo descrobes auro; uinis item  et unguentis pretiosissimis quibusque uasculorum prius congruentiam cures; proinde  perfecte  ferruginis  gladiis uaginarum adeques dignitatem: Deus uero anime sue umbram, spiritus sui auram, oris sui operam, uilissimo  alicui commiserit capulo, et indigne collocando utique damnauerit. Collocauit autem, an potius inseruit et immiscuit carni, tanta quidem concretione, ut incertum haberi possit utrumne caro animam, an carnem anima circumferat; utrumne anime caro, an anima appareat  carni. Sed et  magis animam  inuehi atque dominari credendum est, ut magis Deo proximam. Hoc quoque ad gloriam carnis exuberat, quod proximam Deo et continet, et ipsius dominationis compotem prestat. Quem enim nature usum, quem mundi fructum, quem elementorum saporem, non per carnem anima depascitur? quidni? per quam omni instrumento sensum fulta est  , uisu, auditu, gustu, odoratu, contactu; per quam diuina potestate respersa est, nichil non sermone perficiens uel tacite premisso. Et sermo enim de organo carnis est; artes per carnem; studia, ingenia, per carnem; opera, negotia, officia, per carnem: atque adeo  totum uiuere anime carnis est,  ut non uiuere anime nichil aliud sit, quam a carne deuertere:  sic etiam ipsum mori carnis est, cuius et uiuere. Porro, si uniuersa per carnem subiacent anime, carni quoque subiaceant  , per quod utaris  , necesse est. Ita caro, dum ministra et famula anime  deputatur, consors et coheredes inuenitur. Si temporalium, cur non et eternorum?



CAPUT uIII.

Et hec quidem, uelut de publica forma humane conditionis in suffragium  carni procurauerim. uideamus nunc de propria etiam christiani nominis forma, quanta huic substantie, friuole ac sordide, apud Deum prerogatiua sit: et si sufficeret illi, quod nulla omnino anima salutem possit adipisci, nisi dum est  in carne crediderit: adeo caro salutis est cardo. Denique  cum anima Deo allegitur, ipsa est que efficit ut anima allegi possit. Scilicet  caro abluitur, ut anima emaculetur; caro ungitur, ut anima consecretur; caro signatur, ut et anima muniatur; caro manus impositione adumbratur,  ut et anima spiritu illuminetur; caro corpore et sanguine Christi uescitur, ut et anima Deo saginetur  . Non possunt ergo separari in mercede, quas opera coniungit. Nam et sacrificia Deo grata, conflictationes dico anime, ieiunia, et seras et aridas escas, et  appendices huius officii sordes, caro de proprio suo incommodo instaurat  . uirginitas quoque et uiduitas, et  modesta in occulto matrimonii dissimulatio, et una notitia eius, de bonis carnis Deo adolentur  . Age iam, quid de ea sentis, cum  pro nominis fide in medium extracta, et odio publico exposita, decertat; cum in carceribus maceratur, teterrimo lucis exilio, penuria mundi,  squalore, pedore, contumelia uictus; ne somno quidem libera, quippe ipsis etiam cubilibus uincta ipsisque stramentis lancinata; cum iam et in luce omni  tormentorum machinatione laniatur; cum  denique suppliciis erogatur, enisa reddere Christo uicem, moriendo pro ipso, et quidem per eamdem crucem sepe, nedum per atrociora quoque ingenia penarum? Nec illa beatissima et gloriosissima,  que potest apud Christum Dominum parere  debito tanto, ut hoc solum debeat ei quod ei debere desierit; hoc magis uincta, quod  absoluta.



CAPUT IX.

Igitur, ut retexam quam Deus manibus suis ad imaginem Dei struxit, quam de suo adflatu ad similitudinem sue uiuacitatis animauit, quam incolatui, fructui, dominatui, totius sue operationis preposuit, quam sacramentis suis disciplinisque uestiuit: cuius munditias amat, cuius castigationes probat, cuius passiones sibi adpretiat; heccine non resurget totiens  Dei? Absit, absit  , ut Deus manuum suarum operam ingenii sui curam, adflatus sui uaginam,  molitionis sue reginam, liberalitatis sue heredem,  religionis sue sacerdotem, testimonii sui militem,  Christi sui sororem, in eternum destituat interitum! Bonum Deum nouimus;  solum optimum a Christo eius  addiscimus; qui dilectionem mandans, post suam, in proximum, faciet et ipse quod precepit: diliget carnem, tot modis sibi proximam, etsi infirmam ; sed uirtus in infirmitate perficitur ; etsi imbecillam; sed medicum non desiderant, nisi male habentes ; etsi inhonestam;  sed inhonestioribus maiorem circumdamus honorem ; etsi perditam; sed ego,  inquit, ueni ut quod periit saluum faciam ; etsi peccatricem; sed malo mihi, inquit, salutem peccatoris, quam mortem ; etsi damnatam; sed ego, inquit , percutiam, et sanabo. Quid ea exprobras carni, que Deum exspectant, que in Deum sperant, que honorantur ab illo, quibus subuenit? Ausim dicere, si hec carni non accidissent,  benignitas, gratia, misericordia, omnis uis Dei benefica, uacuisset  .



CAPUT X.

Tenes Scripturas, quibus caro infuscatur; tene etiam, quibus inlustratur. Legis, cum  caro deprimitur: adige oculos, et cum  caro releuatur  . Omnis caro fenum ; non hoc  solum pronuntiauit Esaias; sed et:  Omnis caro uidebit salutare Dei . Notatur in Genesi dicens Deus : Non manebit Spiritus meus in hominibus istis, quia caro sunt; sed et auditur per Ielem : Effundam de Spiritu meo in omnem carnem. Apostolum quoque ne de uno stylo noris, quo carnem plerumque compungit. Nam, etsi negat habitare boni quicquam in carne sua; etsi adfirmat eos qui in carne sint, Deo  placere non posse, quia concupiscat aduersus spiritum; et, si qua alia ita ponit, ut carnis non tamen substantia, sed actus inhonoretur: dicemus quidem alibi nichil proprie carni exprobrari oportere, nisi in anime suggillationem, que carnem ministerio sibi subigit  . uerum interim  et in illis literis Paulus est, cum stigmata Christi in corpore suo portat; cum  nostrum, ut Dei templum, uitiari uetat; cum corpora nostra membra Christi facit; cum monet tollere et magnificare Deum in corpore nostro. Itaque, si ignominie carnis resurrectionem eius expellunt, cur non dignitates potius inducent? Quoniam Deo magis congruit in salutem redigere, quod reprobarit interdum, quam in perditionem dedere, quod etiam  aliquando  probauit.



CAPUT XI.

Hucusque de preconio carnis aduersus inimicos, et nichilominus amicissimos eius. Nemo enim tam carnaliter uiuit, quam qui negant carnis resurrectionem. Negantes enim eius  penam, despiciunt et disciplinam. De quibus luculenter et  Paracletus per  prophetidem Priscam: »Carnes sunt, et carnem oderunt.« Quam si tanta auctoritas munit, quanta illi ad meritum salutis patrocinari possit, numquid etiam Dei ipsius potentiam, et potestatem, et licentiam recensere debemus, an tantus sit qui ualeat dilapsum, et deuoratum et quibuscumque modis ereptum  tabernaculum carnis reedificare atque restituere? An et aliqua nobis exempla huius sui iuris  in publico nature promulgauit  , ne qui forte  adhuc nesciant  Deum nosse, qui non alia lege credendus est, quam ut omnia posse credatur? Plane  apud Philosophos habes, qui mundum hunc innatum infectumque defendant: sed multo melius, quod omnes fere hereses natum et factum mundum annuentes, conditionem Deo nostro adscribunt. Igitur confide   illum totum hoc ex nichilo protulisse, et Deum nosti, fidendo quod tantum Deus ualeat. Nam et quidam, infirmiores hoc prius credere, de materia potius  subiacenti uolunt ab illo uniuersitatem dedicatam  secundum philosophos. Porro, etsi ita in uero haberetur, cum tamen longe alias substantias, longeque alias species ex reformatione materie diceretur protulisse, quam fuisset ipsa materia; non minus defenderem ex nichilo eum protulisse, si ea protulerat, que omnino non fuerant.  Quo enim interest, ex nichilo quid proferri, an ex aliquo, dum quod non fuit, fiat? quando etiam non fuisse, nichil sit fuisse. Sic et fuisse e contrario, non nichil est fuisse. Nunc, etsi interest, tamen utrumque mihi applaudit. Siue enim ex nichilo Deus molitus est cuncta, poterit et carnem, in nichilum  perductam  , exprimere de nichilo. Siue de materia modulatus  est alia, poterit et carnem quocumque dehaustam euocare de alio.  Et utique idoneus est reficere, qui fecit; quanto plus est fecisse, quam refecisse,  initium dedisse, quam reddidisse, Ita restitutionem carnis faciliorem credas institutione.



CAPUT XII.

Aspice nunc ad ipsa quoque exempla diuine potestatis. Dies moritur in noctem, et tenebris usquequaque sepelitur:  funestatur mundi honor; omnis substantia denigratur; sordent, silent, stupent cuncta; ubique iustitium est  . Ita lux amissa lugetur; et tamen rursus cum suo cultu, cum dote, cum sole, eadem et integra et tota uniuerso orbi reuiuiscit; interficiens mortem suam, noctem; rescindens sepulturam suam, tenebras; heres sibimet existens, donec et nox reuiuiscat, cum suo et illa suggestu. Redaccenduntur enim et stellarum radii, quos matutina succensio  exstinxerat: reducuntur et siderum absentie,  quas temporalis distinctio exemerat: redornantur  et specula lune, que menstruus numerus adtriuerat: reuoluuntur hyemes et estates,  uerna et autumna, cum suis uiribus, moribus, fructibus. Quippe etiam terre de celo disciplina est arbores uestire post spolia, flores denuo colorare, herbas rursus imponere, exhibere eadem que absumpta sint semina, nec prius exhibere quam absumpta. Mira ratio! De fraudatrice seruatrix, ut reddat, intercipit; ut custodiat, perdit; ut integret, uitiat; ut etiam ampliet, prius decoquit. Siquidem uberiora et cultiora restituit, quam exterminauit, reuera fenore interitu, et iniuria usura, et lucro damno. Semel dixerim, uniuersa conditio recidiua est. Quodcumque conueneris, fuit: quodcumque amiseris, nichil non iterum est.  Omnia in statum redeunt, cum abscesserint: omnia incipiunt, cum desierint: ideo finiuntur, ut fiant: nichil desperit, nisi in salutem. Totus igitur  hic ordo reuolubilis rerum, testatio est resurrectionis mortuorum.  Operibus eam prescripsit Deus ante, quam literis: uiribus predicauit ante, quam uocibus. Premisit tibi naturam magistram, submissurus et prophetiam, quo facilius credas prophetie, discipulus nature; quo statim admittas, cum audieris quod ubique  iam uideris; nec dubites Deum carnis etiam resuscitatorem, quem  omnium noris restitutorem. Et utique si omnia homini resurgunt, cui procurata sunt, porro non homini, nisi et carni, quale est ut ipsa depereat in totum, propter quam et cui nichil deperit?



CAPUT XIII.

Si parum uniuersitas resurrectionem figurat, si nichil tale conditio signat, quia singula eius non tam mori, quam desinere dicantur, nec redanimari, sed  reformari existimentur, accipe plenissimum  atque firmissimum huius spei specimen. Siquidem animalis est res, et uite obnoxia, et morti: illum dico alitem Orientis peculiarem, de singularitate famosum, de posteritate monstruosum;  qui semetipsum lubenter funerans renouat, natali fine decedens atque succedens; iterum phenix, ubi iam nemo; iterum ipse, qui non iam; alius idem. Quid expressius atque signatius in hanc causam? aut cui alii rei tale documentum? Deus etiam Scripturis suis:  Et florebit  enim, inquit , uelut phenix; id est, de morte, de funere;  uti credas, de ignibus quoque substantiam corporis exigi posse. Multis passeribus antistare nos Dominus pronuntiauit: si non et phenicibus, nichil magnum. Sed  homines semel  interibunt, auibus Arabie de resurrectione securis?



CAPUT XIu.


Talia interim diuinarum uirium liniamenta non minus parabolis operato Deo, quam locuto, ueniamus et ad ipsa edicta atque decreta eius, quo cum maxime diuisionem istam materie ordinamus. Exorsi enim sumus ab auctoritate carnis, an ea sit cui dilapse salus competat: dehinc, prosecuti de potentia Dei, an tanta sit que salutem conferre dilapse rei soleat: nunc, si probauimus utrumque, uelim etiam de causa requiras an sit aliqua tam digna, que resurrectionem carnis necessariam, et rationi certe omnimodo debitam uindicet, quia subest dicere, etsi caro capax restitui, etsi diuinitas idonea restituendi, sed  caussa restitutionis preesse debebit. Accipe igitur et caussam, qui apud  Deum discis,  tam optimum,  quam et iustum; de suo optimum, de nostro iustum. Nisi enim homo deliquisset, optimum solummodo Deum nosset, ex nature proprietate; at nunc etiam iustum eum patitur, ex causse  necessitate; tamen et hoc ipso optimum, dum et iustum. Et bono enim iuuando, et malo puniendo, iustitiam exhibens, utramque sententiam bono prestat: hinc uindicans istud, inde remunerans illud.  Sed cum Marcione plenius disces, an hoc sit Dei totum. Interim talis est noster; merito iudex, quia Dominus; merito Dominus, quia auctor; merito auctor, quia Deus. Hinc et ille nescio quis hereticorum, merito non iudex, non enim Deus  ; merito non Dominus, non enim auctor: nescio iam si Deus  , qui nec auctor, quod Deus, nec Dominus, quod auctor  . Igitur si   Deo et Domino et  auctori congruentissimum est, iudicium in hominem destinare, de hoc ipso an Dominum et auctorem suum  agnoscere et obseruare  curarit  , an non utique  iudicium resurrectio expunget. Hec erit tota caussa, imo necessitas resurrectionis  ; congruentissima scilicet Deo destinatio iudicii: de cuius dispositione dispicias, an utrique substantie humane diiudicande censura diuina presideat, tam anime quam et carni. Quod enim congruet iudicari, hoc competet etiam resuscitari. Dicimus plenum primo perfectumque credendum iudicium Dei, ut ultimum iam atque exinde perpetuum: ut sic quoque iustum, dum non in aliquo minus: ut sic quoque Deo dignum, dum pro tanta eius patientia, plenum atque perfectum: itaque  plenitudinem perfectionemque iudicii, non nisi de totius hominis representatione constare. Totum porro hominem ex utriusque substantie  concretione  parere  ; idcircoque in utraque exhibendum, quem totum oporteat iudicari: qui nisi totus, utique non uixerit. Qualis ergo uixerit, talem iudicari, quia de eo quod uixerit, habeat iudicari. uita est enim causa iudicii; per tot substantias dispungenda, per quot et functa est.



CAPUT Xu.

Age iam, scindant aduersarii nostri carnis animeque contextum, prius in uite administratione, ut ita audeant scindere illud etiam in uite remuneratione.  Negent operarum  societatem, ut merito possint etiam mercedem negare. Non sit particeps in sententia caro, si non fuerit et in caussa. Sola anima reuocetur, si sola decedit  . Atenim non magis sola decedit, quam sola decucurrit illud unde decedit:  uitam hanc dico. Adeo autem non sola  anima transigit uitam, ut nec cogitatus, licet solos, licet non ad effectum  per carnem deductos, auferamus a collegio carnis. Siquidem in carne, et cum carne, et per carnem agitur ab anima, quod agitur in corde. Hanc denique carnis speciem, arcem anime, etiam Dominus in sugillationem cogitatuum  taxat: Quid cogitatis in cordibus uestris nequam ? et: Qui conspexerit mulierem ad concupiscendum, iam adulterauit in corde . Adeo et sine opere et  sine effectu cogitatus, carnis est actus. Sed etsi in cerebro, uel in medio superciliorum discrimine, uel ubi ubi  philosophis placet, principalitas sensuum consecrata est, quod hegemonicon appellatur,  caro erit omne anime cogitatorium. Nunquam anima sine carne est, quamdiu in carne est. Nihil non cum illa agit, sine qua non est. Quere adhuc an cogitatus quoque per carnem administrentur  , qui per carnem dinoscuntur extrinsecus. uolutet aliquid anima, uultus operatur indicium  : facies intentionum omnium speculum est  . Negent factorum societatem, cui negare non possunt cogitatorum. Et illi quidem delinquentias carnis enumerant: ergo peccatrix tenebitur supplicio. Nos uero etiam uirtutes carnis opponimus: ergo et bene operata tenebitur premio  Et si anima est que agit et impellit in omnia, carnis obsequium est, Deum non licet aut iniustum iudicem credi, aut inertem: iniustum, si sociam bonorum operum a premiis arcet; inertem, si sociam malorum a suppliciis secernat: cum humana censura eo perfectior habeatur, quo etiam ministros facti cuiusque deposcit, nec parcens, nec inuidens illis, quominus cum auctoribus, aut pene, aut gratie communicent fructum.



CAPUT XuI.

Sed cum imperium anime, obsequium carni distribuimus, prospiciendum est, ne et hoc alia argumentatione subuertant, ut uelint carnem sic in officio anime collocare, non quasi ministram, ne ex hoc  sociam cogantur agnoscere. Dicent enim ministros et  socios habere arbitrium ministrandi atque sociandi, et potestatem sue uoluntatis in utrumque, homines scilicet et ipsos; idcirco cum auctoribus merita communicare, quibus operam sponte accommodant  ; carnem autem, nichil sapientem; nichil sentientem per semetipsam, non uelle, non nolle de suo habentem,  uice potius uasculi apparere anime, ut instrumentum, non ut ministerium. Itaque anime solius iudicium presidere, qualiter usa sit uasculo carnis; uasculum uero ipsum non esse sententie obnoxium: quia nec calicem  damnari, si quis eum ueneno temperarit; nec  gladium ad bestias pronuntiari, si quis eo latrocinium fuerit operatus. Iam ergo innocens caro, ex ea  parte qua non reputabuntur illi opere male: et nichil prohibet innocentie nomine saluam eam fieri. Licet enim nec bone opere  reputentur illi, sicut nec male  ; diuine tamen benignitati magis competit innocentes liberare: beneficis enim debet; optimi est  autem, etiam quod non debetur  offerre. Et tamen calicem, non dico uenenarium,  in quem mors aliqua ructarit  , sed  fictricis  , uel archigalli  , uel gladiatoris, aut carnificis spiritu infectum, quero an minus damnes, quam oscula ipsorum? Nostris quoque sordibus nubilum, uel non pro animo temperatum, elidere solemus, quo magis puero  irascamur: gladium uero  latrociniis ebrium quis non a domo tota, nedum a cubiculo, nedum  a capitis sui officio relegabit  , presumens scilicet, nichil aliud se quam inludia  animarum somniaturum, urgentium et inquietantium  sanguinis sui concubinum? Atenim et calix bene sibi conscius, et de diligentia ministerii commendatus, de  coronis quoque potatoris sui inornabitur  , aut aspergine florum honorabitur: et gladius bene de bello cruentus,  et melior homicida, laudem suam consecratione pensabit. Est  ergo et in uascula et in instrumenta  sententiam figere, ut dominorum et auctorum meritis et ipsa communicent; ut huic quoque argumentationi satisfecerim, licet ab exemplo uacet diuersitas rerum. Omne enim uas uel instrumentum aliunde in usus uenit, extranea omnino materia  a substantia hominis; caro autem ab exordio  uteri consata  , conformata, congenita anime, etiam in omni operatione miscetur illi. Nam etsi uas uocatur apud Apostolum, quam iubet in honore tractari  , eadem tamen ab eodem homo exterior appellatur: ille scilicet limus, qui prior titulo hominis incisus est, non calicis, aut gladii, aut uasculi ullius. uas enim capacitatis nomine dicta est, qua animam capit et continet; homo uero, de communione nature, que eam non instrumentum in operationibus prestat, sed ministerium. Ita et ministerium tenebitur iudicio, etsi  de suo nichil sapiat; quia portio est eius que sapit, non supellex. Hoc et Apostolus sciens, nichil carnem agere per semetipsam, quod non anime deputetur, nichilominus peccatricem iudicat carnem, ne eo  quod ab anima uidetur impelli, iudicio liberata credatur. Sic et cum aliquas laudis operas carni indicit : Glorificate, inquit, et  tollite Deum in corpore uestro, certus et hos conatus ab anima agi; idcirco tamen et carni eos mandat, quia et illi fructum repromittit  . Alioquin nec exprobratio competisset in alienam culpe, nec adhortatio in extraneam glorie: et exprobratio enim, et exhortatio uacarent erga carnem, si uacaret et merces, que in resurrectione captatur.



CAPUT XuII.

Simplicior quisque fautor sententie nostre putabit, carnem etiam idcirco representandam esse iudicio,  quia aliter anima non capiat passionem tormenti seu refrigerii, utpote incorporalis: hoc enim uulgus existimat. Nos autem animam  corporalem  et hic profitemur, et in suo uolumine probamus, habentem  proprium genus substantie, soliditatis, per quam quid et sentire et pati possit.  Nam et nunc animas torqueri,  fouerique penes Inferos, licet nudas, licet adhuc exules carnis, probauit  Lazari exemplum.  Dedi  igitur aduersario dicere: Ergo, que habet corpulentiam propriam, de suo sufficiet ad facultatem passionis et sensus, ut non egeat representatione carnis. Imo eatenus egebit, non qua  sentire quid sine carne non possit, sed qua  necesse est illam etiam cum carne sentire. Quantum enim ad agendum de suo sufficit, tantum et  ad patiendum. Ad agendum autem minus de suo sufficit. Habet enim de suo solummodo cogitare, uel cupere, disponere; ad perficiendum autem operam carnis exspectat. Sic itaque  et ad patiendum, societatem carnis expostulat; ut tam plene per eam pati possit, quam sine ea plene agere non potuit. Et ideo in que de suo sufficit, eorum interim sententiam pendit, concupiscentie, et cogitatus, et uoluntatis. Porro, si hec satis essent ad plenitudinem meritorum, ut non requirerentur et facta, sufficeret in totum anima ad perfectionem iudicii, de his iudicanda, in que agenda sola suffecerat. Cum uero etiam facta deuincta sint meritis, facta autem per carnem administrentur; iam non sufficit animam sine carne foueri, siue cruciari, pro operibus etiam carnis,  etsi habet corpus, etsi habet membra; que proinde illi non sufficiunt ad sentiendum plene, quemadmodum  nec ad agendum perfecte.  Idcirco, pro quoquo  modo egit, pro eo et  patitur apud Inferos, prior degustans iudicium, sicut prior induxit admissum: exspectans tamen et carnem, ut per illam etiam facta compenset, cui cogitata mandauit. Denique, hec erit ratio in ultimum finem destinati iudicii, ut exhibitione carnis omnis diuina censura perfici possit. Alioquin non sustineretur in finem, quod et nunc anime decerpunt  apud Inferos, si solis animabus destinaretur.



CAPUT XuIII.

Hucusque prestructionibus egerim ad muniendos sensus omnium Scripturarum, que carnis recidiuatum pollicentur. Cui cum tot auctoritates  iustorum patrociniorum procurent; honores dico substantie ipsius, tum uires Dei, tum exempla earum, tum rationes iudicii, et necessitates  ipsius: utique secundum  preiudicia tot auctoritatum Scripturas intelligi oportebit, non secundum ingenia hereticorum, de sola incredulitate uenientia: quia incredibile habeatur restitui substantiam interitu subductam, non quia aut  substantie ipsi inemeribile  sit, aut Deo impossibile, aut iudicio inhabile  . Plane  incredibile, si nec predicatum  diuinitus fuerit: nisi quod, etsi predicatum id a Deo non fuisset, ultro presumi debuisset, ut propterea non predicatum, quia tot auctoritatibus preiudicatum. At cum diuinis quoque uocibus personet  , tanto abest ut aliter intelligatur, quam desiderant illa a quibus etiam sine diuinis uocibus persuadetur  . uideamus igitur hoc primum, quonam  titulo  spes ista  proscripta sit.  Unum, opinor,  apud omnes  edictum Dei pendet, resurrectio mortuorum. Duo uerba expedita, decisa, detersa. Ipsa conueniam, ipsa discutiam, cui se substantie addicant. Cum audio resurrectionem homini imminere, queram necesse est quid eius cadere sortitum sit. Siquidem nichil resurgere exspectabit, nisi quod ante succiderit. Qui ignorat carnem cadere per mortem, potest eam nec stantem nosse per uitam. Sententiam Dei natura pronuntiat: Terra es, et in terram ibis. Et qui non audiuit  , uidet. Nulla mors non ruina membrorum est  . Hanc corporis sortem Dominus quoque expressit, cum  ipsa substantia indutus: Diruite, inquit , templum istud, et ego illud triduo resuscitabo. Ostendit enim cuius sit dirui, cuius elidi, cuius iacere, eius  et releuari  , et resuscitari: quamquam et animam circumferret  trepidantem usque ad mortem, sed non cadentem per mortem. Quia et Scriptura: De corpore, inquit, suo dixerat.  Atque adeo caro est, que morte subruitur, ut exinde a cadendo cadauer renuntietur  . Anima porro, nec uocabulo cadit, quia nec habitu ruit. Atquin ipsa est, que ruinam corpori infert, cum efflata est: sicut ipsa est, que illud de terra suscitabit ingressa. Non potest cadere, que suscitauit ingressa. Non potest  ruere, que elidit  egressa. Arctius dicam, ne in somnum quidem cadit anima cum corpore, ne tum quidem sternitur cum carne. Etenim  agitatur in somnis et iactitatur; quiesceret autem, si iaceret; et iaceret, si caderet  . Ita nec in ueritatem  mortis cadit, que nec in imaginem  eius ruit. Sequens nunc uocabulum mortuorum eque dispice, cui substantie insidat: quamquam in hac materia admittamus, interdum  mortalitatem  anime assignari ab hereticis: ut, si anima mortalis resurrectionem consecutura est. preiudicium sit et carni non minus mortali resurrectionem communicature. Sed nunc proprietas uocabuli uindicanda est sue  sorti. Iam quidem, eo ipso quod resurrectio caduce rei est, id est carnis, eadem erit et in nomine mortui: quia caduce rei est resurrectio, que dicitur mortuorum. Sic et per Abraham patrem fidei, diuine familiaritatis uirum, discimus. Postulans enim Sare humande locum de filiis Chet  : Date ergo, inquit , mihi possessionem sepulcri uobiscum, et humabo mortuum meum  , carnem scilicet. Neque enim anime humande spatium desiderasset, et si anima mortalis crederetur, et si mortuus dici mereretur. Quod si mortuus corpus est, corporum erit resurrectio, cum dicitur mortuorum.



CAPUT XIX.

Et hec itaque dispectio tituli, et preconii ipsius, fidem utique defendens uocabulorum, illuc  proficere debebit, ut si quid  pars diuersa turbat obtentu figurarum et enigmatum, manifestiora queque preualeant, et de incertis certiora prescribant.  Nacti enim quidam solemnissimam eloquii prophetici formam, allegorici et figurati plerumque, non tamen semper, resurrectionem quoque mortuorum manifeste annuntiatam, in imaginariam significationem distorquent; asseuerantes ipsam etiam mortem spiritaliter intelligendam. Non enim hanc esse in uero, que sit in medio, dissidium carnis atque anime: sed ignorantiam Dei, per quam homo mortuus Deo, non minus in errore iacuerit quam in sepulcro. Itaque et  resurrectionem eam uindicandam, qua quis adita  ueritate redanimatus et reuiuificatus Deo, ignorantie morte discussa, uelut de sepulcro ueteris hominis eruperit: quia et Dominus Scribas et Phariseos sepulcris dealbatis  adequauerit. Exinde ergo, resurrectionem fide consecutos, cum Domino esse, cum  eum in baptismate  induerint. Hoc denique ingenio etiam in colloquiis sepe nostros decipere consuerunt, quasi et ipsi resurrectionem carnis admittant. ue, inquiunt, qui non in hac carne resurrexerit: ne  statim illos percutiant, si resurrectionem statim abnuerint. Tacite autem, secundum conscientiam suam, hoc sentiunt: ue qui non, dum in carne est,  cognouerit arcana heretica: hoc est enim apud illos resurrectio. Sed et plerique ab excessu anime resurrectionem uindicantes, de sepulcro exire, de seculo euadere interpretantur: quia et seculum mortuorum sit habitaculum, id est, ignorantium Deum. uel etiam de ipso corpore, quia et corpus uice sepulcri conclusam animam, in secularis uite morte detineat  .



CAPUT XX.

Ob huiusmodi igitur coniecturas, primam prestructionem eorum depellam, qua uolunt omnia Prophetas per imagines concionatos: quando si ita esset, ne ipse quidem imagines distingui potuissent, si non  et ueritates predicate fuissent, ex quibus imagines deliniarentur  . Atque adeo, si omnia figure, quid erit illud, cuius figure? quomodo speculum obtendes, si nusquam est facies? Adeo autem non omnia imagines, sed et ueritates; nec omnia umbre, sed et corpora: ut in  ipsum quoque Dominum insigniora queque luce clarius predicarentur. Nam et uirgo concepit in utero, non figurate; et peperit Emmanuelem, nobiscum Deum  Iesum, non oblique; et si oblique accepturum uirtutem Damasci, et spolia Samarie , sed manifeste uenturum in iudicium cum presbyteris et archontibus  populi . Nam et tumultuate sunt gentes  in persona Pilati, et populi meditati sunt inania in persona Isrel. Astiterunt reges terre, Herodes: et archontes congregati  sunt in unum, Anna et Caipha: aduersus Dominum, et aduersus Christum eius, qui et  tanquam ouis ad iugulationem  adductus est, et tanquam agnus ante tondentem  , scilicet Herodem, sine uoce, sic non aperuit os suum, dorsum suum ponens ad flagella,  et maxillas ad  palmas, et faciem non auertens a sputaminum iaculis  ; deputatus etiam inter iniquos; perfossus  manus et pedes; sortem passus in uestimento, et potus amaros, et capitum irridentium nutus; triginta argenteis  adpretiatus a proditore. Que hic figure apud Esaiam? que imagines apud Dauid? que enigmata apud Hieremiam  , ne uirtutes quidem eius per parabolas profatos  ? Aut numquid nec  oculi patefacti sunt cecorum, nec inclaruit lingua mutorum? nec manus aride et genua dissoluta reualuerunt, nec claudi  salierunt ut ceruus?  Que etsi ipsi  spiritaliter quoque interpretari solemus, secundum comparationem  animalium uitiorum a Domino remediatorum; cum tamen et carnaliter adimpleta  sunt, ostendunt prophetas in utramque speciem predicasse; saluo eo quod  plures uoces eorum nude et simplices, et ab omni allegorie nubilo pure defendi possint  : ut cum exitus gentium  et urbium resonant , Tyri, et Aegypti, et Babylonis, et Idumee, et Carthaginiensium nauium; ut cum ipsius Isrelis plagas aut uenias, captiuitates, restitutiones, ultimeque dispersionis exitum perorant. Quis hec interpretabitur magis, quam recognoscet? Res in literis tenentur, ut litere in rebus leguntur  . Ita non semper, nec in omnibus allegorica forma est prophetici eloquii, sed interdum et in quibusdam.



CAPUT XXI.

Si ergo interdum et in quibusdam, inquis, cur non  et in edicto resurrectionis spiritaliter intelligende? Quoniam quidem plurima ratio intercedit. Primo enim, quid facient tot ac alia  instrumenta diuina, ita aperte corporalem contestantia resurrectionem,  ut nullam admittant figurate significantie suspicionem.  Et utique equum sit, quod et supra demandauimus, incerta de certis, et obscura de manifestis preiudicari: uel ne inter discordiam certorum, et incertorum, manifestorum et obscurorum,  fides dissipetur, ueritas periclitetur, ipsa diuinitas ut inconstans denotetur: tum  quod uerisimile non est,  ut ea species sacramenti, in quam fides tota committitur, in quam disciplina tota connititur, ambigue annuntiata  , et obscure proposita uideatur; quando spes resurrectionis, nisi manifesta de periculo et premio, neminem ad eiusmodi presertim religionem, publico odio et hostili elogio obnoxiam, persuaderet. Nullum opus certum est mercedis incerte. Nullus timor iustus est periculi dubii. Et merces autem et periculum in resurrectionis pendet euentu.  Sed  etsi temporalia, et localia, et personalia Dei decreta atque iudicia in urbes, et gentes, et reges, tam aperte  prophetia iaculata est, quale est, ut eterne dispositiones eius et uniuersales in omne hominum  genus, lucem sui fugerint? que  , quanto maiora, tanto clariora esse deberent, ut maiora crederentur. Et puto Deo nec liuorem, nec dolum, nec inconstantiam, nec lenocinium adscribi posse,  per que fere promulgatio maiorum cauillatur.



CAPUT XXII.

Post hec, ad illas etiam Scripturas respiciendum est, que non sinunt resurrectionem  secundum animales istos, ne dixerim spiritales, aut  hic iam  in ueritatis agnitione presumi, aut ab excessu statim uite uindicari. Cum enim et tempora totius spei fixa sint sacrosancto stylo, nec liceat eam ante constitui, quam  in aduentum  , opinor, Christi,  uota nostra suspirant in  seculi huius occasum, in transitum mundi quoque ad diem Domini magnum, diem ire et retributionis, diem ultimum, et occultum, nec ulli preter quam  Patri notum, et tamen signis atque portentis, et concussionibus elementorum, et conflictationibus nationum prenotatum. Euoluerem prophetias, si Dominus ipse tacuisset: nisi quod et prophetie uox erant Domini: sed plus est  , quod illas suo ore consignat.  Interrogatus a discipulis. quando euentura essent, que interim de templi exitu eruperant  , ordinem temporum, primo Iudaicorum  usque ad excidium Hierusalem, communium, usque ad conclusionem  seculi, dirigit  . Nam posteaquam edixit: Et tunc erit Hierusalem conculcatui nationibus, donec adimpleantur tempora nationum, allegendarum  scilicet a Deo, et congregandarum cum reliquiis  Isrelis; inde iam in orbem et in seculum predicat,  secundum Ielem, et Danielem, et uniuersum concilium prophetarum, futura signa in sole et in luna et in stellis, conclusionem  nationum cum stupore; sonitus maris, et motus refrigescentium  hominum, pre metu et exspectatione eorum que immineant orbi terre. uirtutes enim, inquit , celorum commouebuntur: et tunc uidebunt Filium hominis uenientem in  nubibus cum plurimo potentatu et gloria. Ubi autem ceperint ista fieri, emergetis  , et eleuabitis capita uestra, quod redemptio uestra appropinquarit  . Et tamen adpropinquare eam dixit, non, adesse iam; et cum ceperint ista fieri, non, cum facta fuerint; quia cum facta fuerint, tunc aderit redemptio nostra, que eo usque appropinquare dicitur, erigens interim et excitans animos ad proximum iam spei fructum. Cuius etiam parabola subtexitur tenerescentium arborum in caulem floris, et dehinc florem, frugis antecursorem: Ita et uos cum uideritis omnia ista fieri, scitote in proximo esse regnum Dei. uigilate ergo omni in tempore, ut digni habeamini effugere omnia ista, et stetis ante filium hominis: utique per resurrectionem, omnibus ante transactis. Ita, etsi in agnitione sacramenti  fruticat  , sed in Domini representatione florescit atque frugescit. Quis ergo Dominum tam intempestiue, tam acerbe excitauit iam ad dexteram Dei, ad confringendam terram secundum Esaiam, que puto adhuc integra est? quis inimicos Christi iam subiecit pedibus eius, secundum Dauid, quasi uelocior Patre, omni  adhuc popularium cetu clamante  ,  Christianos ad leonem? quis celo descendentem Iesum talem conspexit, qualem ascendentem Apostoli uiderant, secundum angelorum constitutum? Nulla ad hodiernum tribus ad tribum pectora ceciderunt, agnoscentes quem pupugerunt: nemo adhuc excepit Heliam: nemo  adhuc fugit antichristum: nemo adhuc Babylonis exitum fleuit. Et  est iam qui resurrexerit  nisi hereticus?  Exiit plane iam  de corporis sepulcro,  etiam nunc febribus et ulceribus obnoxius; et conculcauit iam inimicos, etiam nunc luctari habens cum mundi potentibus. Et utique iam regnat, etiam nunc Cesari que sunt Cesaris debens.



CAPUT XXIII.

Docet quidem Apostolus, Colossensibus scribens  , mortuos fuisse nos aliquando alienatos, et inimicos sensus  Domini, cum in operibus pessimis agebamus; dehinc, consepultos Christo in baptismate, et conresuscitatos in eo per fidem efficacie Dei, qui illum suscitarit  a mortuis. Et uos cum mortui essetis in delictis et preputiatione  carnis uestre, uiuificauit cum eo, donatis uobis omnibus delictis. Et rursus: Si cum Christo mortui estis ab elementis mundi, quomodo quidam, quasi  uiuentes in mundo, sententiam fertis? Sed cum ita nos mortuos faciat spiritaliter, ut tamen et corporaliter quandoque morituros agnoscat, utique et resuscitatos proinde spiritaliter deputans, eque non negat etiam corporaliter resurrecturos. Denique: Si resurrexistis, inquit, cum Christo, ea que sursum  sunt querite, ubi est Christus in dextera Dei residens: ea que sursum sunt sapite, non que deorsum. Ita animo ostendit resurgere, quo solo adhuc possumus celestia attingere; que non quereremus  , nec saperemus, si possideremus. Subiicit etiam: Mortui enim estis, scilicet delictis, non uobis; et  uita uestra  abscondita est cum Christo in Deo. Nondum ergo apprehensa est, que abscondita est. Sic et Ioannes: Et nondum, ait, manifestatum  est, quid futuri simus  . Scimus quia si manifestauerit  , similes eius  erimus. Tanto abest, ut simus iam quod nescimus: utique scituri, si iam essemus. Adeo contemplatio est spei in hoc spatio per fidem, non representatio  , nec possessio, sed exspectatio. De qua spe et exspectatione Paulus ad Galatas : Nos  enim spiritu ex fide spem iustitie exspectamus: non ait, tenemus. Iustitie autem Dei dicit, ex iudicio, quo iudicabimur  de mercede. Ad quam pendens et ipse, cum Philippensibus scribit : Si qua  , inquit, concurram in resuscitationem  que est a mortuis: non, quia iam accepi, aut consummatus  sum. Et utique crediderat, et  omnia sacramenta cognouerat, uas electionis, doctor nationum; et tamen adiicit: Persequor autem si  apprehendam in quo sum apprrehensus a Christo. Eo amplius: Ego me, fratres, non puto apprehendisse. Unum plane: oblitus posteriorum, in priora me extendens, secundum scopum persequor  ad palmam incriminationis, per quam concurrerem: utique in resuscitationem a mortuis; suo tamen tempore, sicut ad Galatas : Bene autem facientes ne tedeat: tempore enim suo metemus  . Sicut et ad Timotheum  de Onesiphoro: Det illi Dominus inuenire misericordiam in illo die. In quem diem ac tempus, et ipsi precipit  custodire mandatum immaculatum, irreprehensibile, in apparentiam Domini Iesu Christi,  quam suis temporibus ostendet beatus et solus potentator, et rex regnantium, et dominus dominantium; de Deo dicens. De quibus temporibus et Petrus in Actis : Peniteat itaque uos, et resipiscite ad abolenda delicta uestra, ut tempora uobis superueniant refrigerii ex persona Dei, et mittat predesignatum uobis  Christum; quem oportet accipere celos, adusque tempora exhibitionis omnium, que locutus est Deus, ore sanctorum prophetarum.



CAPUT XXIu.

Que hec  tempora, cum Thessalonicensibus disce. Legimus enim : Qualiter conuersi sitis ab idolis, ad seruiendum uiuo et uero Deo, ad exspectandum e  celis Filium eius, quem suscitauit ex mortuis, Iesum. Et rursus : Que  enim spes nostra, uel gaudium, uel exultationis corona, quam et  uos coram Domino nostro Iesu Christo, in aduentu ipsius? Item : Coram Deo et Patre nostro, in aduentu  Domini nostri Iesu Christi, cum uniuersis sanctis eius. De quorum dormitione minus merenda  docens, simul et tempora  resurrectionis exponit dicens : Si enim credimus quod iehsu mortuus sit, et resurrexerit; sic et Deus eos qui dormierunt, per Iesum adducet cum ipso. Hoc enim dicimus uobis in sermone Domini  , quod nos qui uiuimus, qui remanemus in aduentum Domini nostri, non preueniemus eos qui dormierunt. Quoniam ipse Dominus in iussu et in uoce archangeli et tuba Dei descendet de celo, et mortui in Christo primi resurgent; deinde nos qui uiuimus; qui simul cum illis tollemur in nubibus obuiam Christo  in erem, et ita semper cum Domino erimus. Que uox archangeli, que tuba Dei audita iam? nisi forte in cubiculis hereticorum. Nam etsi tuba Dei euangelicas sermo dici potest, qui illos iam uocaret  ; sed aut mortui erunt iam corporaliter, ut resurrexerint; et quomodo  uiuunt? aut in nubes erepti; et quomodo hic sunt? miserrimi reuera, ut Apostolus pronuntiauit, qui in ista tantum uita sperantes habebuntur, excludendi  , dum preripiunt, quod post illam repromittitur; frustrati circa ueritatem, non minus quam Phygellus et Hermogenes. Et ideo maiestas Spiritus Sancti perspicax eiusmodi sensuum, et in ipsa  ad Thessalonicenses Epistola suggerit : De temporibus autem et temporum spatiis, fratres, non est necessitas scribendi uobis: ipsi enim certissime scitis quod dies Domini, quasi fur nocte, ita adueniet. Cum dicent, pax, et tuta sunt omnia, tunc illis repentinus insistet interitus. Et in secunda, pleniore sollicitudine ad eosdem : Obsecro autem  uos, fratres, per aduentum Domini nostri Iesu Christi, et congregationem  nostram ad illum, ne cito commoueamini animo, neque turbemini, neque per spiritum, neque per sermenem, scilicet pseudoprophetarum  , neque per epistolam, scilicet pseudapostolorum  , ac si per nostram, quasi insistat  dies Domini. Ne quis uos seducat ullo modo:  quoniam nisi ueniat abscessio  primo, huius utique regni, et reueletur delinquentie homo, id est Antichristus, filius perditionis, qui  aduersatur et superextollitur in omne quod Deus dicitur, uel religio; uti sedeat in templo Dei, adfirmans Deum se. Nonne meministis, quod cum apud uos essem, hec dicebam uobis? et nunc quid  detineat  scitis, ad reuelandum eum in suo tempore. Iam enim arcanum iniquitatis agitatur;  tantum qui nunc tenet, teneat, donec de medio fiat. Quis, nisi romanus  status? cuius abscessio in decem reges dispersa Antichristum  superducet. Et tunc reuelabitur iniquus, quem Dominus iehsu interficiet spiritu oris sui, et euacuabit  apparentia sui;  cuius est aduentus secundum operationem satane in omni uirtute et signis atque portentis mendacii, et in omni seductione iniustitie eis qui pereunt.



CAPUT XXu.

Etiam  in Apocalypsi Ioannis  , ordo temporum  sternitur, quem martyrum quoque anime sub altari ultionem et iudicium flagitantes sustinere didicerunt; ut prius et orbis de pateris angelorum plagas suas ebibat, et prostituta illa ciuitas a decem regibus dignos exitus referat, et bestia Antichristus  cum suo pseudopropheta certamen Ecclesie Dei inferat, atque ita diabolo in abyssum interim relegato  , prime resurrectionis prerogatiua  de soliis ordinetur, dehinc et igne  dato, uniuersalis resurrectionis censura  de libris iudicetur. Cum igitur et status temporum ultimorum Scripture notent, et  totam Christiane spei frugem in exodio  seculi collocent; apparet, aut  tunc adimpleri totum quodcumque nobis a Deo repromittitur; et uacat quod hic iam ab hereticis uindicatur; aut si et  agnitio sacramenti,  resurrectio est,  salua utique illa creditur, que in ultimo predicatur; et sequitur, ut eo ipso, quo  hec spiritalis uindicetur  , illa corporalis preiudicetur: quia si nulla tunc annuntiaretur, merito sola hec, et tantummodo spiritalis, uindicaretur; cum uero et in ultimum tempus edicitur  , corporalis agnoscitur, quia non et tunc spiritalis annuntiatur. Cur enim iterum annuntiaretur resurrectio eiusdem conditionis, id est spiritalis; cum aut nunc eam deceret expungi sine ulla differentia temporum, aut tunc sub omni clausula  temporum. Ita nobis magis competit etiam spiritalem defendere resurrectionem ab ingressu fidei, qui plenitudinem eius agnoscimus exitum  seculi.



CAPUT XXuI.

 Unum adhuc respondebo ad propositionem priorem allegoricarum scripturarum, licere et nobis corporalem resurrectionem de patrocinio figurati proinde eloquii prophetici uindicare. Ecce enim, diuina in  primordio sententia, terram hominem pronuntiando, Terra es, et in terram ibis, secundum substantiam  scilicet carnis, que de terra erat sumpta, et que prior homo fuerat appellata, sicut ostendimus, dat mihi disciplinam in carnem quoque interpretandi, si quid ire uel gratie in terram Deus statuit; quia nec proprie terra iudicio eius obnoxia est, que nichil boni seu mali admisit: maledicta quidem, que  hauserit sanguinem ; sed et hoc ipsum in figuram carnis homicide. Nam etsi iuuari seu ledi habet terra, id  quoque propter hominem, ut ille iuuetur, siue ledatur per  consistorii sui exitus; quo magis ipse pensabit, que propter illum etiam terra patietur. Itaque et cum comminatur terre Deus, carni potius comminari eum dicam; et cum quid terre pollicetur, carni potius polliceri eum intelligam. Ut apud Dauid : Dominus regnauit,  exultet  terra, id est, caro sanctorum, ad quam pertinet regni diuini fructus. Dehinc subiungit: uidit, et concussa est terra; montes sicut cera liquefacti sunt a facie Domini; caro scilicet prophanorum: et : uidebunt enim eum in quem  confixerunt. Atque adeo si simpliciter de terre  elemento utrumque existimabitur pronuntiatum, quomodo congruet et concuti et liquefieri eam a facie Domini, quo supra regnante exultauit? Sic et apud Esaiam: Bona terre edetis; bona carnis intelligentur, que illam manent in regno Dei reformatam et angelificatam, et consecuturam que nec oculus uidit, nec auris audiuit, nec in cor hominis ascenderunt . Alioquin, satis uanum, ut ad obsequium Deus fructibus agri, et cibariis uite huius inuitet,  que  etiam in religiosis et blasphemis, semel homini addicta conditione, communicat; pluens super bonos et malos, et solem suum emittens  super iustos et iniustos . Felix nimirum fides, si ea consecutura est  , quibus hostes Dei et Christi non modo utuntur, uerum etiam abutuntur,  ipsam conditionem  colentes aduersus conditorem. Bulbos et tubera in terre  bonis deputabis, Domino pronuntiante, ne in pane quidem uicturum hominem. Sic Iudei, terrena solummodo sperando, celestia amittunt, ignorantes et panem de celesti repromissum, et  oleum diuine unctionis, et aquam spiritus, et uinum  anime uigorantis ex uite Christi. Sicut et ipsam terram sanctam, iudaicum proprie solum, reputant carnem potius Domini interpretandam, que exinde et in omnibus Christum indutis, sancta sit terra: uere sancta  per incolatum Spiritus Sancti; uere lacte et melle manans, per suauitatem spei ipsius; uere Iudea, per Dei familiaritatem: non enim qui in manifesto, iudeus; sed qui in occulto. Ut et templum Dei  eadem sit, et Hierusalem, audiens ab  Esaia ; Exurge, exurge, Hierusalem, induere  fortitudinem brachii tui; exurge sicut in primordio diei  ; scilicet in illa integritate que  fuerat ante delictum transgressionis. Que enim in eam Hierusalem uoces eiusmodi competerent  exhortationis et aduocationis, que occidit prophetas, et lapidauit ad se missos, et ipsum postremo Dominum suum confixit? Sed nec ulli omnino terre  salus repromittitur, quam oporteret cum totius mundi habitu preterire. Etiam, si quis audebit terram sanctam paradisum potius argumentari, quam et  patrum dici capiat, Ade scilicet et Eue: proinde et in paradisum restitutio carni uidebitur repromissa, que eum incolare et custodire sortita est, ut talis illuc  homo reuocetur, qualis inde pulsus  est.



CAPUT XXuII.


Habemus etiam uestimentorum in Scripturis mentionem ad spem carnis allegorizare, quia et Apocalypsis Ioannis : Hi sunt, ait,  qui uestimenta sua non coinquinauerunt cum mulieribus; uirgines scilicet significans, et qui semetipsos castrauerunt propter regna celorum. Itaque in albis erunt uestibus, id est, in claritate  innube carnis. Et in Euangelio, indumentum nuptiale sanctitas carnis agnosci potest. Itaque Esaias docens, quale ieiunium elegerit Dominus, cum subiicit de mercede bonitatis:  Tunc, inquit , lumen tuum temporaneum erumpet, et uestimenta tua citius orientur: non subsericam  utique, nec pallium, sed carnem uolens accipi, ortum carnis resurrecture de mortis occasu  predicauit. Adeo nobis quoque suppetit allegorica defensio corporalis resurrectionis. Nam et cum legimus : Populus meus, introite in cellas promas quantulum, donec ira mea pretereat, sepulcra erunt celle prome, in quibus paulisper requiescere habebunt, qui in finibus seculi, sub ultima ira, per Antichristi uim excesserint. Aut cur cellarum promarum potius uocabulo usus est, et non alicuius loci receptorii, nisi quia  in cellis promis caro salita et usui reposita seruatur, depromenda illinc suo tempore? Proinde enim et corpora medicata condimentis sepulture, mausoleis et monumentis sequestrantur, processura inde cum iusserit Dominus. Quod cum ita intelligi congruat; et que enim ab ira Dei   cellariorum nos refugia seruabunt? hoc ipso quod   ait, donec ira pretereat, que extinguet Antichristum, post iram ostendit processuram carnem de sepulcro  , in quo ante iram fuerit illata. Nam et de cellariis non aliud effertur, quam quod infertur; et post Antichristi eradicationem agitabitur resurrectio.



CAPUT XXuIII.

Scimus autem, sicut uocibus, ita et rebus prophetarum, tam pictis, quam et factis predicatur resurrectio. Cum Moyses manum in sinum condit,  et emortuam profert,  et rursus insinuat, et uiuidam explicat, nonne hoc de toto homine portendit? Siquidem trina uirtus Dei, per illa trina signa denotabatur  cum suo ordine: primo diabolum serpentem, quanquam formidabilem, subactura homini; dehinc carnem de sinu mortis retractura  , atque ita  omnem sanguinem exsecutura  iudicio.  De quo apud eumdem propheten  : Quoniam et uestrum, inquit Deus, sanguinem exquiram de omnibus bestiis, et de manu hominis, et de manu fratris exquiram eum. Porro nichil exquiritur, nisi quod reposcitur; nichil reposcitur, nisi quod et reddetur. Et utique reddetur quod ultionis nomine reposcetur et exquiretur. Neque enim uindicari poterit quod omnino non fuerit. Erit autem dum restituitur, uti uindicetur. In carnem itaque dirigitur, quicquid in sanguinem predicatur, sine qua non erit sanguis. Caro suscitabitur, ut sanguis uindicetur. Sunt et quedam ita pronuntiata, ut allegorie quidem nubilo careant, nichilominus tamen ipsius simplicitatis sue sitiant interpretationem:  quale est apud Esaiam, Ego occidam, et  uiuificabo. Certe posteaquam occiderit, uiuificabit. Ergo per mortem occidens, per resurrectionem uiuificabit. Caro est autem que occiditur  per mortem; caro itaque et uiuificabitur per resurrectionem. Certe, si occidere carni animam eripere est, uiuificare,  contrarium eius, carni animam referre est; caro resurgat necesse est, cui anima per occisionem erepta, referenda est per uiuificationem.



CAPUT XXIX.

Igitur, si et  allegorice scripture, et argumenta rerum, et simplices uoces, resurrectionem carnis, quamquam sine nominatione ipsius substantie, subradiant  ; quanto magis, que hanc speciem  in ipsas substantias corporales speciali mentione determinant, non erunt deducende in questionem! Accipe Ezechielem : Et facta est, inquit, super me manus Domini, et extulit me in spiritu Dominus, et posuit me in medio campi: is erat ossibus refertus, et circumduxit me super ea per circuitum; et ecce multa super faciem campi, et ecce arida satis. Et ait ad  me: Fili hominis, si uiuent, ossa ista? Et dixi: Adonaï Domine, tu scis. Et ait ad me: Propheta in ossa hec, et dices: Ossa arida, audite sermonem Domini. Hec dicit Dominus Adonaï ossibus istis: Ecce ego affero in uos spiritum, et uiuetis, et dabo in uos spiritum, et reducam in uos  carnes, et circumdabo uobis  cutem, et dabo in uobis spiritum, et uiuetis  , et cognoscetis quod ego Dominus. Et prophetaui secundum preceptum, et ecce uox, dum propheto, et ecce motus, et accedebant ossa ad ossa. Et uidi, et ecce super ossa nerui, et caro ascendit, et circumposite sunt eis cutes  , et spiritus in eis non erat, et ait ad me: Propheta ad spiritum, fili hominis; propheta, et dices ad spiritum: Hec dicit Dominus Adonaï: A quatuor uentis ueni spiritus, et spira in istis interemptis, et uiuant. Et prophetaui  ad spiritum, sicut precepit mihi, et introiuit in ea spiritus, et uixerunt, et constiterunt  super pedes suos ualentia magna satis  . Et ait ad me: Fili hominis, ossa ista omnis domus Isrel est. Ipsi dicunt: Exaruerunt ossa nostra, et perit spes nostra, auulsi sumus  in eis. Propterea propheta ad eos: Ecce ego patefacio sepulcra uestra; et eueham uos de sepulcris uestris, populus meus; et inducam uos in terram Isrel; et cognoscetis quod ego Dominus aperuerim  sepulcra uestra, et eduxerim uos de sepulcris uestris, populus meus; et dabo uobis  spiritum, et uiuetis, et requiescetis in terra uestra, et cognoscetis quod ego Dominus locutus sim et fecerim, dicit Dominus.



CAPUT XXX.

Hanc quoque predicationem scio qualiter concutiant in allegorie argumentationem quia dicendo, Ossa ista omnis domus Isrel est  , imaginem ea fecerit  Isrel  et  propria conditione transtulerit; atque ita figuratam esse, non ueram resurrectionis predicationem. Statum enim Iudeorum  deformari, quodam modo emortuum et exaridum et dispersum in campo orbis. Itaque et imaginem resurrectionis in illum allegorizari, quia recolligi habeat et recompingi os ad os, id est, tribus ad tribum, et populus ad populum, et recorporari carnibus facultatum  et neruis regni; atque ita de sepulcri, id est, de habitaculis captiuitatis tristissimis atque teterrimis educi, et refrigerii nomine respirare, et uiuere exinde in terra sua Iudea. Et quid post hec? Morientur sine dubio. Et quid post mortem? Nulla, o inor, resuscitatio, si non hec erit ipsa, que Ezechieli reuelatur. Sed enim et alias predicatur resurrectio: ergo et  hec erit, et temere in statum eam Iudaicarum rerum conuertunt. Aut si alia est illa quam defendimus, nichil mea interest,  dum sit et corporum resurrectio, sicut et rerum Iudaicarum. Denique, hoc ipso quod recidiuatus Iudaici status de  recorporatione et redanimatione  ossium figuratur, id quoque euenturum ossibus probatur. Non enim posset de ossib us figura componi, si non idipsum et ossibus euenturum esset.  Nam etsi figmentum ueritatis in imagine est, imago ipsa in ueritate est sui; necesse est esse prius  sibi quo alii configuretur: de uacuo similitudo non competit; de nullo parabola non conuenit. Ita oportebit ossium quoque credi reuiscerationem et respirationem qualis dicitur, de qua possit exprimi Iudaicarum rerum reformatio qualis affingitur. Sed magis religiosum est, ueritatem de sue auctoritate  simplicitatis defendi, quam sensus diuine propositionis expostulat. Si enim ad res Iudaicas spectaret hec uisio, statim reuelato situ ossium, subiecisset, Ossa ista, omnis domus Isrelis est; et cetera deinceps. At cum ostensis ossibus, de propria spe eorum quid  obloquitur, nondum nominato Isrele, et fidem tentat prophete: Fili hominis, si uiuent ossa hec  ? ut et ille responderet; Domine, tu scis; non utique Deus prophete fidem de ea re  tentasset, que futura non esset, quam nunquam Isrel audisset, quam credi non oporteret. Sed quoniam predicabatur quidem resurrectio mortuorum, Isrel uero pro sua incredulitate dissidens, scandalizabatur; et aspiciens  habitum senescentis sepulture, desperabat resurrectionem; uel non in eam potius animum dirigebat, sed in circumstantias suas; idcirco Deus, et prophetam, quasi  et ipsum dubium, prestruxit ad constantiam predicationis, reuelato ordine resurrectionis; et populo id credendum mandauit, quod prophete reuelauit, ipsos dicens esse ossa que erant resurrectura, qui non credebant resurrectura. Denique in clausula: et cognoscetis, inquit, quod ego Dominus locutus sim, et fecerim; id utique facturus, quod fuerat locutus; ceterum non id facturus  quod locutus, si aliter facturus.



CAPUT XXXI.

Plane si et populus allegorice mussitaret ossa sua arefacta, et spem suam perditam dispersionis exitu  querulus, merito uideretur  et Deus  figuratam desperationem figurata promissione consolatus.  Sed cum dispersionis quidem iniuria nondum populo accidisset, resurrectionis uero spes apud  illum sepissime cecidisset, et  manifestus est de corporum interitu labefactans fiduciam resurrectionis: ita et Deus eam restruebat fidem, quam populus destruebat. Quanquam etsi aliqua presentium rerum tunc conflictatione merebat  Isrel  , non idcirco in parabola accipienda esset reuelationis intentio, sed in testationem resurrectionis, ut in illam spem erigeret illos eterne scilicet salutis, et necessarioris restitutionis, et auerteret a respectu presentium rerum. Ad hoc enim et alii prophete  : Exibitis de sepulcris, ueluti uituli de uinculis soluti, et conculcabitis inimicos.  Et rursum: Gaudebit cor uestrum, et ossa uestra uelut herba  orientur , quia et herba de dissolutione et corruptela seminis reformatur. In summa, si proprie in Isrelis  statum resurgentium ossium imago contenditur, cur etiam non Isreli tantummodo, uerum et omnibus gentibus eadem spes annuntiatur et recorporandarum, et redanimandarum reliquiarum, et de sepulcris exsuscitandorum  mortuorum? De omnibus enim dictum est   : uiuent mortui, et exsurgent de sepulcris: ros enim qui a te est, medela est ossibus eorum. Item alibi : ueniet adorare omnis caro in conspectu meo, dicit Dominus. Quando? Cum preterire ceperit habitus mundi huius. Supra enim: Quemadmodum celum nouum et terra noua, que ego facio in conspectu meo, dicit Dominus; ita stabit semen uestrum. Tunc ergo quod subiicit, implebitur: et exibunt , et uidebunt artus eorum qui impie egerunt, quoniam uermis  illorum non decidet, et ignis eorum non extinguetur, et erunt conspectui omni carni; scilicet que resuscitata et egressa de sepulcris, Dominum pro hac gratia adorabit.



CAPUT XXXII.

Sed ne solummodo eorum corporum resurrectio uideatur predicari, que sepulcris demandantur, habes scriptum :  Et mandabo piscibus  maris, et eructabunt ossa que sunt comesta, et faciam  compaginem ad compaginem, et os ad os. Ergo, inquis, et pisces resuscitabuntur, et cetere bestie  et alites carniuore, ut reuomant  quos comederunt: quia et apud Moysen legis, exquiri sanguinem de omnibus bestiis? Non utique. Sed idcirco nominantur bestie et pisces in redhibitionem  carnis et sanguinis, quo magis exprimatur resurrectio etiam deuoratorum corporum, cum de ipsis deuoratoribus exactio edicitur. Puto autem huius quoque diuine potestatis documentum idoneum Ionam, cum incorruptus utraque substantia, carne atque anima  , de aluo piscis euoluitur  . Et utique triduo concoquende carni uiscera ceti tam suffecissent, quam  capulum, quam sepulcrum,  quam senium requiete atque recondite  alicuius sepulture:  saluo eo, quod et bestias, feros  in christianum uel maxime nomen homines, uel ipsos etiam iniquitatis angelos figurauit, de quibus sanguis exigetur per ultionem pensandam. Quis ergo discendi magis adfinis, quam presumendi; et credendi diligentior, quam contendendi; et diuine potius sapientie religiosus, quam sue libidinosus, audiens aliquid a Deo destinatum in carnes, et cutes, et neruos, et ossa, aliud quid hec commentabitur, quasi non in hominem destinetur, quod in istas substantias predicatur? Aut enim nichil in hominem destinatur, non liberalitas regni, non seueritas iudicii, non quodcumque est resurrectio aut si in hominem destinatur, necesse est in eas substantias  destinetur, ex quibus homo structus est, in quem destinatur. Illud etiam de argutissimis istis demutatoribus ossium, et carnium, et neruorum, et sepulcrorum requiro  cur si quando in animam quid pronuntiatur, nichil aliud animam interpretantur, nec transfigurant  eam in alterius rei argumentum; cum uero in aliquam speciem corporalem quid edicitur, omnia potius asseuerant, quam quod nominatur?   Si corporalia parabole, ergo et animalia; si non et animalia, ergo nec corporalia. Tam enim corpus homo, quam et anima, ut non possit altera species admittere enigmata, altera excludere.



CAPUT XXXIII.

Satis hec de prophetico instrumento: ad Euangelia nunc prouoco. Hic quoque occursurus prius eidem astutie eorum, qui proinde et Dominum omnia in parabolis pronuntiasse contendunt, quia scriptum est: Hec omnia locutus est iehsu in parabolis, et sine parabola non loquebatur ad illos, scilicet  Iudeos. Nam et discipuli: Quare, aiunt, in parabolis loqueris? et Dominus: Propterea in parabolis loquor ad eos, ut uidentes non uideant, et audientes non audiant, secundum  Esaiam. Quod si ad Iudeos in parabolis, iam non ad omnes; si non ad omnes in parabolis  , iam non semper, nec omnia parabole; sed quedam, cum ad quosdam; ad quosdam autem, dum ad Iudeos, nonnunquam plane et ad discipulos. Sed quomodo referat Scriptura, considera: Dicebat autem et parabolam ad eos; ergo et non parabolam dicebat, quia non notaretur cum parabolam loquebatur, si ita semper loquebatur. Et tamen nullam parabolam  non, aut ab ipso inuenias edissertatam, ut de seminatore in uerbi administratione; aut a commentatore Euangelii preluminatam, ut iudicis superbi, et uidue instantis ad perseuerantiam orationis; aut ultro coniectandam, ut arboris fici dilate in spem, ad instar iudaice infructuositatis. Quod si nec parabole obumbrant   Euangelii lucem; tanto abest, ut sententie et definitiones, quarum aperta natura est, aliter quam sonant sapiant. Definitionibus autem et sententiis Dominus edicit, siue iudicium, siue regnum Dei, siue resurrectionem:  Tolerabilius erit, inquit , Tyro et Sidoni in die iudicii; et :  Dicite illis, quod appropinquauerit regnum Dei; et : Retribuetur tibi in resurrectione iustorum. Si nomina absoluta  sunt rerum, id est, iudicii, et regni Dei, et resurrectionis, ut nichil eorum in parabolam comprimi possit; nec ea in parabolas compellantur,  que ad dispositionem  , et transactionem, et passionem regni, iudicii, et resurrectionis predicantur; atque ita corporalia defendantur  , ut corporalibus destinata, id est,  non spiritualia, quia non figurata.  Nam et ideo prestruximus  , tam corpus anime, quam et carnis, obnoxium esse mercedibus pro communi operatione pensandis, ne corporalitas anime occasionem subministrans figurarum, corporalitatem carnis excludat; cum utramque participem et regni, et iudicii, et resurrectionis  oporteat credi. Et nunc eo pergimus, uti corporalitatem carnalem proprie demonstremus a Domino significari in omni resurrectionis mentione, salua animali  , quam et ipsam pauci receperunt.



CAPUT XXXIu.

Imprimis, cum ad hoc uenisse se dicit, uti quod periit, saluum faciat, quid dicas  perisse? Hominem, sine dubio. Totumne, an ex parte? Utique totum: siquidem transgressio, que perditionis humane caussa est, tam anime instinctu ex concupiscentia, quam et carnis actu ex degustatione commissa,  totum hominem elogio transgressionis inscripsit, atque exinde merito perditionis impleuit. Totus itaque saluus fiet, qui periit  totus delinquendo   : nisi si et ouis illa sine corpore amittitur, et sine corpore reuocatur. Nam si caro quoque eius cum anima  humeris boni pastoris aduehitur, ex utraque utique substantia restituendi hominis exemplum est. Aut quam indignum Deo, dimidium hominem redigere in salutem? Pene  minus facere, cum etiam  secularium principum plena semper indulgentia uindicetur. Diabolus ualidior in hominis iniuriam intelligitur, totum eum elidens; Deus infirmior renuntiabitur, non totum eum releuans? Atquin et Apostolus suggerit , ubi delictum abundauerit, illic gratiam superabundasse. Quomodo denique saluus habebitur, qui poterit et perditus dici, carne scilicet perditus, anima uero saluus, nisi quod iam et anima in perdito constituatur necesse est, ut salua effici possit? Id enim saluum effici oportebit, quod perditum fuerit. Porro autem recipimus anime immortalitatem, ut perdita non in interitum credatur, sed in supplicium, id est, in gehennam. Et, si ita est, iam non animam spectabit salus; saluam scilicet sua natura per immortalitatem; sed carnem potius, quam interibilem constat apud omnes. Aut si  et anima interibilis, id est non immortalis, quod et caro; iam et carni forma illa ex equo proficere debebit, proinde mortali et interibili; quia  id quod perit, saluum facturus est Dominus.  Nolo nunc contentioso fune deducere, hac an illac hominem perditio depostulet  , dum utrimque cum salus destinet, in ambas substantias perequata. Ecce enim, ex quacumque substantia hominem perisse presumpseris, ex altera non perit. Saluus ergo erit iam ex qua non perit, et saluus nichilominus fiet ex qua perit. Habes totius hominis restitutionem; dum et quodcumque eius perit, saluum facturus est Dominus; et quodcumque non perit, utique non erit perditurus. Quis ultra de utriusque substantie securitate dubitabit  , cum altera  salutem consecutura  sit, altera amissura eam non sit? Et tamen adhuc sensum rei exprimit Dominus, ego, dicens, ueni, non ut meam, sed ut Patris, qui misit me, faciam uoluntatem. Quam oro te? Ut omne quod dedit mihi, non perdam ex eo quicquam, sed resuscitem illud in nouissima die. Quid a Patre Christus acceperat, nisi quod et induerat? Hominem sine dubio, carnis animeque texturam. Neutrum ergo eorum, que accepit, perire  patietur; imo nec quicquam utriusque; imo nec modicum.  Quod si modicum caro, ergo nec carnem, quia nec modicum: nec quicquam, quia nec quicquam  . Atquin, si non et carnem resuscitabit nouissima die, iam non modicum patietur perire de homine; sed, pro tanta dixerim parte, prope totum. Ingerens amplius:  Hec  est Patris uoluntas, ut omnis qui uidet  Filium, et credit in eum, habeat uitam eternam, et suscitem illum nouissima die; plenitudinem exstruit resurrectionis: distribuit enim utrique substantie per officia propriam  mercedem salutis, et carnis per quam filius  aspiciebatur, et anime per quam credebatur. Ergo, dices, illis erit promissa res, a quibus Christus uidebatur. Sit plane ita, ut et ad nos eadem  spes inde manauerit. Nam si uidentibus, et idcirco credentibus, fructuosa tunc fuerunt opera carnis atque anime, multo magis nobis. Feliciores enim, inquit, qui non uiderunt  , et credunt; quando etsi illis negaretur carnis resurrectio, certe felicioribus competisset. Quomodo enim felices, si ex parte perituri?



CAPUT XXXu.

Sed et precipit, eum potius timendum,  qui corpus et animam occidat in gehennam, id est Dominum solum; non qui corpus occidant, anime autem nichil nocere possint, id est, humanas potestates. Adeo hic et anima immortalis natura recognoscitur, que non possit occidi ab hominibus; et carnis esse mortalitatem, cuius sit occisio; atque ita resurrectionem  quoque mortuorum carnis esse, que in gehennam, nisi resuscitata, non poterit occidi.  Sed quoniam et hic de interpretatione corporis questio cauillatur, ego corpus hominis non aliud intelligam, quam omnem istam struem carnis, quoquo genere materiarum concinnatur atque uariatur  , quod uidetur  , quod tenetur, quod denique ab hominibus occiditur. Sic et parietis corpus non aliud admittam quam cementa, quam saxa, quam lateres.  Si quis areanum aliquod corpus inducit, ostendat, reuelet, probet ipsum esse etiam quod occidatur ab homine, et de illo erit dictum. Item si anime corpus opponitur  , uacabit astutia. Cum enim utrumque proponitur, corpus atque animam, occidi in gehennam, distinguitur corpus ab anima, et relinquitur intelligi corpus id quod in promptu sit; caro scilicet, que sicut occidetur  in gehennam, si non magis a Deo timuerit occidi, ita et uiuificabitur in uitam eternam, si maluerit ab hominibus potius interfici. Proinde si quis occisionem carnis atque anime in gehennam ad interitum et finem utriusque substantie arripiet, non ad supplicium, quasi consumendarum, non quasi puniendarum, recordetur ignem gehenne eternum predicari in penam eternam, et inde eternitatem occisionis agnoscat, propterea humane,  ut temporali, pretimendam. Tunc et eternas substantias credet, quarum eterna sit occisio in penam. Certe cum post resurrectionem corpus cum anima occidi habeat a Deo  in gehennam, satis de utroque constabit, et de carnali resurrectione, et de eterna occisione. Absurdissimum alioquin, si idcirco resuscitata caro occidatur in gehennam, uti finiatur, quod et non resuscitata pateretur. In hoc scilicet reficietur, ne sit, cui non esse iam euenit. Eidem nos spei fulciens passerum quoque subiungit  exemplum, quod ex duobus non cadat unus  in terram sine Dei uoluntate: ut et carnem, que ceciderit in terram, proinde credas et resurgere posse per eiusdem Dei uoluntatem. Nam etsi passeribus hoc non licet, sed nos multis passeribus antistamus,  eo quod cadentes resurgamus. Quorum denique capillos capitis omnes numeratos  affirmans  , saluos utique repromittit. Perituros enim que ratio in numerum redegisset, nisi quia hoc est, ut omne quod Pater mihi dedit, non perdam ex eo quicquam , id est, nec capillum, sicut nec oculum, nec dentem? Ceterum unde erit fletus, et dentium frendor in gehenna, nisi ex oculis et  dentibus? occiso scilicet etiam corpore in gehennam, et detruso in tenebras exteriores, que oculorum propria sunt tormenta, si quis in nuptiis minus dignis operibus fuerit indutus, constringendus statim manibus  et pedibus, utpote qui cum corpore surrexit. Sic ergo et recumbere ipsum in Dei regno, et sedere in thronis  Christi, et assistere tunc ad dexteram  uel sinistram, et edere de ligno uite, corporalis dispositionis fidelissima indicia sunt.



CAPUT XXXuI.

uideamus nunc an et Sadduceorum uersutiam elidens, nostram magis sententiam erexerit. Caussa, opinor, questionis, fuit destructio resurrectionis. Siquidem Sadducei  , neque anime, neque carnis admittunt salutem: et ideo ex qua uel maxime specie resurrectionis fides labefactatur, ex ea  argumentum problemati suo accommodauerunt:  de carnis scilicet obtentu, nupture, necne, post resurrectionem, sub eius mulieris persona, que septem  fratribus nupta, in dubio haberetur, cui eorum restitueretur. Porro, seruentur sensus tam questionis quam responsionis, et controuersie occursum est. Si enim Sadducei quidem respuebant resurrectionem, Dominus autem  eam confirmabat  , et Scripturarum ignaros increpans, earum scilicet que resurrectionem predicassent, et uirtutis Dei incredulos, idonee utique mortuis resuscitandis, postremo subiiciens: Quoniam  autem  mortui resurgant, sine dubio et confirmando esse quod negabatur; id est, resurrectionem mortuorum apud Deum  uiuorum, talem quoque eam confirmabat esse, qualis negabatur, utriusque scilicet substantie humane. Neque enim si nupturos tunc negauit, ideo nec resurrecturos demonstrauit  . Atquin filios resurrectionis  appellauit  , per eam quodammodo nasci habentes, post quam non nubent, sed resuscitati, similes enim erunt angelis;  qua non nupturi, quia nec morituri; sed qua transituri in statum angelicum, per indumentum illud incorruptibilitatis, per substantie, resuscitate tamen, demutationem. Ceterum, nec quereretur, nupturi siue morituri, necne, rursus essemus, si non eius uel maxime substantie restitutio in dubium uocaretur, que proprie et morte et nuptiis fungitur, id est carnis. Habes igitur Dominum confirmantem aduersus hereticos Iudeorum, quod et nunc negatur apud  Sadduceos Christianorum, solidam resurrectionem.



CAPUT XXXuII.


Sic, etsi  carnem ait nichil prodesse, ex materia dicti dirigendus est sensus.  Nam quia durum et intolerabilem existimauerunt sermonem eius, quasi uere carnem suam illis edendam determinasset; ut in spiritum  disponeret statum salutis, premisit: Spiritus est qui uiuificat; atque ita subiunxit:  Caro nichil prodest;  ad uiuificandum scilicet. Exsequitur etiam quid uelit intelligi spiritum: uerba que locutus sum uobis, spiritus sunt, uita sunt; sicut et supra: Qui audit sermones meos, et credit in eum qui me misit, habet uitam eternam, et in iudicium non ueniet, sed transiet  de morte ad uitam . Itaque sermonem constituens uiuificatorem, quia spiritus et uita sermo, eumdem etiam carnem suam dixit, quia  et sermo caro erat factus, proinde in caussam uite appetendus,  et deuorandus auditu, et ruminandus intellectu, et fide digerendus  . Nam et paulo ante, carnem suam panem quoque celestem pronuntiarat, urgens usquequaque per allegoriam necessariorum pabulorum  memoriam patrum, qui panes et carnes Aegyptiorum preuerterant diuine uocationi. Igitur conuersus ad recogitatus illorum, quia senserat dispergendos  : Caro, ait, nichil prodest. Quid hoc ad destruendam carnis resurrectionem? Quasi non liceat esse aliquid, quod etsi nichil prosit, aliud tamen ei prodesse possit. Spiritus prodest, uiuificat enim. Caro nichil prodest, mortificatur enim. Itaque, secundum nos magis collocauit  utriusque propositionem. Ostendens enim quid prosit, et quid non prosit, pariter illuminauit,  quid cui prosit, Spiritum scilicet carni mortificate uiuificatorem. ueniet enim hora, inquit, cum mortui audient uocem Filii Dei; et qui audierint, uiuent.  Quid mortuum, nisi caro? et quid uox Dei, nisi sermo? et quid sermo, nisi spiritus? Merito carnem resuscitaturus, quod factus est ipse; et ex morte, quam passus est ipse; et ex sepulcro, quo illatus est ipse. Denique cum dicit: ne miremini, quod ueniet hora, in qua omnes qui in monumentis sunt, audient uocem Filii Dei; et procedent, qui bona fecerunt, in uite resurrectionem; qui mala, in resurrectionem iudicii; nemo iam poterit aliud mortuos interpretari, qui sint in monumentis, nisi corpora et carnem; quia nec ipsa monumenta aliud, quam cadauerum stabula. Siquidem et ipsi homines ueteres, id est, mortui per ignorantiam Dei, quos monumenta intelligendos argumentantur heretici, de monumentis processuri in iudicium, aperte predicantur. Ceterum, quomodo de  monumentis monumenta procedent?



CAPUT XXXuIII.

Post dicta Domini, facta etiam eius quid sapere credamus, de capulis, de sepulcris, mortuos resuscitantis? Cui rei istud? Si ad simplicem ostentationem potestatis, aut ad presentem gratiam redanimationis, non adeo magnum illi denuo morituros suscitare  . Enimuero,  si ad fidem potius sequestrandam future resurrectionis, ego et illa corporalis prescribitur, de documenti sui forma. Nec sustinebo dicentes, idcirco tunc resurrectionem anime soli destinatam in carnem quoque precucurrisse  , quia non potuisset aliter ostendi resurrectio anime inuisibilis, nisi per uisibilis  substantie resuscitationem.  Male Deum norunt, qui non putant illum posse, quod non putant; et tamen sciunt potuisse, si  instrumentum Ioannis norunt. Qui enim animas adhuc solas martyrum, sub altari quiescentes, conspectui  subdidit, posset utique et resurgentes oculis exhibere sine carne. At ego Deum malo decipere non posse, de fallacia solummodo infirmum, ne aliter documenta premisisse, quam rem disposuisse uideatur: imo, ne si exemplum resurrectionis sine carne non ualuit inducere, multo magis plenitudinem exempli in eadem substantia exhibere non possit. Nullum uero exemplum maius est eo, cuius exemplum est. Maius est  autem, si anime cum corpore resuscitabuntur  in documentum sine corpore resurgendi, ut tota hominis salus dimidie patrocinaretur; quando exemplorum conditio illud potius expeteret, quod minus haberetur, anime dico solius resurrectionem, uelut gustum carnis etiam  resurrecture suo in tempore. Atque adeo  , secundum nostram ueri  estimationem  , exempla illa  mortuorum a Domino suscitatorum commendabant quidem et carnis et anime resurrectionem, ne cui substantie negaretur hoc donum; que tamen exempla eo minus aliquid edebant , quam ediderit Christus.



CAPUT XXXIX.

Resurrectionem apostolica quoque instrumenta testantur. Nam et Apostolis nullum aliud negotium fuit, dumtaxat apud Isrelem, quam  ueteris Testamenti resignandi, et noui consignandi, potius iam Dei in Christo concionandi. Ita et de resurrectione nichil noui intulerunt  , nisi quod et ipsam in  gloriam Christi annuntiabant; de cetero, simplici et nota iam fide receptam,  sine ulla qualitatis questione, solis refragantibus Sadduceis. Adeo facilius fuit negari in totum mortuorum resurrectionem, quam aliter intelligi. Habes Paulum, apud summos sacerdotes sub tribuno inter Sadduceos et Phariseos fidei sue professorem: uiri, inquit, fratres, ego phariseus sum, filius phariseorum; de spe nunc et de resurrectione iudicor apud uos; utique communi; ne quia iam transgressor legis uidebatur, de precipuo fidei totius articulo, id est de resurrectione, ad Sadduceos sapere existimaretur. Ita, quam nolebat  uideri rescindere, fidem resurrectionis utique confirmabat secundum Phariseos, respuens negatores eius Sadduceos. Proinde et apud Agrippam, nichil se ait proferre, citra quam prophete annuntiassent. Ergo seruabat resurrectionem quoque, qualem prophete annuntiarant. Nam et de resurrectione mortuorum apud Moysen scriptum commemorans, corporalem eam norat; in qua scilicet sanguis hominis exquiri habebit. Itaque talem predicabat, qualem et Pharisei susceperant, et Dominus ipse defenderat, et Sadducei, ne talem quoque crederent, in totum esse noluerunt. Sed nec Athenienses aliam intellexerant a Paulo portendi: denique irriserant, non irrisuri omnino, si anime solius restitutionem ab eo audissent; suscepissent enim uernacule sue philosophie  frequentiorum presumptionem. At ubi nationes preconium resurrectionis, inaudite retro, ipsa nouitate concussit, et digna incredulitas rei tante questionibus fidem torquere  cepit, tunc et Apostolus  per totum pene instrumentum fidem huius spei corroborare curauit, et esse eam ostendens, et nondum transactam, et  corporalem, et  non aliter corporalem.



CAPUT XL.

Nihil autem mirum, si et ex ipsius instrumento captentur argumenta, cum oporteat hereses esse; que esse non possent, si non et perperam Scripture intelligi possent. Nacte  denique hereses duos homines ab Apostolo editos, interiorem, id est animam,  et exteriorem, id est carnem; salutem quidem anime, id est interiori homini, exitium uero carni, id est exteriori, adiudicauerunt; quia scriptum sit Corinthiis: Nam etsi homo noster exterior corrumpitur, sed interior renouatur de  die et die. Porro, nec anima per semetipsam homo, que figmento iam homini  appellato postea inserta est; nec caro sine anima homo, que, post exilium anime, cadauer inscribitur. Ita uocabulum homo consertarum substantiarum duarum quodam modo fibula est: sub quo uocabulo, non possunt esse nisi  coherentes.  Porro, Apostolus interiorem hominem,  non  tam animam, quam mentem atque animum intelligi mauult, id est, non substantiam ipsam, sed substantie saporem. Siquidem Ephesiis scribens, in interiorem hominem habitare Christum  , sensibus utique  intimandum  Dominum significauit. Denique adiunxit : Per fidem, et In cordibus uestris, et In dilectione; fidem quidem et dilectionem, non substantiua anime ponens, sed conceptiua. In cordibus autem dicens, que substantiua sunt carnis, iam et ipsum interiorem hominem carni deputauit, quem in corde constituit. Inspice nunc quomodo exteriorem quidem hominem corrumpi allegarit, interiorem uero renouari de  die ac die. Nec illam corruptelam carnis affirmes, quam ex die mortis in perpetuum defectura patiatur: sed quam in istius uite spatio, ante mortem, et usque  ad mortem, uexationibus et pressuris, tormentis atque suppliciis, nominis caussa experietur. Nam et homo interior hic utique renouari habebit per suggestum spiritus, proficiens fide et disciplina de  die ac die, non illic, id est, non post resurrectionem, ubi non utique de  die ac die renouari habemus, sed semel ad summam. De sequentibus disce: Quod enim ad presens est, inquit , temporale et leue pressure nostre  , per supergressum, in supergressum  , eternum glorie pondus perficiet in  nobis, non intuentibus que uidentur, id est passiones; sed que non uidentur, id est mercedes: que enim uidentur, temporalia sunt; que uero non uidentur, eterna sunt  . Pressuras enim et lesuras, quibus corrumpitur  homo exterior, ut leues et temporales, idcirco contemnendas affirmat, preferens mercedum eternarum, inuisibilium, et glorie pondus, in compensationem laborum, quos hic caro patiendo corrumpitur. Adeo non illa est corruptio, quam in perpetuum carnis interitum ad resurrectionem expellendam exteriori homini adscribunt. Sic et alibi: Siquidem, ait ,  compatimur, uti et conglorificemur;  reputo enim non dignas esse passiones huius temporis ad futuram gloriam, que in nos habet reuelari. Et hic minora ostendit incommoda premiis suis. Porro, si per carnem compatimur, cuius est proprie passionibus corrumpi, eiusdem erit et quod pro compassione repromittitur. Atque adeo carni adscribit pressurarum proprietatem,  ut et supra dicat  . Cum uenissemus autem in Macedoniam, nullam remissionem habuit caro nostra. Dehinc, ut  anime daret compassionem:  In omnibus, inquit , compressi: extrinsecus pugne, debellantes scilicet carnem; intrinsecus timor, afflictans scilicet animam. Adeo etsi corrumpitur homo exterior, non ut amittens resurrectionem, sed ut sustinens uexationem, corrumpi intelligetur  . Et hoc non sine interiore. Ita amborum  erit etiam conglorificari, sicut et compati. Secundum collegia laborum, consortia etiam  decurrant necesse est premiorum.



CAPUT XLI.

Eamdem adhuc sententiam exequitur, remunerationes uexationibus preferens. Scimus enim, inquit , quoniam, etsi terrena domus nostra huius  tabernaculi dissoluetur, habemus domum non manufactam, eternam in celis; id est, per hoc quod dissoluetur caro nostra per passiones,  domicilium consecuturi sumus in celis. Meminerat Euangelice definitionis  : Beati qui persecutionem patiuntur propter iustitiam, quia illorum est regnum celorum. Non tamen carnis restitutionem negauit, si compensationem mercedis opposuit; cum ipsi  compensatio debeatur, cui dissolutio deputatur  , scilicet carni. Sed quia domum dixerat carnem, eleganter uoluit et in mercedis comparatione uocabulo domus uti; ipsi domui, que dissoluetur per passionem; meliorem domum repromittens per resurrectionem; nam et Dominus multas mansiones, quasi domus, apud Patrem repromittit : quamquam et  de domicilio mundi  potest intelligi, quo dissoluto,  eterna sedes repromittatur in celis; quia et que sequuntur, ad carnem manifeste pertinentia, ostendunt priora omnino  ad carnem pertinere. Diuisionem enim facit Apostolus, cum subiicit: Nam et hoc geminus  , domicilium nostrum, quod de celo est, superindui desiderantes, siquidem induti  , non nudi inueniamur; id est, ante uolumus superinduere uirtutem celestem eternitatis, quam carne exuamur. Huius enim gratie priuilegium illos manet, qui ab aduentu Domini  deprehendentur in carne, et propter duritias temporum Antichristi merebuntur, compendio mortis per demutationem expuncte, concurrere cum resurgentibus; sicut Thessalonicensibus scribit : Hoc enim dicimus uobis in sermone Domini, quod nos qui uiuimus, qui remanemus in  aduentu Domini, non preueniemus eos qui dormierunt. Quoniam ipse Dominus in iussu et uoce Archangeli  , et in tuba Dei, descendet de celo; et mortui in Christo resurgent primi: dehinc nos cum ipsis simul  rapiemur in nubibus obuiam Domino  in era, et ita semper cum Domino erimus.



CAPUT XLII.

Horum demutationem ad Corinthios  reddit  , dicens: Omnes quidem resurgemus, non autem omnes demutabimur, in atomo, in momentaneo motu oculi, in nouissima tuba; sed illi scilicet soli, qui inuenientur in carne. Et mortui, inquit, resurgent primi, et  nos demutabimur. Hac ergo prius dispositione  prospecta, reliqua reuocabis ad superiorem sensum. Nam cum adiicit: Oportet enim corruptiuum istud induere incorruptelam, et mortale  istud induere immortalitatem; hoc erit istud domicilium de celo, quod gementes in hac carne superinduere  desideramus; utique super carnem, in  qua deprehendemur; quia grauari nos ait, qui sumus  in tabernaculo; quod nolimus exui, sed potius superindui; uti deuoretur mortale a uita, scilicet dum demutatur  , superinduendo quod est de celis. Quis enim non desiderabit, dum in carne est, superinduere immortalitatem, et continuare uitam, lucrifacta morte per uicariam demutationem, ne inferos experiatur, usque nouissimum quadrantem exacturos? Ceterum, demutationem etiam post resurrectionem consecuturus est, inferos iam expertus. Abhinc enim definimus, carnem quidem omni modo  resurrecturam, atque illa  ex demutatione superuentura, habitum angelicum suscepturam. Aut si in his solis qui inuenientur in carne, demutari eum oportebit, uti deuoretur mortale a  uita, id est caro ab illo superindumento celesti et eterno; ergo qui mortui deprehendentur, uitam non consequentur, priuati iam materia, et, ut ita dixerim, esca uite, id est carne. Aut necesse est recipiant eam et illi, ut et in ipsis mortale deuorari possit a uita, si uitam sunt consecuturi. Sed in mortuis, inquis, iam deuoratum erit mortale istud. Non utique in omnibus. Quantos enim licebit uel pridianos inueniri, tam recentia cadauera, ut nichil in  illis deuoratum uideri possit! Utique enim deuoratum non aliud existimas, quam interceptam, quam abolitum, quam omni sensu ereptum, quod comparere omni genere cessauerit. Nec gigantum autem antiquissima cadauera deuorata constabit, quorum crates adhuc uiuunt. Diximus iam de isto alibi. Sed et proxime in  ista ciuitate,  cum Odei  fundamenta, tot ueterum sepulturarum sacrilega  , collocarentur, quingentorum fere annorum ossa  , adhuc succida,  et capillos olentes populus exhorruit.   Constat, non tantum ossa durare, uerum et dentes incorruptos perennare; que ut semina retinentur fructificaturi corporis in resurrectione. Postremo, etsi tunc deuoratum inuenietur mortale in omnibus mortuis, certe a morte, certe ab euo, certe per etatem; numquid a  uita, numquid a superindumento, numquid ab immortalitatis ingestu? Porro, qui ab his  ait deuoratum iri mortale, ab aliis negauit. Et utique hoc a diuinis uiribus, non a naturalibus legibus perfici prestarique conueniet! Ergo cum a uita habeat deuorari quod mortale est, id exhiberi omnifariam necesse est, ut deuoretur, et deuorari, ut demutetur. Si ignem dicas accendi oportere, non potes id per quod accenditur, alibi necessarium adfirmare, alibi non. Sic et cum infulcit: Siquidem  exuti, non nudi inueniamur  , de eis scilicet qui non in uita, nec in carne deprehendentur a die Domini; non alias negauit nudos, quos predixit exutos, nisi quia reuestitos uoluit intelligi eadem substantia, qua fuerant spoliati. Ut nudi enim inuenientur, carne deposita, uel ex parte discissa, siue detrita: et hoc enim nuditas potest dici. Dehinc  recipient eam, ut, redinduti carnem, fieri possint etiam superinduti immortalitatem. Superindui enim, nisi uestito iam, conuenire non poterit.



CAPUT XLIII.

Proinde cum dicit: Itaque  confisi semper, et scientes quod cum  immoramur in corpore, peregrinamur  a Domino: per fidem enim incedimus, non per speciem; manifestatum est hoc quoque non pertinere  ad offuscationem carnis, quasi separantis nos a Domino. Et hic enim exhortatio fastidiende uite huius obuertitur; siquidem peregrinamur a Domino quamdiu uiuimus, per fidem incedentes, non per speciem, id est spe, non re; et ideo subiungit: Fidentes autem, et bonum ducentes  magis peregrinari a corpore, et immorari ad Dominum: scilicet ut per spectem  magis incedamus, quam per fidem; per rem potius, quam per spem. uides quam et hic  corporum contemptum ad martyriorum prestantiam referat. Nemo enim peregrinatus a corpore, statim immoratur penes Dominum, nisi ex martyrii prerogatiua; paradiso scilicet  , non inferis, deuersurus  .  Defecerant autem Apostolo uerba ad significandum de corpore excessum? An ratione etiam noue loquitur? Temporalem enim abstentiam a corpore uolens significare, peregrinari nos ab eo dixit, quoniam qui peregrinatur, etiam reuertetur in domicilium. Exinde etiam ad omnes: Et ideo  gestimus, inquit , siue peregrinantes, siue immorantes, placibiles Deo esse  . Omnes enim manifestari nos oportet pro tribunali  Christi Iesu. Si omnes, et totos:  si totos, et interiores et exteriores, id est, tam animas quam et corpora:  Uti unusquisque, inquit, reportet  per corpus secundum que gessit, bonum, seu malum. Hoc iam quomodo legas, quero; quasi  turbate enim per hyperbaton struxit  : utrumne que per corpus reportanda erunt, an que per corpus gesta sunt? Sed et si que per corpus reportanda sunt, corporalis indubitate resurrectio est: et si que per corpus gesta sunt  , per corpus utique pensanda sunt, per quod et gesta sunt. Ita et totus hic a capite tractatus Apostoli, tali clausula detextus qua carnis resurrectio ostenditur, secundum hec erit intelligendus que cum clausula consonant.



CAPUT XLIu.

 Si enim adhuc ad superiora respectes, unde mentio hominis exterioris et interioris inducta est, nonne et dignitatem et spem carnis integram inuenies? Dum  enim de lumine, quod illuxerit Deus in cordibus nostris, ad illuminationem agnitionis glorie sue, in persona Christi, dicit habere nos thesaurum istum in testaceis uasis, scilicet in carne; utrumne quia testacea est, secundum originem in  limo, destruetur;  an quia  diuini thesauri conditorium est, extolletur? Atquin, si lumen ipsum  illud uerum, quod est in persona Christi, uitam in se continet, eaque uita cum lumine committitur in carnem; peritura est, in quam uita committitur? Plane, si periturus et ipse thesaurus: perituris enim peritura creduntur; sicut ueteribus utribus, nouum uinum. Cum item subiicit: Semper mortificationem Christi Iesu circumferentes in corpore nostro; qualis ista res est, que post Dei templum, iam et sepulcrum Christi potest dici? Cur autem mortificationem Domini circumferimus in corpore? Uti et uita  , inquit, manifestetur. Ubi? In corpore  . In quo? In mortali. Ergo in carne, plane mortali secundum culpam, sed et uitali secundum gratiam. uide quantam: Ut in illa uita Christi  manifestetur. In re ergo aliena salutis  in substantia perpetue dissolutionis, manifestabitur uita Christi eterna, iugis, incorrupta, iam et Dei uita? aut cuius temporis uita Domini manifestabitur in corpore notro? Illa quidem quam  uixit usque in passionem; que non modo apud Iudeos in manifesto fuit, uerum etiam omnibus nunc gentibus prodita est. Adeo eam significat, que portas adamantinas mortis, et eneas seras inferorum infregit, que exinde iam nostra est. Denique, manifestabitur in corpore. Quando? Post mortem. Quomodo? Dum resurgimus in corpore, sicut et Christus. Ne enim quis argumentetur, nunc habere manifestari uitam Iesu in corpore nostro per disciplinam sanctitatis, et patientie, et iustitie, et sapientie, quibus Domini uita floruerit, prouidentissima  Apostoli intentio ingerit: Si enim nos qui uiuimus, in mortem tradimur propter Iesum, ut uita eius manifestetur in corpore nostro mortali; Ideo  defunctis nobis hoc ait futurum in corpore nostro. Quod si tunc, quomodo, nisi resuscitato eo? Proinde et in  clausula: Scientes, ait, quod qui suscitauit Iesum, et nos suscitabit cum ipso, quia iam resurrexit  a mortuis: nisi quia cum ipso sicut ipsum sapit? Si uero sicut ipsum, non utique sine carne.



CAPUT XLu.

Sed et rursus alia cecitate in duos homines impingunt, in ueterem et in nouum, monente Apostolo , deponere nos ueterem hominem  qui corrumpitur per concupiscentiam seductionis; renouari autem spiritu sensus, et induere nouum hominem, qui secundum Deum conditus est in iustitia et religione ueritatis; ut et hic ad duas substantias distinguendo, uetustatem ad carnem, nouitatem ad animam, corruptionem perpetuam ueteri defendat, id est carni. Porro, si secundum substantias, nec anima nouus  homo, quia posterior; nec caro ideo uetus, quia prior. Quantulum enim temporis inter manum Dei et adflatum; ausim dicere, etiamsi multo prior anima quam caro, eo ipso quod anima impleri se expectauit, priorem eam fecit. Omnis enim consummatio atque perfectio,  etsi ordine postumat, effectu tamen  anticipat. Magis illud prius est, sine quo priora non possunt. Si caro uetus homo, quando istud? a primordio? atquin Adam nouus totus, et ex nouo uetus nemo. Nam et exinde a benedictione geniture, caro atque anima simul fiunt, sine calculo temporis; et  que simul  in utero etiam seminantur  , quod docuimus in Commentario anime, contemporant fetu, cetant  natu  duos istos homines, sane ex substantia duplici, non tamen et etate.  Sic unum edunt, dum prior neuter est. Citius est, totos nos  aut ueteres aut nouos esse: qua enim alterum possimus esse, nescimus. Sed Apostolus ueterem hominem manifeste notat: Expone  enim, inquit, secundum pristinam conuersationem  ueterem hominem, non secundum alicuius substantie senium. Neque enim carnem precipit deponamus, sed que et alibi carnalia ostendit; opera, non corpora accusans, de quibus et hic subiicit: Deponentes mendacium, loquimini ueritatem unusquisque ad proximum suum, quoniam membra alterutrum sumus. Irascimini autem, et nolite delinquere. Sol non occidat super iracundiam uestram. Neque dederitis locum diabolo  . Qui furabatur  , iam non furetur, imo potius laboret, operando manibus, uti habeat impartire indigenti. Omnis sermo turpis non procedat ex ore uestro, sed qui sit optimus ad edificationem fidei, ut gratiam audientibus prestet. Et nolite contristare Spiritum Dei Sanctum, in quo signati estis, in redemptionis die. Omnis amaritudo, et ira, et clamor, et blasphemia, et indignatio   auferatur a uobis, cum omni malitia. Estote autem in alterutrum benigni, misericordes, donantes inuicem, sicut et Deus uobis donauit in Christo. Igitur qui carnem ueterem hominem existimant, cur non mortem sibi properant, ut, uetere homine deposito, preceptis Apostoli occurrant? Nos enim qui totam fidem in carne administrandam credidimus, imo et per carnem, cuius est et os ad proferendum optimum quemque sermonem, et lingua ad non blasphemandum, et cor ad non indignandum, et manus ad operandum et largiendum; tam uetustatem hominis, quam nouitatem, ad moralem, non ad substantialem differentiam pertinere defendimus. Atque ita, pariter agnoscimus, hominem qui secundum pristinam conuersationem uetus fuerit, eumdem et corrumpi ita dictum secundum  concupiscentiam seductionis, quemadmodum et ueterem secundum pristinam conuersationem, non secundum carnem per interitum perpetuum; ceterum, carne tam saluum quam eumdem, utpote uitiosam disciplinam, non corpulentiam exutum.



CAPUT XLuI.

Talem ubique Apostolum recognoscas, ita carnis opera damnantem, ut carnem damnare uideatur; sed ne ita quis existimet, ex aliorum uel coherentium sensuum suggestu procurantem. Nam et dicens , eos qui in carne sunt  , Deo placere non posse, statim de prauo intellectu ad integrum reuocat, adiiciens: uos autem non estis in carne, sed in spiritu. Eos enim quos in carne esse constabat, negando in carne esse, in operibus carnis non esse monstrabat; atque ita  illos demum Deo placere  non posse, non qui in carne essent, sed qui carnaliter  uiuerent; placere autem Deo illos, qui in carne positi, secundum spiritum incederent. Et rursus: Corpus quidem, ait, mortuum, sed  propter delinquentiam; sicut spiritum uitam propter iustitiam. uitam autem morti opponens in carne constitute, sine dubio illic et uitam repromisit ex iustitia, ubi mortem determinauit ex delinquentia. Ceterum frustra opposuit uitam morti, si non est illic ubi est et ipsa, cui eam opposuit, excludende utique de corpore. Porro, si uita mortem de corpore excludit, non potest id perficere, nisi illuc  penetret, ubi est quod excludit. Et quid ego nodosius, cum Apostolus absolutius? Si enim, inquit, spiritus eius qui suscitauit Iesum, habitat in uobis; qui suscitauit Iesum a mortuis, suscitabit  et mortalia corpora uestra, propter  inhabitantem spiritum eius in uobis; ut et si animam quis corpus mortale presumpserit, cum hoc et carnem negare non possit, carnis quoque resuscitationem cogatur agnoscere, secundum eiusdem status communionem. Ex sequentibus adhuc discas, opera carnis damnari, non ipsam: Itaque, fratres, ait, debitores sumus, non carni, ut  secundum carnem uiuamus: si enim secundum carnem uixeritis, futurum est ut moriamini; si uero spiritu carnis actus mortificaueritis, uiuetis. Porro, ut ad singula queque respondeamus, si in carne constitutis, secundum spiritum tamen degentibus, salus repromittitur; iam non caro aduersatur saluti, sed operatio carnis. Operatione autem carnis exclusa, que caussa est mortis, salua iam caro ostenditur, caussa carens mortis. Lex enim,  inquit, spiritus uite  in Christo Iesu manumisit me a lege delinquentie et mortis; certe quam premisit habitare in membris nostris  . Ergo iam membra nostra lege mortis non tenebuntur, quia nec delinquentie, a quibus manumissa sunt. Quod enim inualidum erat legis, in quo infirmabatur per carnem, misso Deus Filio suo in simulacro carnis delinquentie, et per delinquentiam  damnauit delinquentiam in carne, non carnem in delinquentia: neque enim domus cum habitatore damnabitur. Habitare enim peccatum dixit in corpore nostro. Damnata autem delinquentia, caro absoluta est: sicut, indemnata ea, legi mortis et delinquentie obstricta est. Sic et  sensum carnis, mortem appellauit; dehinc et inimicitiam ad Deum, sed non carnem ipsam. Cui ergo, dices, reputabitur sensus carnis, si non substantie ipsi? Plane, si probaueris  aliquid carnem de suo sapere. Si uero sine anima nullius est sensus, intellige sensum carnis ad  animam esse referendum, carni interdum deputatum  , quia  per carnem administratur; et ideo habitare ait delinquentiam in carne, quia et anima, a qua  delinquentia inducitur, inquilina est carnis, mortificate quidem, sed non suo, uerum delinquentie nomine. Nam et alibi: Quomodo, inquit, etiam nunc, uelut uiuentes in mundo, sententiam fertis? non ad mortuos scribens, sed ad eos qui desinere deberent mundialiter uiuere.



CAPUT XLuII.

Hec enim erit uita mundialis,  qua  ueterem hominem dixit confixum esse Christo, non corporalitatem, sed moralitatem  . Ceterum, si non ita accipimus, non est corporalitas nostra confixa, nec crucem Christi caro nostra perpessa est; sed quemadmodum  adiecit: Uti  euacuetur corpus delinquentie: per emendationem uite, non per interitum substantie; sicut ait: Uti hactenus delinquentie seruiamus, et ut, hac ratione commortui  Christo, credamus quod etiam conuiuamus  illi. Sic enim, inquit, et uos reputate mortuos quidem uos; cuinam? carni? Non, sed delinquentie. Ergo salui erunt carni; uiuentes autem Deo in Christo Iesu; per carnem utique, cui mortui non erunt; delinquentie scilicet  mortui, non carni. Nam et adhuc ingerit: Ne ergo regnauerit in corpore uestro mortali delinquentia, ad obaudiendum illi, et ad exhibendum membra uestra arma iniustitie, delinquentie: sed exhibete uosmetipsos Deo, uelut ex mortuis uiuos; non uelut uiuos, sed uelut ex mortuis uiuos; et membra uestra, arma iustitie. Et rursus: Sicut exhibuistis   membra uestra famula immunditie et iniquitatis  ad iniquitatem; ita et nunc exhibete membra uestra famula iustitie, in sanctificium  . Cum enim serui essetis delinquentie, liberi eratis iustitie. Quem ergo fructum habebatis super his, de quibus nunc confundimini? finis enim  illorum mors. Nunc uero  liberi facti a delinquentia, famulati autem Deo, habetis fructum uestrum in sanctificium  ; finem autem, uitam eternam.  Stipendia enim delinquentie, mors; donatiuum autem Dei, uita eterna in Christo Iesu Domino nostro. Ita, per totam  hanc sensuum seriem, ab iniustitia et delinquentia membra nostra diuellens, et iustitie et sanctimonie adiungens, et transferens eadem a stipendio mortis ad donatiuum uite eterne, carni utique compensationem salutis repromittit, cui nullam omnino competisset imperari propriam sanctimonie et iustitie disciplinam, si non ipsius esset et premium discipline: sed nec ipsum baptisma committi, si  per regenerationem, non etiam restitutioni inauguraretur, hoc quoque Apostolo ingerente: An ignoratis, quod quicumque in Christum  Iesum  tincti sumus, in mortem eius tincti sumus? Consepulti ergo illi sumus per baptisma in mortem, uti quemadmodum surrexit Christus a mortuis, ita et nos in nouitate uite incedamus. Ac ne de ista tantum uita putes dictum, que ex fide per baptisma in nouitate uiuenda  est, prouidentissime adstruit: Si enim complantati  fuerimus simulacro mortis Christi, ita et resurrectionis erimus.  Per simulacrum enim morimur in baptismate, sed per ueritatem resurgimus  in carne, sicut et Christus: Ut, sicut regnauit in morte delictum, ita et gratia regnet per iustitiam in uitam sempiternam per Iesum Christum Dominum nostrum. Quomodo ita  , si non eque in carne? Ubi enim mors, ibi et uita post mortem; quia et uita ibi ante, ubi postea mors. Nam si regnum mortis  nichil operatur, quam carnis dissolutionem; proinde uitam, contrariam morti, contrarium oportet operari, id est, carnis redintegrationem; uti sicut deuorauerat mors inualescendo, ita et mortali deuorato ab immortalitate, audire possit:  Ubi est, mors, aculeus tuus? ubi est, mors, contentio tua? Sic enim et gratia  illic superabundabit  , ubi et iniquitas abundauit  . Sic et uirtus in infirmitate perficietur,  quod periit  saluum faciens, quod mortuum est uiuificans, quod percussum est sanans, quod languit medicans, quod ereptum est redimens, quod famulatum est liberans, quod seductum est reuocans, quod elisum est suscitans; et quidem de terra in celum, ubi nostrum municipatum Philippenses quoque ab Apostolo discunt: Unde et solutificatorem nostrum exspectamus Iesum Christum, qui transfigurabit  corpus nostre humilitatis, conformale corpori glorie sue; sine dubio post resurrectionem, quia nec ipse Christus glorificatus est ante passionem. Hec erunt corpora nostra, que Romanos obsecrat exhibere hostiam uiuam, sanctam, placibilem  Deo. Quomodo  uiuam, si peritura sunt? quomodo sanctam, si prophana sunt? quomodo placibilem  , si damnata sunt? Age iam, quod ad Thessalonicenses  ipsius solis radio putem scriptum, ita claret, qualiter accipient lucifuge isti Scripturarum? Ipse autem Deus pacis sanctificet uos totos. Non sufficit, sed  sequitur: Et integrum corpus uestrum, et anima, et spiritus sine querela conseruentur in presentia Domini. Habes omnem substantiam hominis saluti destinatam, nec alio tempore quam in aduentu Domini qui clauis est resurrectionis.



CAPUT XLuIII.

Sed caro, inquis, et sanguis regnum Dei hereditate possidere non possunt. Scimus hoc quoque scriptum; sed de industria distulimus hucusque, ut, quod aduersarii  in prima statim acie obstruunt, in ultima congressione prosterneremus, omnibus questionibus, quasi auxiliis eius, ante deiectis. Sed et nunc exspectent  precedentia recognosci, ut et huic sensui sua origo preiudicet.  Opinor, Apostolus,  disposita ad Corinthios omni distinctione ecclesiastice discipline, summam et sui Euangelii et fidei illorum in Dominice mortis et resurrectionis demandatione concluserat;  ut et nostre spei regulam inde deduceret, unde constaret. Itaque subiicit :  Si autem Christus predicatur, quod a mortuis resurrexit  , quomodo quidam dicunt in uobis resurrectionem mortuorum non esse? que si non est, nec Christus resurrexit. Si autem  Christus non resurrexit  , inanis est predicatio nostra  : inueniemur enim  falsi testes Dei, qui testimonium diximus  quod resuscitauerit Christum, quem non resuscitauit. Nam si mortui non resurgunt, nec Christus resurrexit. Si Christus non resurrexit, uana est fides uestra; quia adhuc in delictis uestris estis: et qui in Christo dormierunt, perierunt. Per hec cui nos rei credende uidetur exstruere? Resurrectioni, inquis, mortuorum, que negabatur. Certe sub exemplo Dominice resurrectionis uolens eam credi? Certe, inquis. Exemplum porro ex diuersitate, an ex parilitate componitur?  Utique, inquis, ex parilitate. Quomodo autem Christus resurrexit? in carne, annon? sine dubio, si mortuum, si sepultum audis secundum Scripturas, non alias quam in carne, eque resuscitatum in carne concedis. Ipsum enim quod cecidit in morte  , quod iacuit in sepultura, hoc et resurrexit, non tam Christus in carne, quam caro in Christo. Igitur, si ad exemplum Christi resurgemus, qui resurrexit in carne, iam non ad exemplum Christi resurgemus, si non in carne et et ipsi resurgemus; quia per hominem, inquit, mors, et per hominem resurrectio: ut separaret  quidem auctores, mortis Adam, Christum resurrectionis; eiusdem autem constitueret substantie resurrectionem, cuius et mortem, per ipsorum auctorum in nomine hominis comparationem. Si enim, sicut in Adam  omnes moriuntur, ita et in Christo omnes uiuificabuntur; carne uiuificabuntur in Christo, sicut in Adam carne  moriuntur. Unusquisque autem in suo ordine, scilicet quia et in suo corpore. Ordo enim non aliud, quam meritorum dispositor  . Merita autem cum corpori quoque adscribantur, ordo quoque corporum disponatur necesse est, ut possit esse meritorum. Si autem et baptizantur quidam  pro mortuis, uidebimus an ratione; certe illa presumptione hoc eos instituisse contendit  , qua alii etiam carni,  ut  uicarium baptisma  profuturum existimarent ad spem resurrectionis; que nisi corporalis, non alias hic  baptismate corporali obligaretur. Quid et  ipsos baptizari, ait, si non que baptizantur corpora resurgunt? Anima enim, non lauatione, sed responsione sancitur. Quid et nos, inquit, omni hora periclitamur? Utique per carnem. Quotidie morior, utique periculis carnis, per quam et depugnauit ad bestias Ephesi; illas scilicet  bestias Asiatice pressure, de qua in secunda ad eosdem: Nolumus enim uos ignorare, fratres, de pressura nostra apud Asiam, quod superquam supragrauati  sumus citra uires, uti de uita hesitaremus. Omnia hec, nisi fallor, eo enumerat, ut, nolens uanam credi carnis conflictationem, indubitate uelit credi carnis resurrectionem.  uana enim habenda est conflictatio eius, cuius nulla erit resurrectio. Sed dicet quis: Quomodo resurgent mortui? quo autem corpore uenient? Iam hic de qualitatibus corporum disserit; an eadem ipsa, an alia resumantur. Sed cum eiusmodi questio posterior habeatur, sufficiet interim ex hoc quoque corporalem definiri resurrectionem, cum de qualitate corporum queritur.



CAPUT XLIX.

uentum est nunc ad carnem et sanguinem reuera totius questionis, quas  substantias, quali conditione exheredauerit Apostolus a Dei regno; eque de antecedentibus discere est. Primus, inquit, homo de terra choicus, id est limacius, id est Adam; secundus homo de celo, id est sermo Dei, id est Christus;  non alias tamen homo, licet de celo, nisi quia et ipse caro atque anima, quod homo, quod Adam; nam et  supra nouissimus Adam dictus  , de consortio substantie commercium nominis traxit; quia nec Adam ex semine caro, quod et Christus. Qualis ergo choicus, tales et choici; qualis celestis, tales et celestes. Substantia tales? an primo disciplina, dehinc et dignitate, quam et disciplina captauit? Atquin, substantia nullo modo separabuntur choici atque celestes, semel ab Apostolo homines dicti. Si enim et Christus solus uere celestis, imo et supercelestis, homo tamen, qua  caro atque anima, nichilo ex ista substantiarum conditione a choica qualitate discernitur:  proinde et qui celestes secundum illum, non de substantia presenti, sed de futura claritate celestes predicati intelliguntur; quia et retro, unde distinctio ista manauit de dignitatis differentia, ostensa est alia supercelestium gloria, alia superterrenorum, et alia solis, alia lune, alia stellarum; quia et stella a stella differt in gloria, non tamen in substantia. Denique, premissa differentia dignitatis in eadem substantia et nunc sectande et tunc capessende, subiungit etiam exhortationem, ut et hic habitum Christi sectemur ex disciplina, et illic fastigium consequamur ex gloria: Sicut portauimus imaginem choici, portemus etiam imaginem supercelestis. Portauimus enim imaginem choici per collegium transgressionis, per consortium mortis, per exilium paradisi. Nam  etsi  in carne hic portatur  imago Ade, sed non carnem monemur exponere  . Si non carnem, ergo conuersationem, ut proinde et celestis imaginem gestemus in nobis; non iam dei  , nec iam in celo constituti; sed  secundum liniamenta Christi incedentes in sanctitate, et iustitia, et ueritate. Atque adeo ad disciplinam totum hoc dirigit, ut hic dicat portandam imaginem Christi in ista carne, et in isto tempore discipline. Portemus enim preceptiuo modo, dicens, huic tempori loquitur, in quo homo nulla alia substantia est, quam caro et anima; aut si  quam aliam, id est, celestem substantiam hec fides spectat, huic tamen repromissa sit, cui ad illam elaborare mandatur. Cum igitur imaginem et choici et celestis in conuersatione constituat, illam  eierandam  , hanc uero sectandam; dehinc adiungat  : Hoc enim dico, id est, propter ea que  supra dixi , quod caro et sanguis regnum Dei hereditati possidere non possunt; nichil aliud intelligi mandat  carnem et sanguinem, quam supradictam imaginem choici: que si in conuersatione censetur uetustatis, conuersatio autem uetustatis non capit  Dei regnum, proinde caro et sanguis, non capiendo Dei regnum, ad conuersationem rediguntur uetustatis  . Plane, si nunquam Apostolus pro operibus substantiam posuit, nec hic ita utatur. Si uero in carne adhuc constitutos, negauit  esse in carne, in operibus carnis negans esse, formam eius subruere non debes, non substantiam, sed opera substantie alienantis a Dei regno. Quibus etiam ad Galatas manifestatis, predicere se et predixisse profitetur , quod qui talia agunt  , regnum Dei non sunt  heredidate consecuturi, non portantes scilicet imaginem celestis, sicut portauerunt  choici, ideoque ex uetere conuersatione, nichil aliud deputandi  , quam caro et sanguis. Nam et si subito in hanc definitionem erupisset Apostolus, eliminandam carnem et sanguinem a Dei regno, sine ullius supra sensus prestructione, nonne duas istas substantias proinde hominem ueterem interpretaremur  carni et sanguini deditum, id est, esui et potui; cuius sit dicere aduersus fidem resurrectionis:  Manducemus et bibamus, cras enim moriemur? Et hoc enim infulciens Apostolus, carnem et sanguinem de fructibus ipsorum, manducandi et bibendi, sugillauit.



CAPUT L.

Sed et  omissis huiusmodi interpretationibus carnis et sanguinis opera taxantibus,  ipsas quoque substantias, non aliter quam sunt intellectas, licebit resurrectioni uindicare: non enim resurrectio carni et sanguini directo negatur  , sed Dei regnum, quod obuenit resurrectioni;  ; imo et confirmatur carnis resurrectio generalis, cum specialis excipitur. Dum enim in quem statum non resurgat edicitur, in quem resurgat subauditur. Atque ita dum pro meritis distinctionem resurrectionis opus substantie, non genus,  patitur, apparet hinc quoque carnem et sanguinem, nomine culpe, non substantie, arceri a Dei regno; nomine tamen forme  resurgere in iudicium, quia non resurgant in regnum.  Adhuc dicam: Caro et sanguis regnum Dei hereditate possidere non possunt.  Merito sola, et per semetipsa; ut ostenderet adhuc spiritum illis necessarium: Spiritus enim est qui uiuificat in regnum Dei, caro nichil prodest. Prodesse tamen illi  aliud potest, id est spiritus, et per spiritum, opera quoque spiritus. Resurgunt itaque ex equo  omnis caro et sanguis in qualitate sua. Sed quorum est  adire regnum Dei, induere  oportebit uim incorruptibilitatis et immortalitatis, sine qua regnum Dei adire non possunt, antequam consequi eam possint. Merito ergo caro et sanguis, ut diximus, sola regnum Dei capere deficiunt. Iam uero cum deuorari habeat corruptiuum istud ab incorruptibilitate, id est caro, et mortale istud, ab immortalitate, id est, sanguis post resurrectionem ex demutatione; merito, non  demutata ac deuorata caro  et sanguis, regnum Dei hereditate  possidere non  possunt, non tamen  resuscitata. Sunt qui carnem et sanguinem  Iudaismum uelint accipi propter circumcisionem, alienum et ipsum a Dei regno; quia et ille uetustati deputetur, et hoc titulo iam et alibi ab Apostolo denotetur, qui post reuelatum in se Filium Dei, ad euangelizandum eum in nationibus, statim  non retulerit ad carnem et sanguinem , id est ad circumcisionem, id est ad Iudaismum, sicut ad Galatas scribit.



CAPUT LI.

Sed pro omnibus iam stabit, quod in  clausulam reseruauimus, etiam pro Apostolo ipso reuera maxime inconsiderantie reuincendo, si tam abrupte, ut quidam uolunt, clausis, quod aiunt, oculis, sine distinctione,  sine conditione, omnem passim carnem et sanguinem a regno Dei extrusit  , utique et ab ipsa regia celorum; cum illic adhuc sedeat iehsu ad dexteram Patris, homo, etsi Deus; Adam nouissimus, etsi Sermo primarius; caro et sanguis, etsi nostris  puriora  ; idem tamen et substantia et forma, qua ascendit; talis etiam descensurus, ut angeli adfirmant;  agnoscendus  scilicet eis qui illum conuulnerauerunt. Hic sequester Dei atque hominum  appellatus, ex utriusque partis deposito commisso sibi, carnis quoque depositum seruat in semetipso, arrhabonem summe totius. Quemadmodum enim nobis arrhabonem spiritus  reliquit,  ita et a nobis arrhabonem carnis accepit, et uexit in celum pignus totius summe illuc quandoque redigende. Securi  estote, caro et sanguis;  usurpastis et celum et regnum Dei in Christo. Aut si negent uos in Christo, negent et in celo Christum, qui uobis celum negauerunt Ita nec corruptela, inquit,  incorruptelam hereditati  habebit; non ut carnem et sanguinem existimes corruptelam, quando ipsa sint potius obnoxia corruptele per mortem scilicet ; sed, quoniam opera carnis et sanguinis non posse consequi regnum Dei edixerat, quo magis hoc exaggeraret, ipsi quoque corruptele, id est morti, cui carnis et sanguinis opera proficiunt, hereditatem incorruptele ademit. Nam et paulo post, ipsius mortis quodam modo mortem expressit: Deuorata est mors, dicens , in contentionem  . Ubi est, mors, aculeus tuus? ubi est, mors, contentio  tua? Aculeus autem mortis delinquentia; hec erit corruptela: uirtus autem delinquentie, lex: illa alia sine dubio, quam  constituit in membris suis militantem  aduersus legem animi sui, ipsam scilicet uim delinquendi contra uoluntatem. Nam et  supra nouissimum  inimicum, mortem, euacuari ait. Hoc modo, nec corruptela hereditatem  incorruptele consequetur  , id est, nec mors perseuerabit  . Quando, et quomodo defectura? Cum in atomo, in momentaneo oculi motu, in nouissima tuba et mortui resurgent incorrupti. Qui hi, nisi qui ante corrupti, id est, corpora, id est, caro et sanguis? Et nos demutabimur  . De qua habitudine, nisi in qua deprehendemur? Oportet enim corruptiuum istud induere incorruptionem, et mortale istud induere immortalitatem. Quid mortale, nisi caro? quid corruptiuum, nisi sanguis? Ac ne putes  aliud sentire Apostolum prouidentem tibi, et, ut de carne dictum intelligas, laborantem, cum dicit, istud corruptiuum,  et, istud mortale, cutem ipsam tenens, dicit. Certe istud nisi  de subiecto, nisi de comparenti pronuntiasse non potuit. Demonstrationis corporalis est uerbum. Aliud autem  corruptiuum, aliud corruptela; et aliud mortale, et aliud mortalitas. Aliud enim quod patitur, aliud quod pati efficit. Ita, que patiuntur corruptelam et mortalitatem, caro scilicet et sanguis, ea necesse est patiantur et incorruptelam et immortalitatem  .



CAPUT LII.

uideamus  iam nunc quo corpore uenturos  mortuos disputet. Et bene, quod erupit statim ostendere, quasi quis eiusmodi querat. Stulte, inquit, tu quod seminas, non  uiuificatur  , nisi mortuum fuerit. Hoc ergo iam de exemplo seminis constet, non aliam  uiuificari carnem, quam ipsam que erit mortua, et ita sequentia relucebunt: nichil enim aduersus regulam  exempli licebit intelligi. Nec, quia  sequitur, Et quod seminas, non corpus quod futurum est, seminas, idcirco aliud ressurrecturum corpus, quam quod moriendo seminatur, existimes; ceterum, excidisti ab exemplo. Nunquam enim, frumento seminato, et in terra dissoluto, hordeum erumpit, et non idipsum genus grani eademque natura, et qualitas  , et forma. Denique, unde, si non idipsum? Et corruptela enim ipsum est, dum ipsius est. Non enim et suggerit, quomodo non quod futurum est corpus seminetur  , dicens: Sed nudum granum, si forte, frumenti, aut  alicuius eiusmodi; Deus autem dat illi corpus, prout uult? Certe ei grano, quod nudum seminari ait. Certe, inquis. Ergo saluum est, cui dare habet Deus corpus. Quomodo autem saluum est, si nusquam est, si  non resurgit, si non idipsum resurgit? Saluum non est. Si non est et saluum, accipere corpus a Deo non potest. Sed enim saluum, omni modo constat. Ad quid ergo dabit illi Deus, prout uult, corpus, habenti utique proprium corpus illud nudum, nisi ut iam non nudum resurgat? Ergo additum  erit, quod corpori seperstruitur; nec exterminatum  illud, cui superstruitur, sed augetur. Saluum est autem quod augetur. Seritur enim solummodo granum sine folliculi ueste, sine fundamento spice, sine munimento ariste, sine superbia culmi; exurgit autem copia feneratum, compagine edificatum, ordine structum, cultu munitum, et usquequaque uestitum. Hec sunt ei corpus a Deo aliud: in quod, non abolitione, sed ampliatione mutatur. Et unicuique seminum  suum corpus deputauit;  non suum, id est pristinum, ut tunc et illud suum sit quod extrinsecus a Deo adquirit. Serui igitur exemplo, et conserua speculum eius carni, eamdem credens fructificaturam, que sit seminata; ipsam, etsi pleniorem  ; non aliam, etsi aliter reuertentem  . Accipiet enim  et ipsa suggestum et ornatum, qualem illi Deus uoluerit superducere secundum merita. Sine dubio ad hoc dirigit  , non omnis caro, eadem caro; non ad denegandam substantie communionem, sed prerogatiue perequationem; corpus honoris, non generis, in differentiam redigens. In hoc et figurata subiicit exempla animalium et elementorum. Alia  caro hominis, id est, serui Dei, qui uere homo est;  alia iumenti, id est, ethnici, de quo et Propheta: Adsimilatus est, inquit, homo irrationalibus iumentis; alia caro uolucrum  , id est martyrum, qui ad superiora conantur; alia autem  piscium, id est, quibus aqua baptismatis sufficit  . Sic et de supercelestibus corporibus argumenta committit  . Alia solis gloria, id est, Christi; et alia lune, id est Ecclesie; et alia stellarum, id est seminis Abrahe; et stella enim a stella differt in gloria;  corpora terrena et celestia, Iudeus scilicet et Christianus. Ceterum, si non figurate, satis uane mulorum et miluorum carnes, et corpora celestium luminum apposuit  humanis, non pertinentia ad conditionis comparationem, sicut nec ad resurrectionis consecutionem. Postremo, cum  per hec differentiam glorie, non substantie, conclusisset: Sic, inquit, et resurrectio mortuorum. Quomodo  ? Non de alio aliquo, sel de sola gloria differens. Rursus enim resurrectionem ad eamdem substantiam reuocans, et ad granum denuo spectans: Seminatur, inquit, corruptela, resurgit incorruptela: seminatur in dedecoratione, resurgit in gloria: seminatur in infirmitate, resurgit in uirtute: seminatur corpus animale, resurgit spiritale. Certe non aliud resurgit, quam quod seminatur; nec aliud seminatur, quam quod dissoluitur humi; nec aliud dissoluitur humi, quam caro: hanc enim sententia Dei elisit : Terra es, et in terram ibis; quia et de terra erat sumpta. Hinc et Apostolus concepit seminari eam dicere, cum redhibetur in terram, quia et  seminibus sequestratorium terra est, illic deponendis, et inde repetendis. Ideoque et reconsignat  imprimens, sic enim  scriptum est; ne aliud existimes esse seminari, quam in terram ibis, ex qua es sumptus: sic ne alterius quam carnis, sic enim scriptum est.



CAPUT LIII.

Sed corpus animale animam quidem argumentantur, ut illum a carne auocent recidiuatum  . Porro, cum constet, fixumque sit, illud resurrecturum corpus, quod fuerit seminatum, ad ipsius rei exhibitionem prouocabuntur. Aut ostendant animam seminatam  post mortem, id est mortuam, id est humi elisam, disiectam, dissolutam, quod in illam a Deo decretum non est; proponant corruptelam eius, et dedecorationem, infirmitatem, ut ipsius sit etiam exsurgere  in incorruptelam, et in gloriam, et in uirtutem.  Sed enim in Lazaro, precipuo resurrectionis exemplo, caro iacuit in infirmitate, caro pene computruit in dedecorationem, caro interim putuit in corruptionem; et tamen Lazarus caro resurrexit, cum anima quidem, sed incorrupta, quam nemo uinculis lineis strinxerat, nemo in sepulcro collocarat, nemo iam fetere senserat, nemo quatriduo uiderat seminatam. Totum habitum, totum exitum Lazari, omnium quoque caro hodie experitur  , anima uero nullius. In qua ergo stylus Apostoli comparet, de qua eum loqui constat, ea erit et corpus animale, cum seminatur, et spiritale, cum  suscitatur. Nam ut ita intelligas  , manum adhuc porrigit, eque de eiusdem Scripture auctoritate, factum retexens primum hominem Adam in animam uiuentem  . Si Adam homo primus, caro autem homo ante animam, sine dubio caro erit facta in animam uiuentem  ; facta porro in animam  , cum esset corpus, utique  animale corpus est facta. Quid eam appellari uelint, quam quod per animam facta est,  quam quod ante animam non fuit, quam quod post animam non erit, nisi cum resurgit? Recepta enim anima, rursus animale corpus efficitur, ut fiat spiritale: non enim resurgit, nisi quod fuit. Ita, unde carni competit corpus animale dici, inde anime nullo modo competit. Caro enim ante corpus, quam animale corpus. Animata enim, postea facta est  corpus animale. Anima uero, etsi corpus, tamen, quia ipsa est corpus non animatum, sed animans potius, animale corpus non potest dici, nec fieri quod facit  .  Alii enim accidens facit illud animale; non accidens autem alii, quomodo se faciet animale? Sicut ergo ante  animale corpus, caro recipiens animam; ita et postea spiritale, induens spiritum.  Hunc ordinem Apostolus disponens, in Adam quoque et in Christo eum merito distinguit, ut in capitibus distinctionis ipsius. Et cum Christum nouissimum Adam appellat, hinc eum recognosce ad carnis, non ad anime resurrectionem omnibus doctrine uiribus operatum. Si enim et primus homo Adam caro, non anima, qui denique in animam uiuam factus est  ; et nouissimus Adam Christus, ideo Adam, quia homo; ideo homo, quia caro, non quia anima. Atque ita subiungit: Non primum quod spiritale, sed quod animal; postea quod spiritale, secundum utrumque Adam. Ecquid  tibi uidetur corpus animale, et corpus spiritale in eadem carne distinguere, cuius distinctionem in utroque Adam, id est, in utroque homine prestruxit? Ex qua  enim substantia pariant inter  se Christus et Adam? Scilicet ex carne, licet et ex anima; sed  carnis nomine homo uterque sunt. Prior enim caro homo. Ex illa et ordinem admittere potuerunt, ut alter primus, alter nouissimus homo, id est Adam, deputarentur. Ceterum, diuersa in ordinem disponi non possunt de substantia duntaxat; de loco enim, aut tempore, aut conditione, forsitan possint. Hic autem de substantia carnis, primus et nouissimus dicti sunt: sicut et rursus primus homo de terra, et secundus de celo; quia etsi de celo secundum spiritum, sed homo secundum carnem. Itaque, cum carni conueniat ordo in utroque Adam, non anime, ut primus homo  in animam uiuam, nouissimus in spiritum uiuificantem, distincti sint; eque distinctio eorum carni distinctionem preiudicauit, ut de carne sit dictum: Non primum quod spiritale, sed quod animale,  postea quod spiritale; atque ita eadem sit et supra intelligenda, et que seminetur corpus animale, et que resurgat corpus spiritale; quia non primum quod spiritale, sed quod animale; quia primus Adam in animam, nouissimus Adam in spiritum. Totum de homine; totum de carne, quando de homine. Quid ergo dicemus? Nonne et nunc habet caro spiritum ex fide?  Ut querendum sit, quomodo corpus animale dicatur seminari. Plane accepit et hic spiritum  caro, sed arrhabonem; anime autem non arrhabonem, sed plenitudinem. Itaque etiam propterea maioris substantie nomine animale corpus nuncupata est, in qua seminatur, futura proinde per plenitudinem spiritus insuper spiritale, in qua resuscitatur. Quid mirum, si magis inde uocitata est, unde conferta est, quam unde respersa  ?



CAPUT LIu.

Ita de uocabulorum occasionibus plurimum questiones subornantur, sicut et de uerborum communionibus. Nam, quia et illud apud Apostolum positum est: Uti deuoretur mortale a uita: caro scilicet; deuorationem quoque ad perditionem, scilicet carnis, arripiunt:  quasi non bilem et dolorem dicamur deuorare, id est, abscondere, ac tegere  , et intra nosmetipsos continere. Denique, cum et illud scriptum sit: Oportet mortale hoc induere immortalitatem; ostenditur quomodo mortale deuoretur a uita, dum indutum immortalitate absconditur, et tegitur, et intus continetur; non dum absumitur, et amittitur. Ergo et mors, inquis, salua erit, cum fuerit deuorata. Ideo discerne pro sensibus communionem uerborum, et  integre intelliges  . Aliud enim mors, et aliud mortale. Aliter itaque deuorabitur mors, et aliter mortale. Mors non capit immortalitatem, mortale autem capit. Denique et scriptum est, quod necesse sit mortale hoc induere immortalitatem. Quomodo ergo capit? Dum deuoratur a uita. Quomodo deuoratur a uita? Dum recipitur,  et redigitur, et  includitur in ipsam. Ceterum, mors merito in interitum  deuoratur, quia et ipsa in hoc deuorat.  Deuorauit, inquit, mors inualescendo, et ideo deuorata est in contentionem.  Ubi est, mors, aculeus tuus? ubi est, mors, contentio tua? Proinde et uita, mortis scilicet emula, per contentionem deuorabit in salutem, quod per contentionem  deuorauerat mors in interitum.



CAPUT Lu.

Quamquam igitur resurrecturam carnem probantes,  hoc ipso  non aliam resurrecturam probemus, quam de qua agitur; tamen singule questiones, et causse earum, proprios quoque  flagitant congressus, licet aliunde iam cese. Interpretabimur itaque plenius et uim et rationem demutationis, que ferme subministrat alterius carnis resurrecture presumptionem; quasi demutari, desinere sit in totum, et de pristino perire.  Discernenda est autem demutatio ab omni argumento perditionis. Aliud enim demutatio, aliud perditio. Porro non aliud, si ita demutabitur caro, ut pereat. Peribit autem demutata, si non ipsa permanserit in demutatione  , que exhibita fuerit in resurrectione. Quemadmodum enim perit, si non resurgit; ita, etsi resurgit quidem, uerum in demutationem subducitur, eque perit. Aeque enim non erit,  ac  si non resurrexerit. Et quam ineptum, si in hoc resurgit, ut non sit! que potuit non resurrexisse, nec esse; quia non esse iam ceperat. Non  miscebuntur omnino diuersa, mutatio atque perditio, operibus utique diuersa: perdit hec, illa mutat. Quomodo ergo, quod perditum est, mutatum non est; ita quod mutatum est, perditum non est. Perisse enim, est in totum non esse quod fuerit; mutatum esse, aliter esse est.  Porro, dum aliter est, idipsum potest esse: habet enim esse quod non perit. Mutationem enim passum est, non perditionem. Atque adeo potest et demutari quid, et ipsum esse nichilominus; ut et totus homo in hoc euo substantia quidem ipse sit, multifariam tamen demutetur, et habitu, et ipsa corpulentia, et ualetudine, et conditione,  et dignitate, et etate, studio, negotio, artificio, facultatibus, sedibus, legibus, moribus; nec quicquam tamen amittat hominis  ; nec ita alius  efficiatur  , ut cesset idem esse: imo nec alius efficiatur  , sed aliud. Hanc formam demutationis diuina etiam documenta testantur. Mutatur Mosi manus et quidem ad instar emortue, exsanguis, et ex albida  frigida; sed et recepto calore, et refuso colore, eadem caro et sanguis est. Mutatur postea et facies eiusdem, incontemplabili  claritate. Sed Moses erat  proinde, qui non uidebatur. Sic et  Stephanus angelicum iam fastigium induerat, sed non alia genua lapidationi  succiderant. Dominus quoque in secessu montis etiam uestimenta luce mutauerat,  sed liniamenta Petro agnoscibilia seruauerat: ubi etiam Moyses et Helias,  alter in imagine carnis nondum recepte, alter in ueritate nondum defuncte, eamdem tamen habitudinem corporis etiam in gloria perseuerare docuerant. De quo exemplo instructus et Paulus: Qui transfigurabit  , inquit, corpus humilitatis nostre, conformale corpori glorie sue. Quod si et  transfigurationem et conuersionem in transitum substantie  cuiusque defendis, ergo et Saul in alium uirum conuersus, de corpore suo  excessit, et ipse Satanas, cum in angelum lucis transfiguratur, qualitatem suam amittit: non opinor. Ita  et in resurrectionis euentum  mutari, conuerti, reformari licebit cum salute substantie.



CAPUT LuI.

Etenim quam absurdum, quam uero et iniquum  , utrumque autem quam Deo indignum, aliam substantiam operari, aliam mercede  dispungi; ut hec quidem caro per martyria lanietur, alia uero coronetur; item e contrario, hec quidem caro in spurcitiis uolutetur, alia uero damnetur! Nonne prestat omnem semel fidem a spe resurrectionis abducere, quam de grauitate atque iustitia Dei ludere? Marcionem pro ualentino resuscitari! quando neque mentem, neque memoriam, neque conscientiam hominis hodierni credibile sit aboleri per indumentum illud mutatorium immortalitatis et incorruptele, uacaturo scilicet emolumento  et fructu resurrectionis, et statu diuini utrobique iudicii. Si non meminerim me esse qui merui, quomodo gloriam Deo dicam? quomodo canam illi nouum canticum, nesciens me esse qui gratiam Deo  debeam? Cur autem solius carnis demutatio excipitur, non et anime simul, que in omnibus prefuit carni? quale est, ut  eadem anima, que in hac carne totum uite ordinem decucurrit, que in hac carne Deum  didicit, et Christum induit, et spem salutis seminauit, in alia, nescio qua, metat fructum? Ne illa gratiosissima caro, cui gratis uita constabit. Quod si non et anima mutabitur, iam nec anime resurrectio est; nec ipsa enim resurrexisse credetur, si non alia resurrexerit.



CAPUT LuII.

Hinc iam illa uulgaris incredulitatis argutia  est: Si, inquiunt, ipsa eadamque substantia reuocatur cum sua forma, linea, qualitate, ergo et cum insignibus suis reliquis: itaque et ceci, et claudi, et paralytici, et  ut quis insignis excesserit  , ita et reuertetur. Quid nunc? et si ita, dedignaris tantam gratiam qualiscumque a Deo consequi? Non enim et nunc, anime solius admittens salutem, dimidiatis hominibus eamdem   adscribis? Quid est credere resurrectionem, nisi integram credere? Si enim caro de dissolutione reparabitur, multo magis de uitiatione  reuocabitur. Minoribus maiora prescribunt. Cuiuscumque membri detruncatio, uel obtusio, nonne mors membri est? Si uniuersalis mors resurrectione rescinditur, quid portionalis?  Si demutamur in gloriam, quanto magis in incolumitatem! uitiatio corporum accidens res est; integritas propria est: in hac nascimur. Etiamsi in utero uitiemur  , iam hominis est passio. Prius est genus, quam casus. Quomodo uita confertur a Deo, ita et refertur. Quales eam accipimus, tales et recipimus. Nature, non iniurie reddimur. Quod nascimur, non quod ledimur, reuiuiscimus. Si non integros Deus suscitat, non suscitat mortuos. Quis  enim mortuus integer, etsi integer moritur? Quis incolumis, qui exanimis? quod corpus inlesum, cum interemptum, cum frigidum, cum expallidum, cum edurum, cum cadauer?  Quando magis homo debilis, nisi cum totus? quando magis paralyticus, nisi cum immobilis? Ita, nichil aliud est mortuum resuscitari, quam integrum fieri; ne ex ea parte mortuus adhuc sit, ex qua non resurrexerit. Idoneus Deus  reficere quod fecit. Hanc suam et potestatem et liberalitatem satis iam in Christo spopondit, imo et ostendit non tantum resuscitatorem carnis, uerum etiam redintegratorem. Atque adeo et Apostolus: Et mortui, inquit , resurgent incorrupti. Quomodo, nisi integri, qui retro corrupti,  tam uitio ualetudinis, quam et senio sepulture? Nam et supra, utrumque proponens, oportere et corruptiuum istud induere incorruptelam, et mortale istud immortalitatem, non iterauit sententiam, sed differentiam demandauit. Immortalitatem enim ad rescissionem mortis, incorruptelam ad obliterationem corruptele diuidendo, alteram ad resurrectionem, alteram ad redintegrationem temperauit. Puto autem, et Thessalonicensibus omnis substantie integritatem repromisit.  Itaque nec in posterum timebuntur corporum labes. Nihil poterit amittere  integritas, uel conseruata, uel restituta, ex quo illi etiam, si quid amiserat, redditur. Prescribens enim adhuc  easdem passiones obituram carnem, si eadem resurrectura dicatur, naturam aduersus Dominum suum temere defendis, legem aduersus gratiam impie asseris: quasi Domino Deo  non liceat et mutare naturam, et sine lege seruare. Quomodo  ergo legimus : »Que impossibilia apud homines, possibilia apud Deum sunt  , et , Stulta mundi elegit Deus, ut sapientiam mundi confundat?« Oro te, si famulum tuum libertate mutaueris, quia eadem caro atque anima permanebunt, que flagellis et compedibus, et stigmatibus, obnoxie retro fuerant, idcircone illa   eadem pati oportebit? Non opinor. Atquin et uestis albe nitore, et  aurei annuli honore, et  patroni nomine, ac tribu mensaque honoratur. Permitte hanc et Deo potestatem, per uim demutationis illius  conditionem, non naturam reformandi, dum et passiones auferuntur, et munitiones conferuntur. Ita  manebit quidem caro etiam post resurrectionem, eatenus passibilis qua ipsa, qua eadem; ea  tamen impassibilis, qua in hoc ipsum manumissa a Domino, ne ultra pati possit



CAPUT LuIII.

Iocunditas  , inquit Esaias , eterna super caput eorum. Nihil eternum, nisi post resurrectionem. Aufugit, inquit, dolor et meror, et gemitus, ab illis. Proinde et Ioanni Angelus : Et delebit Deus omnem lacrymam ab oculis eorum Utique ex iisdem oculis qui retro fleuerant, quique adhuc flere potuissent, si non omnem lacryme imbrem indulgentia diuina siccaret. Et rursus : Deus enim delebit omnem lacrymam ab oculis eorum, et mors hactenus. Igitur et corruptela hactenus; proinde  per incorruptelam fugata, quemadmodum mors  per immortalitatem. Si dolor, et meror, et gemitus, ipsaque mors ex lesuris et anime et carnis obueuient, quomodo auferentur, nisi cessauerint causse, scilicet lesure carnis atque anime? ubi casus aduersi apud Deum  , aut ubi incursus infesti apud Christum? ubi demonic  impetus apud Spiritum Sanctum, iam et ipso diabolo cum angelis suis ignibus merso? Ubi necessitas, aut quod dicitur fortuna, uel fatum? que resuscitatis plaga post ueniam? que reconciliatis ira post gratiam? que infirmitas post uirtutem? que imbecillitas post salutem?  Quod uestimenta et calciamenta filiorum Isrelis quadraginta illis annis indetrita et inobsoleta manserunt; quod et in ipsis corporibus ungulum et capillorum facilia crementa  habilitatis et dignitatis iustitia defixit, ne etiam enormitas corruptele  deputaretur: quod Babylonii ignes, trium fratrum  nec tiaras, nec sarabaras  , quamquam Iudeis alienas  , leserunt; quod Ionas deuoratus a bellua maris, in cuius aluo naufragia digerebantur, triduo post incolumis expuitur; quod hodie  Enoch et Elias nondum resurrectione dispuncti, quia nec morte functi, qua tamen de orbe translati, et hoc ipso iam eternitatis candidati, ab omni uitio, et ab omni damno, et ab omni iniuria et contumelia immunitatem  carnis ediscunt, cuinam fidei testimonium signant, nisi qua credi oportet, hec future integritatis esse documenta? Figure enim nostre fuerunt, Apostolo auctore, que scripta sunt, ut et Dominum potentiorem credamus omni corporum lege, et carnis magis utique  conseruatorem, cuius etiam uestimenta, etiam calciamenta  protexit.



CAPUT LIX.

Sed futurum, inquis, euum alterius est dispositionis et eterne; igitur huius eui substantiam non eternam diuersa possidere non posse. Plane, si homo propter  dispositionem futuram, et non dispositio propter hominem. Sedenim Apostolus scribens : Siue mundus, siue uita, siue mors, siue futura, siue presentia, omnia uestra sunt, eosdem constituit heredes etiam futurorum. Nihil tibi largitur Esaias dicens : Omnis caro fenum; et alibi: Et uidebit omnis caro salutare Domini  . Exitus, non substantias distinxit. Quis enim iudicium Dei non in sententia duplici statuit, salutis et pene? Omnis igitur caro fenum, que igni destinatur; et omnis caro uidebit salutare Domini  , que saluti ordinatur. Ego me scio neque alia carne adulteria commisisse  , neque nunc alia carne ad continentiam eniti. Si quis est bina pudenda circumferens, potest iam et demere fenum carnis immunde, et solam sibi reseruare,  que uisura sit Domini  salutare. Sed cum idem Prophetes etiam nationes ostendat, nunc deputatas uelut puluerem et saliuam, nunc speraturas et credituras in nomen et in brachium Domini, numquid et de nationibus fallimur? et alie quidem sunt crediture, alie in puluerem deputate, ex diuersitate substantie?  Sed et Christus intra oceanum, et de isto celo quod nobis incubat  , uerum lumen nationibus offulsit  ; et ipsi ualentiniani  hic errare didicerunt; nec alia erit forma nationum credentium, nisi que et non credentium, de carne, de anima. Sicut ergo easdem nationes non genere, sed sorte distinxit; ita et carnes, que in ipsis nationibus una substantia est, non materia, sed mercede disiunxit.



CAPUT LX.

Ecce autem, ut adhuc controuersiam exaggerent  , carni maxime eidem, de officiis quoque membrorum argumentantur, aut et ipsa dicentes permanere debere in suis operibus et fructibus, ut eidem corpulentie adscripta; aut, quia constet discessura esse officia membrorum, corpulentiam quoque eradant: cuius scilicet perseuerantia credenda non sit utique sine membris, quia nec membra credenda sint sine  officiis. Quo enim iam, inquiunt, spelunca hec oris, et dentium statio, et gule lapsus, et  compitum stomachi, et alui gurges, et intestinorum perplexa proceritas, cum esui et potui locus non erit? Quo huiusmodi membra admittunt, subigunt, deuoluunt, diuidunt, digerunt, egerunt? quo manus ipse et pedes et operarii quique artus, cum uictus etiam cura cessabit? quo renes conscii seminum, et reliqua genitalium utriusque sexus, et conceptuum stabula, et uberum fontes, decessuro  concubitu, et fetu, et educatu? postremo, quo totum corpus, totum scilicet uacaturum? Ad hec ergo prestruximus, non oportere committi futurorum atque presentium dispositiones, intercessura tunc demutatione: et nunc superstruimus officia ista membrorum necessitatibus  uite huius eo usque consistere, donec et ipsa uita transferatur a temporalitate in eternitatem, sicut animale corpus in spiritale, dum mortale istud induet immortalitatem, et corruptiuum istud incorruptelam ; et ipsa autem liberata tunc uita a necessitatibus, liberabuntur et membra ab officiis; nec ideo non erunt necessaria. Licet enim officiis liberentur,  sed iudiciis retinentur; ut quis referat per corpus, prout gessit . Saluum enim hominem  tribunal Dei exigit; saluum uero sine membris non licet  eum, ex quorum non officiis, sed substantiis constat. Nisi forte, et nauem sine carina, sine prora, sine puppi, sine compaginis totius incolumitate saluam adseuerabis.  Et tamen nauem procella dissipatam, uel carie dissolutam, redactis et recuratis omnibus membris, eamdem sepe conspeximus etiam titulo restitutionis gloriantem. De Dei artificio, et arbitrio, et iure, torquemur? Porro, si diues Dominus et liberalis, adfectui aut glorie sue prestans solam nauis restitutionem, hactenus eam uoluerit operari, idcirco tu  negabis necessariam illi compaginem pristinam, ut exinde iam uacaturam, cum soli saluti nauis sine operatione conueniat? Igitur hoc tantummodo discere sufficit, an Dominus,  hominem saluti destinando, carnem destinarit, an eamdem uelit denuo esse, quam non debebis ex  futura membrorum uacatione prescribere denuo esse non posse. Licet enim esse quid denuo, et nichilominus uacare; nec potest autem dici uacare, si non sit. At enim si sit, poterit et non uacare: nichil enim apud Deum uacabit.



CAPUT LXI.

Sed accepisti, homo, os ad uorandum atque potandum: cur non potius ad eloquendum, ut a ceteris animalibus distes? cur non potius ad predicandum Deum, ut etiam hominibus antistes? Denique, Adam ante nomina animalibus enuntiauit, quam de arbore decerpsit; ante etiam prophetauit, quam uorauit.  Sed accepisti dentes ad macellum corrodendum   : cur non potius ad omnem hiatum et rictum tuum coronandum? cur non potius ad pulsus lingue temperandos  , ad uocis articulos offensione signandos? Denique et edentulos  audi et uide, ut honori   oris, et organum dentium queras. Forata sunt inferna in uiro et in femina, nimirum qua libidines fluitent: cur non magis qua potuum defruta  colentur  ? Est adhuc  feminis intus, quo semina congerantur: an quo sanguinis onera secedant, quem pigrior sexus discutere non sufficit?  Dicenda enim et hec, quatenus, que uolunt et quorum uolunt, et qualiter uolunt  , officia membrorum ludibriose, de industria suffundende resurrectionis, oblatrant; non recogitantes, ipsas prius caussas necessitatis tunc uacaturas, cibi famem, et potus sitim, et concubitus genituram, et operationis uictum. Sublata enim morte, neque uictus fulcimenta ad presidia uite, neque generis supparatura grauis erit membris. Ceterum, et hodie uacare intestinis et pudendis licebit. Quadraginta  diebus Moses et Helias ieiunio functi, solo Deo alebantur. Iam tunc enim dedicabatur, Non in pane uiuet homo, sed in Dei uerbo. Ecce uirtutis future liniamenta. Nos quoque, ut possumus, os cibo excusamus; etiam sexum a congressione subducimus. Quot spadones uoluntarii? quot uirgines Christo maritate? quot steriles utriusque nature, infructuosis genitalibus structi? Nam si et hic  iam uacare est et officia et emolumenta membrorum temporali uacatione, ut in temporali dispositione, nec homo tamen minus saluus est; proinde homine saluo, et quidem magis tunc, ut in eterna dispositione, magis non desiderabimus, que iam hic non desiderare consueuimus.



CAPUT LXII.

 Sed huic disceptationi finem Dominica pronuntiatio imponit.  Erunt, inquit , tanquam angeli. Si non nubendo, quia nec moriendo, utique nec ulli  simili necessitati succidendo corporalis  conditionis. Quia et angeli aliquando tanquam homines fuerunt, edendo et bibendo, et pedes lauacro porrigendo: humanam enim induerant superficiem, salua intus substantia propria. Igitur, si angeli, facti tanquam homines, in eadem substantia spiritus  carnalem tractationem susceperunt, cur non et homines, facti tanquam angeli, in eadem substantia carnis spiritalem subeant dispositionem, non magis solennibus carnis obnoxii sub angelico indumento, quam angeli tunc solennibus spiritus  sub humano? Nec ideo non permansuri in carne, quia non et in solennibus carnis: cum nec angeli ideo non et in  spiritu permanserint, quia non et in solemnibus spiritus  . Denique, non dixit, Erunt angeli, ne homines negaret: sed, tanquam angeli, ut homines conseruaret.  Non abstulit substantiam, cui similitudinem attribuit.



CAPUT LXIII.

 Resurget  igitur caro, et quidem omnis, et quidem ipsa, et quidem integra. In deposito est ubicumque apud Deum, per fidelissimum  sequestrem Dei et hominum Iesum Christum, qui et homini Deum, et hominem Deo reddet, carni spiritum, et spiritui carnem. Utrumque iam in semetipso federauit, sponsam sponso, et sponsum sponse comparauit. Nam et si animam quis contenderit sponsam, uel dotis nomine sequetur animam caro. Non erit anima prostituta, ut nuda suscipiatur a sponso: habet instrumentum, habet cultum, habet mancipium suum carnem; ut collactanea  comitabitur. Sed  caro est sponsa, que et in Christo Iesu spiritum  sponsum per sanguinem pacta  est. Huius interitum quem putas, secessum scias esse. Non sola anima seponitur; habet et caro secessus suos  interim, in aquis, in ignibus, in alitibus, in bestiis. Cum in hec dissolui uidetur, uelut in uasa transfunditur. Si etiam ipsa uasa defecerint, cum de illis quoque effluxerit, in suam matricem terram quasi per ambages  resorbetur, ut rursus ex illa representetur Adam  , auditurus a Domino: Ecce Adam quasi unus ex nobis factus est: uere tunc compos mali quod euasit, et boni quod inuasit.  Quid, anima, inuides carni? nemo tam proximus tibi, quem post Dominum diligas: nemo magis frater tuus, que tecum etiam in Deo nascitur. Tu potius illi exorare debueras resurrectionem; per te, si forte, deliquit. Sed nichil mirum si odisti,  cuius auctorem quoque respuisti; quam et in Christo, aut negare, aut mutare consueuisti. Proinde et ipsum Sermonem Dei, qui caro factus est, uel stylo uel interpretatione corrumpens, arcana etiam apocryphorum superducens, blasphemie fabulas. At enim Deus omnipotens, aduersus hec incredulitatis et peruersitatis ingenia prouidentissima gratia  sua effundens in nouissimis diebus de suo Spiritu in omnem carnem, in seruos suos et ancillas , et fidem laborantem resurrectionis carnalis animauit, et pristina instrumenta manifestis uerborum et sensuum luminibus, ab omni ambiguitatis obscuritate purgauit. Nam quia hereses esse oportuerat, ut probabiles quique manifestarentur ; he autem sine aliquibus occasionibus Scripturarum audere non poterant; idcirco pristina instrumenta quasdam materias illis  uidentur subministrasse, et ipsas quidem iisdem literis reuincibiles. Sed, quoniam nec  dissimulare Spiritum Sanctum oportebat, quo minus et eiusmodi eloquiis superinundaret, que nullis hereticorum uersutiis semina subspargerent, imo et ueteres eorum cespites uellerent; idcirco iam  omnes retro ambiguitates, et quas uolunt parabolas, aperta atque perspicua totius sacramenti predicatione discussit, per nouam prophetiam de Paracleto inundantem; cuius si hanseris fontes, nullam poteris sitire doctrinam, nullus te ardor exuret questionum; resurrectionem quoque carnis usquequaque potando, refrigerabis.



Series secunda. LIBRI MORALES POST SUSCEPTUM AB AUCTORE MONTANISMUM SCRIPTI. DE uELANDIS uIRGINIBUS. DE EXHORTATIONE CASTITATIS. DE MONOGAMIA. DE IEIUNIIS. DE PUDICITIA. DE PALLIO.





QUINTI SEPTIMII FLORENTIS TERTULLIANI LIBER DE uIRGINIBUS uELANDIS. 





Proemium.

 Nullus fere est inter omnes Tertulliani montanisticos  liber, in quo maiorem uim adhibeat ad defendendam disciplinam Montanistarum a culpa nouitatis, quam tractatus de uelandis uirginibus; hinc inter primordia temporis ab ipso apud Montanistas acti exaratum fuisse merito creditur. Arbitratur quidem perdoctus Remigius Ceillierus librum de uelandis uirginibus omnium nouissimum esse, quia in nullo alio opere, nequidem in libro de corona, ubi cap. 14 ipsa materia ibi pertractata id exegisse uidetur, illum citat Tertullianus. uerum hec coniectura nichil probat, eo quod liber de Corona ante hunc de uelandis uirginibus exaratus fuit, in aliis autem operibus hunc allegandi quampiam occasionem habuisse Tertullianum haud perspicimus; sed utut hec sint, euidens saltem est, hoc opusculum in schismate scriptum fuisse; siquidem  Montani genium nimis aperte sapit; mox enim cap. 1, ait: Iustitia primo fuit in rudimentis; dehinc per legem et prophetas promouit in infantiam: dehinc per Euangelium efferbuit in iuuentutem: nunc per Paracletum componitur in maturitatem. Occasionem hunc exarandi libellum Tertulliano dedit consuetudo ecclesiarum quarumdam tum Occidentis, tum plurium aliarum Grecie seu Orientis uirgines in Ecclesia uelandi, cum  e contra in Africana ecclesia plereque uirgines  christiane aperto capite incederent. Quare in hoc libro contra patrie sue morem, in qua sole nupte uelabantur, ostendit, eum contra ueritatem prescribere non posse, quod quidem iuxta adnotationem Cl. Dupinii uerum est cum agitur de dogmate, non uero cum de disciplina parui momenti. LUMP.





ARGUMENTUM.

---Tertullianus, ob quamdam, ut uidetur, cum grecis disputationem de uirginibus uelandis, conuiciis exceptus, et pro heretico exagitatus, in suos insectatores, consuetudinem iactitantes, ab initio inuehitur, declamatque ueritati consuetudinem prescribere non posse.

Hinc asserit consuetudinem uirgines uelandi esse meliorem, nec in Scriptura sacra reprobatam, imo ab Apostolo commendatam, disciplina Ecclesie confirmatam,  multis sanctorum exemplis suffultam, ipsismet uirginum haud uelatarum periculis sancitam. EDD.



CAPUT PRIMUM.

Proprium  iam negotium passus mee opinionis,  latine quoque ostendam, uirgines nostras uelari oportere, ex quo  transitum etatis sue fecerint: hoc exigere ueritatem, cui  nemo prescribere  potest, non spatium temporum, non patrocinia personarum, non priuilegium regionum, ex his enim fere consuetudo initium ab aliqua ignorantia uel simplicitate sortita, in usum per successionem corroboratur, et ita aduersus ueritatem uindicatur. Sed Dominus noster  Christus ueritatem se, non consuetudinem cognominauit. Si semper Christus, et prior omnibus: eque ueritas sempiterna et antiqua res. uiderint ergo quibus nouum est quod sibi uetus est. Heresim non tam nouitas quam ueritas reuincit. Quodcumque aduersus ueritatem sapit, hoc erit heresis, etiam uetus consuetudo. Ceterum suo uitio quis quid ignorat. Quod autem ignoratur, fuit tam requirendum, quam recipiendum quod agnoscitur. Regula quidem fidei una omnino est, sola immobilis, et irreformabilis, credendi scilicet in unicum Deum omnipotentem, mundi conditorem, et Filium eius Iesum Christum, natum ex uirgine Maria, crucifixum  sub Pontio Pilato tertia  die resuscitatum a mortuis, receptum in celis, sedentem nunc ad dexteram Patris, uenturum iudicare uiuos et mortuos per carnis etiam resurrectionem. Hac lege fidei manente, cetera iam  discipline et conuersationis admittunt nouitatem correctionis, operante scilicet et proficiente usque in finem gratia Dei. Quale est enim ut diabolo semper operante et adiiciente quotidie ad iniquitatis ingenia, opus Dei aut cessauerit, aut proficere destiterit? cum propterea Paracletum miserit Dominus, ut quoniam humana mediocritas omnia semel capere non poterat, paulatim dirigeretur, et ordinaretur, ei ad perfectum perduceretur disciplina, ab illo uicario Domini Spiritu Sancto. Adhuc, inquit, multa habeo loqui uobis, sed  nondum potestis ea baiulare: cum uenerit ille Spiritus ueritatis, deducet uos in omnem ueritatem, et superuenientia renuntiabit uobis . Sed et  supra de hoc eius opere pronuntiauit. Que est ergo Paracleti administratio nisi hec, quod disciplina dirigitur, quod Scripture reuelantur, quod intellectus reformatur, quod ad meliora proficitur? Nihil sine etate, et omnia tempus expectant. Denique Ecclesiastes: Tempus, inquit, omni rei . Aspice ipsam creaturam paulatim ad fructum promoueri. Granum est primo, et de grano frutex oritur, et de frutice arbuscula enititur: deinde rami et frondes inualescunt, et totum arboris nomen expanditur,  inde germinis tumor et flos de germine soluitur, et de flore fructus aperitur; is quoque rudis aliquandiu et informis, paulatim etatem suam dirigens,  eruditur in mansuetudinem saporis. Sic et iustitia  primo fuit in rudimentis, natura Deum metuens: dehinc per Legem et Prophetas promouit in infantiam: dehinc per Euangelium efferbuit in iuuentutem: nunc per  Paracletum componitur in maturitatem. Hic erit solus a Christo magister et dicendus et uerendus. Non enim ab se loquitur  , sed que mandantur a Christo. Hic solus antecessor, quia solus post Christum. Hunc qui receperunt, ueritatem consuetudini anteponunt. Hunc qui audierunt usque nunc non olim prophetantem  , uirgines contegunt.



CAPUT II.

Sed nolo interim hunc morem ueritati  deputare. Consuetudo sit tantisper, ut consuetudini etiam consuetudinem opponam.  Per Greciam et quasdam barbarias eius, plures Ecclesie uirgines suas abscondunt. Est et sub hoc celo institutum istud alicubi, ne qui gentilitati grecanice aut barbarice consuetudinem illam adscribat. Sed eas ego Ecclesias  proposui, quas et ipsi Apostoli uel  Apostolici uiri condiderunt,  et puto ante quosdam. Habent igitur et ille eamdem consuetudinis auctoritatem, tempora  et antecessores opponunt magis quam postere iste. Quod obseruabimus, quid  deligemus? Non possumus respuere consuetudinem, quam damnare non possumus, utpote non extraneam, quia non extraneorum, cum quibus scilicet communicamus ius pacis et nomen fraternitatis. Una nobis et illis fides, unus Deus, idem Christus, eadem spes, eadem lauacri sacramenta.  Semel dixerim, una Ecclesia sumus. Ita nostrum est, quodcumque nostrorum est. Ceterum diuidis corpus. Tamen hic  , sicut in omnibus uarie institutis  et dubiis et incertis fieri solet, adhibenda fuit examinatio, que magis ex duabus tam diuersis consuetudinibus discipline Dei conueniret. Et utique ea deligenda  que uirgines includit, soli Deo notas, quibus, preter quod  a Deo, non ab hominibus  captanda gloria est, etiam ipsum bonum suum erubescendum est. uirginem magis laudando, quam uituperando confundas: quia delicti durior frons est, ab ipso et in ipso delicto impudentiam docta. Nam illam consuetudinem, que uirgines negat dum ostendit, nemo probasset, nisi aliqui  tales quales uirgines ipse. Tales enim oculi uolent uirginem uisam, quales habet uirgo que uideri uolet. Inuicem se eadem  oculorum genera desiderant.  Eiusdem libidinis est uideri, et uidere. Tam sancti uiri est subfundi, si uirginem uiderit, quam sancte uirginis, si a uiro uisa sit.



CAPUT III.

Sed nec inter consuetudines dispicere uoluerunt illi sanctissimi antecessores. Tamen tolerabilius apud  nos usque ad proxime utrique consuetudini communicabatur. Arbitrio permissa res erat, ut queque uoluisset aut tegi aut prostitui, sicut et nubere: quod et  ipsum neque cogitur neque prohibetur. Contenta erat ueritas  pacisci cum consuetudine, ut tacite sub consuetudinis nomine frueretur se uel ex parte. Sed quoniam ceperat agnitio proficere, ut per licentiam utriusque moris, indicium melioris partis emergeret, statim  ille aduersarius bonorum, multoque institutorum, opus suum fecit. Ambiunt uirgines hominum aduersus uirgines Dei, nuda plane fronte in temerariam  audaciam excitate. Et uirgines uidentur que aliquid a uiris petere possunt, nedum tale factum, ut scilicet emule earum, tanto magis libere, quanto Christi solius ancille, dedantur illis. Scandalizamur, inquiunt, quia aliter alie incedunt: et malunt scandalizari, quam prouocari. Scandalum, nisi fallor, non bone rei, sed male exemplum est, edificans ad  delictum. Bone res neminem scandalizant, nisi malam mentem. Si bonum est modestia, uerecundia, fastidium glorie soli Deo captans placere, agnoscant malum suum, que de tali bono scandalizantur. Quid enim si et incontinentes dicant se a continentibus scandalizari, continentia reuocanda est?  et ne multinubi scandalizentur, monogamia recusanda est? Cur non magis he querantur scandalo sibi esse petulantiam, impudentiam  ostentatitie uirginitatis? Propter eiusmodi igitur capita nundinatitia, trahantur uirgines sancte in Ecclesiam, erubescentes quod cognoscantur in medio,  pauentes quod detegantur accersite  quasi ad stuprum.  Non minus enim et hoc pati nolunt. Omnis publicatio uirginis bone, stupri passio est. Et tamen uim carnis pati,  minus est; quia de officio nature uenit. Sed cum spiritus ipse uiolatur in uirgine, sublato uelamine didicit amittere quod tuebatur.  O sacrilege ma  nus, que  dicatum Deo habitum detrahere potuerunt! Quid peius  aliquis persecutor fecisset, si hoc a uirgine electum cognouisset?  Denudasti puellam a capite,  et tota iam uirgo sibi non est: alia est facta. Exsurge igitur, ueritas, exsurge, et quasi de patientia erumpe: nullam uolo consuetudinem defendas; nam iam et illa  , sub qua te fruebaris, expungitur  . Te esse demonstra que uirgines tegis  . Ipsa Scripturas tuas interpretare, quas consuetudo non nouit. Si enim nosset, nunquam esset.



CAPUT Iu.

Quatenus autem et de Scripturis aduersus ueritatem argumentari consuetudo est, statim opponitur nobis, nullam mentionem uirginum ab Apostolo factam ubi de  uelamine prefinit, sed tantum mulieres nominatas: cum, si uoluisset et uirgines tegi, de uirginibus quoque cum mulieribus nominatis  pronuntiasset: quomodo illic, inquit, ubi de nuptiis tractat, quid obseruandum sit etiam de uirginibus, declarat. Itaque non contineri eas lege uelandi capitis, ut non nominatas in hac lege; imo ex hoc reuelari  , quia non iubentur, que nec nominantur. Sed et nos eamdem argumentationem retorquemus. Qui enim sciebat alias utriusque generis  facere mentionem, uirginis dico, et mulieris, id est non uirginis, ex caussa distinctionis, in his in quibus non nominat uirginem, non faciens distinctionem, ostendit conditionis communionem. Ceterum potuit hic quoque constituere differentiam inter uirginem et mulierem, sicut alibi  dicit: Diuisa est mulier et uirgo. Igitur quas non diuisit, tacendo  inalterauit  . Nec tamen, quia illic  diuisa est et mulier et uirgo, hic quoque patrocinabitur illa diuisio, ut quidam uolunt  . Quanta enim alibi dicta non ualent, ubi dicta scilicet non sunt, nisi eadem sit caussa, que alibi, ut sufficiat semel dictum? Illa autem caussa uirginis et mulieris longe diuisa est ab hac specie. Diuisa est, inquit, mulier et uirgo . Quare? Quoniam innupta, id est uirgo, cogitat ea que sunt Domini, ut sit sancta, et corpore et spiritu. Nupta autem, id est, non uirgo, cogitat quomodo placeat uiro. Hec erit interpretatio diuisionis illius, nullum habens locum in isto capitulo, in quo neque de nuptiis, neque de animo et cogitatu  mulieris  et uirginis pronuntiatum, sed de capite uelando. Cuius nullam uolens esse discrepationem, Spiritus Sanctus, uno nomine mulieris,  etiam uirginem intelligi uoluit, quam  proprie non nominando, a muliere non separauit, et non separando coniunxit ei a qua non separauit. Nouum est nunc ergo principali uocabulo uti et cetera nichilominus in eo uocabulo intelligi, ubi nulla est necessitas singillatim distinguende uniuersitatis? Naturaliter compendium sermonis et gratum et necessarium est: quoniam  sermo laciniosus, et onerosus et uanus est. Sic et generalibus uocabulis contenti sumus, comprehendentibus in se specialium intellectum. Ergo iam de uocabulo ipso. Naturale uocabulum est femina,  naturalis uocabuli generale mulier. Generalis etiam speciale, uirgo, uel nupta, uel uidua, uel quot etiam etatis nomina accedunt. Subiectum igitur est generali speciale, quia generale prius est: et  subsessiuum antecessiuo  , et portionale uniuersali: et in ipso intelligitur  cui subiicitur, et in ipso  significatur, quia in ipso continetur. Sic nec manus, nec pes, nec ullum membrorum desiderat significari, corpore nominato. Et si mundum dixeris, illic erit et celum, et que in eo, sol et luna, et sidera, et astra, et terra, et freta, omnis census elementorum. Omnia dixeris, cum id dixeris quod ex omnibus constat. Sic et mulierem nominando, quidquid est mulieris nominauit.



CAPUT u.

Sed quoniam ita mulieris nomen usurpant, ut non putent competere illud, nisi ei soli que uirum passa sit; probari a nobis oportet, proprietatem eius uocabuli ad sexum ipsum, non ad gradum sexus pertinere,  quod communiter etiam uirgines censeantur. Cum hoc genus secundi hominis a Deo factum est  in adiutorium hominis ; femina illa statim mulier est cognominata,  adhuc felix, adhuc digna paradiso, adhuc uirgo. uocabitur, inquit, mulier . Habes itaque nomen, non dico iam uirgini commune, sed proprium, quod a principio uirgo sortita est. Sed ingeniose quidam de futuro uolunt dictum, uocabitur mulier, quasi que hoc futura esset, cum uirginitatem resignasset: quoniam et adiicit: Propterea  relinquet homo patrem et matrem, et  conglutinabitur mulieri sue, et erunt duo in carne una  . Ostendant igitur  primo ubi sit subtilitas ista, si de futuro mulier cognominata est quod interea uocabulum acceperit? Non potest enim sine uocabulo presentis qualitatis sue fuisse. Ceterum quale est, ut que in futurum uocaretur nomine designato,  in presenti nichil cognominaretur? Omnibus animalibus Adam nomina imposuit, et nemini  ex futura conditione, sed ex presenti institutione, cui conditio quecumque seruiret, hoc appellata, quod a primordio uoluit; quid ergo tunc uocabatur? Atquin quotienscumque in Scriptura nominatur, mulier appellatur, antequam nupta, et nunquam uirgo cum uirgo. Hoc nomen tum unum illi fuit, et quando nichil   prophetico modo dictum est. Nam cum Scriptura refert  fuisse nudos duos, Adam et mulierem eius, nec hoc de futuro sapit quasi mulierem dixerit eius in presagio uxoris, sed quoniam et innupta illius mulier, ut de substantia ipsius: Hoc, inquit, os ex ossibus meis, et  caro ex carne mea uocabitur mulier. Hinc ergo tacita conscientia nature, ipsa diuinitas anime in usum sermonis eduxit, nescientibus hominibus , uti mulieres nostras dicamus uxores. Quanquam et improprie quedam loquamur; nam et Greci qui magis uocabulo mulieris in uxore utuntur,  alia habent propria uocabula uxoris. Sed malo hunc usum ad Scripture testimonium deputare. Ubi enim duo in unam carnem  efficiuntur per  matrimonii nexum, caro ex carne, et os ex ossibus, uocatur secundum originem mulier eius, ex cuius substantia incipit censeri facta uxor. Ita mulier non natura nomen est uxoris,  sed uxor conditione nomen est mulieris. Denique mulier et non uxor dici potest, non mulier autem uxor dici non potest, quia nec esse. Constituto igitur nomine noue femine, quod est mulier, et explicito quod prius fuit, id est nomine assignato, conuertit iam ad propheticam rationem, uti diceret: Propter hanc relinquet homo patrem et matrem. Adeo separatum est nomen a prophetia, quantum et ab ipsa persona, ut non utique de ipsa Eua dixerit, sed in illas feminas futuras, quas in matrice generis feminini nominarit. Alioqui, non Adam relicturus erat patrem et matrem, quos non habebat,  propter Euam. Ergo non ad Euam pertinet, quia nec ad Adam, quod prophetice dictum est. De maritorum enim conditione predictum, qui ob mulierem parentes suos erant relicturi: quod in Euam cadere non potuit, quia nec in Adam. Si ita res est, apparet non propter futurum mulierem cognominatam, ad quam futurum non pertinebat. Eo accedit, quod ipse rationem eius nominis edidit. Cum enim dixisset: uocabitur  mulier,  addidit: quoniam ex uiro suo sumpta est,  et ipso adhuc uirgine. Sed dicemus et de uiri nomine suo loco. Nemo itaque nomen ad prophetiam interpretetur, quod ex alia significatione deductum est: presertim cum appareat, ubi de futuro nomen acceperit, illic scilicet, ubi Eua cognominatur, personali iam uocabulo, quia naturale precesserat. Si enim Eua mater uiuentium est, ecce ex futuro cognominatur, ecce uxor et non uirgo prenuntiatur. Hoc erit uocabulum nupture: ex nupta enim mater. Ita hic quoque ostenditur, non de futuro mulierem tunc nominatam, que postmodum acceptura erat future conditionis sue nomen. Responsum satis est ad hanc partem.



CAPUT uI.

 uideamus nunc si et Apostolus formam uocabuli istius secundum Genesim obseruet  , sexui deputans illud, sic  mulierem uocans uirginem Mariam, quemadmodum et Genesis Euam. Scribens enim ad Galatas: Misit, inquit, Deus Filium suum  factum ex muliere ; quam utique uirginem constat fuisse, licet Hebion resistat. Agnosco et angelum Gabrielem ad uirginem missum; sed cum benedicit illam, inter mulieres, non inter uirgines deputat:  Benedicta tu inter mulieres . Sciebat et Angelus mulierem etiam uirginem dici. Sed et ad hec duo ingeniose quidam respondisse sibi uisus est: quoniam quidem desponsata est Maria, idcirco et ab Angelo et ab Apostolo mulierem pronuntiatam: desponsata enim quodammodo nupta: tamen inter  quodammodo, et uerum, satis interest duntaxat in loco: nam alibi ita sane habendum est. Nunc uero non quasi iam nuptam mulierem Mariam pronuntiauerunt,  sed quasi nichilominus feminam, etiamsi non sponsam, quasi hoc a primordio dictam. Illud enim preiudicet necesse est, a quo forma descendit. Ceterum quod pertineat  ad hoc capitulum, si hic desponsate adequatur, ut ideo mulier dicta sit Maria, non qua  femina, sed qua marita  ; iam ergo Christus non ex uirgine natus est, quia ex desponsata, que uirgo esse desierit hoc nomine. Quod si ex uirgine natus est, licet ex desponsata, tamen integra, agnosce mulierem etiam uirginem, etiam integram dici. Hic certe nichil prophetice dictum uideri potest, ut futuram mulierem, id est, nuptam Apostolus nominarit dicendo, factum ex muliere. Non enim poterat posteriorem mulierem nominare, de qua Christus nasci non habebat, id est, uirum passam: sed illa que erat presens,  que erat uirgo, et mulier uocabatur per  uocabuli huius proprietatem, secundum primordii formam, uirgini,  et ita uniuerso mulierum generi defensam.



CAPUT uII.

Conuertamus  ad ipsas iam rationes recensendas, per quas Apostolus docet uelari feminam oportere, an eedem  etiam uirginibus competant: ut ex hoc quoque uocabuli  communio  inter uirgines et non uirgines constet, dum eedem uelaminis causse in utraque parte deprehenduntur. Si caput mulieris uir est, utique et uirginis, de qua sit mulier illa que nupsit: nisi si uirgo, tertium genus est monstruosum aliquod sui capitis. Si mulieri turpe est radi siue tonderi , utique et uirgini. Proinde uiderit  seculum emulum Dei,  si ita uirgini cesum  capillum decori mentitur  ,  quemadmodum et puero  permissum. Ergo cui eque non conuenit radi siue tonderi, eque conuenit operiri. Si gloria  uiri est mulier, quanto magis uirgo, que et gloria sibi est! Si mulier ex uiro et propter uirum, costa illa Ade uirgo primum fuit.  Si mulier potestatem habere super caput debet, uel eo iustius uirgo, ad quam pertinet quod in caussa est. Si enim  propter angelos , scilicet quos legimus a Deo et celo excidisse ob concupiscentiam feminarum; quis presumere potest tales angelos, maculata iam corpora et humane libidinis reliquias desiderasse, ut non ad uirgines potius exarserint,  quarum flos etiam humanam libidinem excusat? Nam et Scriptura sic suggerit: Et factum est, inquit, cum cepissent homines plures fieri super terram, et filie nate sunt cis; conspicati autem filii Dei filias hominum, quod pulchre essent, acceperunt sibi uxores ex omnibus  quas elegerunt. Hic enim nomen mulierum grecum uxores sapit, quia de nuptiis mentio est. Cum ergo filias hominum dicit, manifeste uirgines portendit, que adhuc apud parentes deputarentur. Nam nupte, maritorum nuncupantur, cum potuerit dixisse uxores hominum, eque non adulteros nominans angelos, sed maritos, dum innuptas sumunt filias hominum, quas natas supra dixit, sic quoque uirgines  significauit supra natas. At hic angelis nuptas aliud eas nescio quam natas, et dehinc nuptas.  Debet ergo adumbrari facies tam periculosa, que usque ad celum scandala iaculata est, ut cum Deo assistens, cui rea est angelorum exterminatorum, ceteris quoque angelis erubescat, et malam illam aliquando libertatem capitis sui comprimat, iam nec hominum oculis  offerendam. Sed et si contaminatas iam feminas angeli illi appetissent, tanto magis propter angelos uelari debuissent, quanto magis propter uirgines angeli deliquisse potuissent. Si autem et  nature preiudicium adiicit Apostolus, quod honor sit mulieris redundantia capillorum, quia coma pro operimento  est; utique hoc maxime uirginis insigne est, quarum  et ornatus ipse  proprie sic est, ut cumulata in uerticem, ipsam capitis arcem ambitu crinium contegat.



CAPUT uIII.

Horum certe omnium contraria efficiunt, ne uir caput uelet: scilicet quia non sit naturaliter consecutus ambitionem capillorum, quia radi siue tonderi non sit turpe illi, quia non propter illum angeli exorbitarint, quia gloria et imago Dei sit, quia caput eius Christus . Itaque cum de uiro et muliere Apostolus tractet, cur illam oporteat uelari, illum uero non, apparet cur et uirginis silentium fecerit: eadem ratione scilicet uirginem in muliere  intelligendam sinens, qua et puerum ut in  uiro deputandum non nominauit, totum ordinem utriusque sexus propriis uocabulis complexus, mulieris et uiri. Sic Adam, etiam  adhuc integer, uir in Genesi est cognominatus: uocabitur, inquit, mulier, quia de uiro suo sumpta est . Sic uir Adam ante nuptiarum congressum, quemadmodum et Eua mulier. De utraque parte satis ad uniuersam speciem cuiusque sexus Apostolus pronuntiauit, et breuiter et plene, tam instructa definitione. Omnis, inquit, mulier . Quid est omnis, nisi omnis generis, omnis ordinis? omnis conditionis, omnis dignitatis, omnis etatis. Siquidem omne totum est, et integrum, et nulla sui parte defectum. Pars autem mulieris et uirgo est. Aeque et de uiro non uelando: Omnis, inquit .  Ecce duo diuersa nomina, uir et mulier, omnis uterque. Due leges obnoxie inuicem, hinc uelandi, inde nudandi. Igitur si eo quod dictum sit omnis uir, commune est nomen uiri, etiam nondum uiri,  masculi inuestis: commune autem cum sit nomen secundum naturam, communis est et lex non uelandi eius,  qui inter uiros uirgo est secundum disciplinam:  cur non preiudicatum sit proinde et mulierem uirginem omnem muliere nominata contineri consortio nominis, ut contineatur et communione legis? Si uiro mulier non est, nec uir inuestis est. Si non operitur uirgo, quia mulier non sit, operiatur inuestis, quia uir non sit. Eiusdem uirginitatis equa sit uenia. Sicut uirgines non coguntur uelari, ita pueri non iubeantur reuelari. Cur  ex parte definitionem  Apostoli agnoscimus absolutam circa omnem uirum, nec retractamus  quare non et puerum nominarit: ex parte autem preuaricamur, eque absoluta ea circa omnem mulierem? Si quis, inquit, contentiosus est, nos talem consuetudinem non habemus, neque Ecclesia Dei . Ostendit contentionem  aliquam de ista specie fuisse, ad quam exstinguendam toto compendio usus est: neque uirginem nominans, ut ostenderet dubitandum de uelanda non esse, et omnem nominans mulierem, cum nominasset uirginem. Sic et ipsi Corinthii intellexerunt. Hodie denique uirgines suas Corinthii uelant; quid docuerint Apostoli, qui didicerunt, approbantes  .



CAPUT IX.

uideamus nunc, an, sicut nature et causse argumenta uirgini quoque competere monstrauimus, ita etiam discipline ecclesiastice prescripta de muliere in uirginem spectent  .  Non permittitur mulieri  in ecclesia loqui , sed nec docere, nec tinguere,  nec offerre, nec ullius uirilis muneris, nedum  sacerdotalis officii sortem uindicare. Queramus an aliquid horum uirgini liceat. Si uirgini non licet  , sed in omnibus eadem conditione subiicitur, et necessitas humilitatis cum muliere censetur, unde illi unum hoc licebit, quod omni femine non licet? Quid prerogatiue meretur aduersus conditionem suam, si qua uirgo est, et  carnem suam sanctificare proposuit? Idcirco uelaminis uenia fit illi, ut in ecclesiam notabilis et insignis intreat,  ut honorem sanctitatis in libertate capitis ostendat? Potuit dignius honorari aliqua prerogatiua uirilis aut gradus, aut officii. Plane scio alicubi uirginem  in uiduatu ab annis nondum uiginti  collocatam. Cui si quid refrigerii debuerat episcopus, aliter utique saluo respectu discipline prestare potuisset, ne tale nunc miraculum, ne dixerim monstrum, in Ecclesia denotaretur: uirgo uidua, hoc quidem portentuosior, quod nec qua uidua caput texit: utrumque se negans, et uirginem, que uidua deputetur, et uiduam, que uirgo dicatur. Sed ea auctoritate illic sedet intecta  , qua et uirgo. Ad quam sedem preter annos sexaginta  non tantum uniuire, id est nupte, aliquando eliguntur, sed et matres, et quidem educatrices filiorum, scilicet, ut experimentis omnium affectuum  structe, facile norint ceteras et consilio et solatio iuuare, et ut nichilominus ea decucurrerint, per que femina probari potest. Adeo nichil uirgini ad honorem de loco permissum est.



CAPUT X.

Sic nec de aliquibus insignibus. Ceterum satis inhumanum, si femine quidem per omnia uiris subdite, honorigeram notam uirginitatis sue preferant, qua  suspiciantur et circumspiciantur et magnificentur a fratribus, uiri autem tot uirgines, tot spadones uoluntarii, ceco bono suo incedant, nichil gestantes, quod et ipsos faceret illustres. Debebunt etiam et ipsi aliqua sibi insignia defendere, aut  pennas Garamantum, aut  stropulos  Barbarorum, aut  cicadas Atheniensium, aut  cirros  Germanorum, aut  stigmata Britonum: aut ex diuerso fiat, capite uelati in ecclesia lateant. Certi sumus Spiritum Sanctum magis masculis tale aliquid subscribere potuisse, si feminis subscripsisset, cum preter sexus auctoritatem, etiam ipsius continentie nomine masculos potius honorari oportuisset; quorum quanto sexus auidior et calidior in feminas, tanto continentia maioris ardoris laboratior, ideoque dignior omni ostentatione: si ostentatio, uirginitatis est dignitas. Non enim et continentia uirginitati antistat, siue uiduorum, siue qui ex consensu  contumeliam communem iam recusauerunt? Nam uirginitas gratia constat, continentia uero uirtute. Non concupiscendi, cui concupiscendo inoleueris, grande certamen est. Cuius autem   concupiscendi ignoraueris fructum, facile non concupisces, aduersarium non habens, concupiscentiam fructus. Quomodo ergo non magis uiris aliquid tale Deus in honorem subscripsisset, uel quia familiariori, scilicet imagini sue, uel quia plus laboranti? Si  autem nichil masculo, multo magis femine.



CAPUT XI.

Sed quod supra intermisimus, ex parte subsecute disputationis, ne coherentiam eius dispergeremus, nunc responso expungemus. Ubi enim gradum fiximus de Apostoli absoluta definitione, omnem mulierem etiam omnis etatis intelligendam , responderi ex diuerso habebat, ergo a natiuitate et a primo nomine etatis uirginem operiri oportere. Non ita est autem, sed ex quo se intelligere ceperit, et censum nature sue intrare, et de uirginis  exire, et pati nouum illud quod alterius etatis est. Nam et principes generis Adam et Eua , quamdiu intellectu carebant, nudi agebant . At ubi de arbore agnitionis gustauerunt, nichil primum  senserunt quam erubescendum. Itaque  sui quique sexus intellectum tegmine notauerunt. Sed et si propter angelos uelanda est, sine dubio ab ea etate lex uelaminis operabitur, a qua potuerunt filie hominum concupiscentiam sui adducere, et  nuptias pati. Ex illo enim uirgo desinit, ex quo potest non esse. Et ideo  penes Isrel illicitum est ad uirum tradere, nisi post contestatam sanguine maturitatem: ita ante hunc indicem acerba res est. Igitur si tamdiu uirgo, quamdiu acerba est, desinit uirginem cum matura  cognoscitur, et ut non uirgo iam legi applicatur, sicut et nuptiis. Et desponsate quidem habent exemplum Rebecce , que cum ad sponsum ignotum adhuc ignota perduceretur, simul ipsum cognouit esse, quem de longinquo prospexerat   ,  non sustinuit dextere colluctationem, nec osculi congressionem, nec salutationis communicationem  , sed confessa quod senserat, id est spiritu nuptam, negauit uirginem uelata ibidem. O mulierem iam de Christi disciplina! Ostendit enim  etiam nuptias de aspectu et animo fieri, quemadmodum stuprum. Nisi quod etiam  Rebeccam quidam adhuc uelant. De ceteris uero, id est, que desponsate non sunt, uiderit  parentum procrastinatio ex  angustiis  uel scrupulositate descendens, uiderit et ipsum  continentie uotum. Nihil pertinet ad etatem sua spatia currentem, suaque debita maturitati luentem. Alia in occulto mater, natura, et alius in latenti pater, tempus, filiam suam legibus suis maritarunt.  Aspice nuptam iam illam tuam uirginem, et animam expectatione, et carnem transfiguratione  ,  cui tu secundum paras maritum. Iam et uox obsolefacta est, et membra completa sunt, et pudor  ubique uestitur,  et menses tributa dependunt  : ac tu mulierem negas, quam muliebria  pati dicis! Si congressio uiri mulierem facit, non tegantur, nisi post ipsam nuptiarum passionem. Atquin etiam apud ethnicos uelate ad uirum ducuntur. Si autem ad desponsationem uelantur, quia et corpore et spiritu masculo mixte sunt per osculum et dexteras, per que primum resignarunt pudorem spiritus  , per commune conscientie pignus, quo  totam condixerunt confusionem, quanto magis tempus illas uelabit, sine quo sponsari non possunt, et quo urgente sine sponsalibus uirgines desinunt esse! Tempus etiam ethnici obseruant, ut ex lege nature iura sua etatibus reddant. Nam feminas quidem a duodecim annis, masculum uero a duobus amplius ad negotia mittunt,  pubertatem in annis, non sponsalibus aut nuptiis decernentes. Materfamilie uocatur licet uirgo, et paterfamilie licet inuestis. A nobis nec naturalia  obseruantur, quasi alius sit Deus nature quam noster.



CAPUT XII.

Agnosce et mulierem, agnosce et nuptam, de testimoniis et corporis et spiritus, que patitur et in conscientia et in carne. He sunt tabelle priores naturalium sponsalium et nuptiarum. Impone uelamen extrinsecus, habenti tegumen intrinsecus. Tegantur etiam superiora, cuius inferiora nuda non sunt. uis scire que sit etatis auctoritas? Propone utramque, immature compressam in habitu mulieris, et que maturitate progressa in uirginitate duret cum suo habitu, facilius illa mulier negabitur, quam ista uirgo credetur. Tanta est adeo fides etatis, ut nec habitu  obstrui possit. Quid quod etiam he nostre  etiam habitu mutationem etatis confitentur, simulque se mulieres intellexerunt,  de uirginibus educantur  , a capite quidem ipso deponentes quod fuerunt:  uertunt capillum, et acu lasciuiore comam sibi inserunt, crinibus a fronte diuisis apertam professe mulieritatem. Iam et consilium forme a speculo petunt, et faciem morosiorem lauacro macerant, forsitan et aliquo eam medicamine interpolant, pallium extrinsecus iactant, calceum stipant multiformem,  plus instrumenti ad balneas deferunt. Quid singula persequar?  Sole  autem manifeste parature  totam circumferunt mulieritatem.  Sed uirginari uolunt sola capitis nuditate,  uno habitu negantes quod toto suggestu profitentur.



CAPUT XIII.

Si  propter homines habitu abutuntur, impleant illum etiam in hoc, ut et apud ethnicos caput uelent. Certe in ecclesia uirginitatem suam abscondant, quam extra ecclesiam celant. Timent extraneos, reuereantur et fratres: aut constanter audeant, et in uicis uirgines uideri sicut audent in ecclesiis. Laudabo uigorem,  si aliquid et apud ethnicos uirginitatis nundinarent. Eadem natura foris que et intus, eadem institutio apud homines et apud Dominum eadem libertate constat. Quo ergo foris quidem bonum suum abstrudunt, in ecclesia uero prouulgant?  Exposco rationem; utrumne ut fratribus suis placeant, an ut ipsi Deo? Si ut ipsi Deo: tam idoneus est ad conspicienda que in occulto fiunt, quam iustus ad remuneranda que soli sibi fiunt. Denique precipit, nichil debuccinemus eorum que apud illum mercedem merebuntur, nec ea ab hominibus compensemus. Quod si  unius uictoriati, uel quamcunque eleemosyne operationem,  sinistra conscia  facere prohibemur , quantum tenebrarum circumfundere debemus, cum tantam oblationem Deo offerimus, ipsius corporis et ipsius spiritus nostri,  cum illam ipsam naturam consecramus. Ergo quod non potest uideri propter Deum fieri, quia sic fieri Deus  non uult, sequitur ut hominum gratia fiat: utique primo illicitum, ut glorie libidinosum. Gloria enim illicitum est eis, quorum probatio in omni humiliatione  constat. Et si a Deo confertur continentie uirtus; Quid gloriaris quasi non acceperis ? Si uero non accepisti, quid habes quod datum tibi non est? Hoc ipso autem constat a Deo datam  tibi non esse, quod illam non soli Deo prestas. uideamus ergo quod humanum est, an firmum sit et uerum.



CAPUT XIu.

Referunt aliquando dictum a quadam  , cum primum questio ista tentata est: Et quomodo ceteras sollicitabimus  ad huiusmodi opus. Scilicet felices nos facient, si plures erunt, et non Dei  gratia uel merita cuiusque. uirgines ecclesiam, an ecclesia uirgines ornat Deo, siue commendat? Confessa est igitur gloriam  esse in caussa. Porro  ubi gloria, illic sollicitatio; ubi sollicitatio, illic coactio; ubi coactio, illic necessitas; ubi necessitas, illic infirmitas. Merito itaque dum caput non tegunt ut sollicitentur glorie caussa,  uentres tegere coguntur infirmitatis ruina. Aemulatio enim illas, non religio producit: aliquando et  ipse uenter Deus earum,  quia facile uirginis fraternitas suscipit. Nec tantum autem ruunt, sed et funem longum delictorum sibi adtrabunt.  Prolate enim in medium, et publicato bono suo elate, et a fratribus  omni honore et caritatis operatione cumulate, dum non latent ubi quid  admissum est, tantum dedecoris cogitant, quantum honoris habuerunt. Si intectum caput uirginitati adscribitur, si qua uirgo exciderit de gratia uirginitatis, ne prodatur, intecto permanet capite: et tunc iam alieno ambulat habitu, id est  quem sibi uindicat uirginitas: permanet nichilominus in habitu, uel tunc saltem alieno, ne scilicet mutatione prodatur. Conscie mulieritatis  iam indubitate, audent nudo capite ad Deum adire. Sed emulator Deus et Dominus, qui dixit:  Nihil occultum quod non reuelabitur , plerasque etiam in conspectum deducit. Non enim confitebuntur, nisi ipsorum infantium suorum uagitibus prodite. Quantum autem plures, non etiam de pluribus  sceleribus suspectas habebis? Dicam, licet nolim,  difficile mulier semel fit  , que non timet fieri, queque iam facta potest uirginem mentiri sub Deo. Quanta item circa uterum suum audebit, ne etiam mater detegatur! Scit Deus  quod iam infantes et perfici et perduci ad partum integros duxerit, debellatos aliquandiu a matribus. Facillime semper concipiunt, et felicissime pariunt huiusmodi uirgines, et quidem simillimos patribus.  Hec admittit flagitia coacta et inuita  uirginitas. Ipsa concupiscentia non latendi non est pudica, patitur aliquid quod uirginis non sit, studium placendi, utique et uiris. Quantum uelis bona mente conetur, necesse est publicatione sui periclitetur, dum percutitur oculis incertis et multis, dum digitis demonstrantium  titillatur, dum nimium amatur,  dum inter amplexus et oscula assidua concalescit. Sic  frons duratur, sic pudor teritur, sic soluitur, sic discitur aliter iam placere desiderare.



CAPUT Xu.

Sed enim uera, et tota, et pura uirginitas nichil magis timet quam semetipsam; etiam feminarum oculos pati non uult; alios ipsa oculos; habet, confugit ad uelamen capitis, quasi ad galeam, quasi ad clypeum, qui bonum suum protegat aduersus ictus tentationum, aduersus iacula scandalorum, aduersus suspiciones, et susurros, et emulationem,  ipsum quoque liuorem. Nam est aliquid etiam apud ethnicos metuendum,  quod fascinum uocant, infeliciorem laudis et glorie enormioris euentum. Hoc nos interdum diabolo interpretamur: ipsius est enim, boni odium, interdum Deo deputamus: illius est enim  superbie iudicium, extollentis humiles, et deprimentis elatos. Timebit itaque uirgo sanctior, uel in nomine fascini, hinc aduersarium, inde Deum: illius liuidum ingenium, huius censorium  lumen: et gaudebit sibi soli et Deo nota. Sed et si cui innotuerit, sapit si tentationibus  gradum obstruxerit. Quis enim audebit oculis suis premere faciem clausam, faciem non sentientem, faciem, ut dixerim, tristem? Quicunque malus cogitatus ipsa seueritate frangetur. Iam se etiam mulierem negat, que uirginem celat.



CAPUT XuI.

In his consistit defensio nostre opinionis secundum Scripturam, secundum naturam, secundum disciplinam. Scriptura legem condit, natura contestatur, disciplina exigit. Cui ex his consuetudo opinionis  prodest, uel qui diuerse sententie color est? Dei est Scriptura, Dei est natura, Dei est disciplina.  Quidquid contrarium est istis, Dei non est. Si Scriptura incerta est, natura manifesta est, et de eius testimonio Scriptura incerta non potest esse. Si de natura dubitatur, disciplina quid magis Deo ratum sit ostendit. Nihil est illi carius humilitate, nichil acceptius modestia, nichil perosius  gloria, et studio hominibus placendi. Illud itaque sit tibi et Scriptura, et natura, et disciplina, quod ratum Deo inueneris, sicut iuberis omnia examinare, et meliora queque sectari . Superest etiam ut ad ipsa conuertamur, quod libentius ista suscipiant. Oro te, siue mater, siue soror, siue filia uirgo,  secundum annorum nomina dixerim, uela caput: si mater, propter filios: si soror, propter fratres: si filia, propter patres; omnes in te etates periclitantur. Indue   armaturam pudoris, circumduc uallum uerecundie, murum sexui tuo strue, qui nec tuos emittat  oculos, nec admittat alienos. Adimple habitum mulieris, ut statum uirginis serues. Mentire aliquid ex his que intus sunt, ut soli Deo exhibeas ueritatem, quamquam non mentiris nuptam;  nupsisti enim Christo: illi tradidisti carnem tuam, illi sponsasti maturitatem tuam. Incede secundum sponsi tui uoluntatem. Christus est, qui et alienas sponsas et maritatas  uelari iubet, utique multo magis suas.



CAPUT XuII.

Sed et uos admonemus alterius pudicitie, mulieres que in nuptias incidistis, ne  sic a disciplina uelaminis  exsolescatis, ne quidem in momento hore, ut  quia reiicere illam non potestis, alio modo destruatis, neque tecte, neque nude incendentes.  Mitris enim et lanis quedam non uelant caput, sed conligant, a fronte quidem protecte, qua proprie autem caput est, nude  . Alie modice linteolis, credo, ne caput premant, nec ad aures usque demissis cerebro tenus operiuntur. Misereor, si tam infirmo auditu sunt, ut per tegmen audire non possint. Sciant quia totum caput mulier est  . Limites et fines eius eo usque porriguntur, unde incipit uestis; quantum resoluti crines occupare possunt, tanta est uelaminis regio, ut ceruices quoque ambiantur. Ipse enim sunt quas subiectas esse oportet, propter quas potestas supra caput haberi debet : uelamen iugum illarum est. Iudicabunt uos  Arabie femine  ethnice, que non caput, sed  faciem quoque ita totam tegunt, ut uno oculo liberato, contente sint dimidiam frui lucem, quam totam faciem prostituere, quas propterea infelicissimas ait romana quedam regina,  quod adamare magis quam adamari possint, cum sint uel ex alterius infelicitatis  , et quidem frequentioris, immunitate felices, quia facilius adamari quam adamare femine possint.  Et ethnice quidem discipline meracior, et, ut ita dixerim, barbarior modestia. Nobis Dominus, etiam reuelationibus, uelaminis spatia metatus est. Nam cuidam sorori nostre angelus in somnis ceruices quasi applauderet uerberans:  Elegantes, inquit, ceruices, et merito  nude; bonum est usque ad lumbos a capite ueleris  ,  ne et tibi ista ceruicum libertas non prosit. Et utique quod uni dixeris, omnibus dixeris. Quantam autem castigationem merebuntur etiam ille, que inter psalmos, uel in quacumque Dei mentione retecte perseuerant! Meritone  etiam que  in oratione ipsa  facillime fimbriam, aut uillum, aut quodlibet filum cerebro superponunt, et tectas se opinantur, tanti caput suum metiuntur  ? Alie,  quibus plane maior est palma omni fimbria et filo, non minus capite suo abutuntur, ut  bestia quedam magis quam auis, licet pennata, breui capite, protracta ceruice, cetera altegradia. Hanc aiunt, cum  delitescendum habet, caput solum plane totum in condensum abstrudere, reliquam se in aperto relinquere. Ita dum in  capite secura est, nuda qua maior est,  capitur tota cum capite. Tales erunt et iste minus, quam utile est, tecte. Oportet ergo omni tempore et omni loco memores legis incedere, paratas et instructas ad omnem Dei mentionem: qui si fuerit in pectore, cognoscetur et in capite feminarum. Hec cum bona pace legentibus, ueritatem  consuetudini preponentibus, pax et gratia a Domino nostro Iesu redundet, cum Septimio Tertulliano, cuius hoc opusculum est.





QUINTI SEPTIMII FLORENTIS TERTULLIANI DE EXHORTATIONE CASTITATIS  LIBER. 





ARGUMENTUM.


---Hic tractatus a Tertulliano Montanista exaratus est, in quo quemdam uiduum fratrem, a secundis nuptiis dehortatur; quas modo diserte uermittit nec a Sancto Paulo prohibitas assent, modo damnat et tanquam adulterium traducit. EDD.



CAPUT PRIMUM.

Non dubito, frater, te post uxorem in pace  premissam, ad compositionem animi conuersum,  de  exitu singularitatis cogitare, et utique consilii indigere  . Quamquam in  huiusmodi cum fide sua conloqui debet unusquisque, eiusque uires consulere; tamen quoniam, in ista specie, carnis necessitas cogitatum mouet  , que fere  apud eamdem conscientiam  fidei resistit, opus est fidei extrinsecus consilio, tanquam aduocato  aduersus carnis necessitates  . Que quidem necessitas facillime  circumscribi potest, si uoluntas potuis Dei, quam indulgentia consideratur.  Nemo indulgentia utendo promeretur, sed uoluntati obsequendo. uoluntas Dei est sanctificatio nostra. uult enim imaginem suam nos etiam similitudinem  fieri, ut simus sancti, sicuti ipse sanctus est. Id bonum, sanctificationem dico, in species distribuit  complures, ut in aliqua earum deprehendamur. Prima species, uirginitas a natiuitate. Secunda uirginitas, a secunda natiuitate, id est  a lauacro, que aut in matrimonio purificat ex compacto, aut in uiduitate perseuerat ex arbitrio. Tertius gradus superest monogamia  , cum post matrimonium unum interceptum  exinde sexui renuntiatur. Prima uirginitas felicitatis  est, non nosse in totum  a quo postea optabis liberari. Secunda  uirtutis est, contemnere cuius uim optime noris. Reliqua species hactenus nubendi post matrimonium morte disiunctum, preter uirtutis  , etiam  modestie laus est. Modestia est enim, ablatum non desiderare, et ablatum  a Domino Deo; sine cuius uoluntate nec folium de arbore delabitur, nec passer assis unius ad terram cadit.



CAPUT II.

Quam denique modesta illa uox est: Dominus dedit, Dominus abstulit , ut Domino uisum est, ita factum est: et ideo si nuptias sublatas restauremus, sine dubio contra uoluntatem Dei nitimur, uolentes habere rursus, quod habere nos noluit. Si enim uoluisset, non abstulisset. Nisi si et hoc uoluntatem Dei interpretamur, quasi et rursus nos uoluerit habere quod iam noluit  . Non est bone et solide fidei, sic omnia ad uoluntatem Dei referre, et ita adulari sibi unumquemque, dicendo nichil fieri sine nutu  eius, ut non intelligamus esse aliquid in nobis  ipsis. Ceterum, excusabitur omne delictum, si contenderimus  nichil fieri in nobis sine Dei uoluntate; et ibit definitio  ista in destructionem totius discipline, etiam ipsius Dei, si aut que non uult de sua uoluntate producit  , aut nichil est quod Deus non uult. Sed quomodo  uetat quedam, quibus  etiam supplicium eternum comminatur? utique enim  que uetat non uult, a quibus et offenditur: sicut et que uult, precipit, et accipit  , et eternitatis mercede dispungit. Itaque cum utrumque ex preceptis eius didicerimus, quid uelit, et quid nolit; tamen nobis est uoluntas et arbitrium  eligendi alterum, sicut scriptum est: Ecce posui ante te bonum et malum , gustasti enim de arbore agnitionis. Et ideo non debemus quod nostro  expositum est arbitrio, in Dei referre uoluntatem  , quos uult ipse et uelle  , qui malum non uult. Ita nostra est uoluntas, cum malum uolumus aduersus Dei uoluntatem, qui bonum uult. Porro, si queris unde uenit ea uoluntas, qua quid uolumus aduersus Dei uoluntatem, dicam  : ex nobis ipsis. Nec temere; semini enim tuo respondeas necesse est: siquidem ille princeps et generis et delicti,  Adam, uoluit quod deliquit. Neque enim diabolus uoluntatem ei  imposuit deliquendi, sed materiam uoluntati subministrauit. Ceterum, uoluntas Dei in obaudientiam  uenerat. Proinde et tu, si non obaudieris Deo, qui te, proposito precepto, libere potestatis instituit, per uoluntatis libertatem uolens deuerges in id quod Deus  non uult, et ita te putas a diabolo subuersum, qui etsi quid uult te uelle quod Deus non uult, non tamen facit ut et uelis; quia nec tunc istos  protoplastos ad uoluntatem delicti subegit; imo neque inuitos, neque ignorantes quid Deus nollet; utique enim nolebat fieri, cum admisso mortem destinabat. Ita diaboli opus unum est, tentare  quod in te est, an uelis. At ubi uoluisti, sequitur ut te sibi subigat  , non operatus in te uoluntatem, sed nactus occasionem  uoluntatis. Igitur  cum solum sit  in nobis uelle, et in hoc probetur  nostra erga Deum mens, an ea uelimus que cum uoluntate ipsius faciant  .



CAPUT III.

Alte  et impresse recogitandam esse dico Dei uoluptatem,  quid etiam in occulto uelit. Que enim in manifesto  , scimus omnes; eaque ipsa qualiter in manifesto sint, perspiciendum est. Nam etsi  quedam uidentur uoluntatem Dei sapere, dum a Deo permittuntur, non statim omne quod permittitur, ex mera et tota uoluntate procedit eius qui permittit.  Ex indulgentia est, quodcumque permittitur; que etsi sine uoluntate non est, quia tamen aliquam habet caussam in illo  cui indulgetur, quasi de inuita uenit uoluntate, passa caussam sui, que cogit uoluntatem. uide qualis sit uoluntas, cuius alter est caussa. Secunda item species  consideranda est non  pure uoluntatis. uult nos Deus agere quedam placita sibi  , in quibus non indulgentia  patrocinatur, sed disciplina dominatur. Si tamen alia istis  preposuit, utique que magis  uult, dubiumne est ea nobis sectanda  esse, que mauult; cum que minus uult, quia  alia magis uult, perinde  habenda sint atque si nolit  ? Nam ostendens  quid magis uelit, minorem uoluntatem maiore deleuit. Quantoque notitie tue utramque proposuit, tanto definiit id te sectari debere, quod declarauit  se magis uelle. Ergo si ideo declarauit ut  id secteris quod magis uult, sine dubio nisi ita facis contra uoluntatem eius sapis, sapiendo contra potiorem eius uoluntatem: magisque offendis quam promereris  , quod uult quidem faciendo, et quod mauult respuendo. Ex parte delinquis; ex parte, si non delinquis, non tamen promereris. Porro et promereri nolle, delinquere est. Secundum igitur matrimonium, si est ex illa Dei uoluntate, que indulgentia  uocatur  , negabimus  meram uoluntatem  , cui indulgentia est caussa; si ex ea, cui potior alia preponitur continentie magis appetende, didicerimus non potiorem a potiore rescindi  . Hec prestrinxerim, ut iam Apostoli uoces  decurram. In primis autem non uidebor irreligiosus,  si, quod ipse profitetur, animaduertam; omnem illum indulgentiam nuptiarum, de suo, id est, de humano sensu, non de diuino prescripto induxisse. Nam et cum de uiduis et  innuptis definiit uti nubant, si continere non possunt, quia melius sit nubere quam uri; conuersus ad  alteram speciem: Nuptis autem denuntio, inquit, non quidem ego, sed Dominus . Ita ostendit, ex tralatione  persone sue in Dominum, id quod supra dixerat, non ex Domini persona, sed ex sua pronuntiasse, Melius est nubere  quam uri. Que uox licet ad eos pertineat, qui innupti  , uel uidui  a fide deprehenduntur; quia  tamen omnes eam ad  nubendi licentiam amplectuntur, uelim pertractare  ,  quale bonum ostendat, quod melius est  pena: quod non potest uideri bonum, nisi pessimo comparatum; ut ideo bonum sit nubere, quia deterius est ardere. Bonum ita est  , si perseueret nomen obtinens sine comparatione, non dico mali, sed etiam boni alterius; ut et si bono alii comparatur, et alio adumbratur  , nichilominus remaneat in boni nomine. Ceterum, si per mali conditionem  cogitur bonum dici, non tam bonum est quam genus mali inferioris, quod a superiore malo obscuratum ad nomen boni impellitur  . Aufer denique conditionem comparationis, ut non dicas: melius est nubere quam uri; et quero, an dicere audeas: melius est nubere; non adiiciens quid sit id, quod melius est. Ergo quod non melius, utique nec bonum; quia abstulisti et remouisti conditionem comparationis, que  dum melius illud facit, ita bonum haberi  cogit. Melius est nubere quam uri; sic accipiendum est, quomodo  melius est uno oculo quam duobus carere: si tamen a comparatione discedas, non erit melius unum oculum habere,  quia nec bonum. Nemo igitur captet ex hoc capitulo defensionem,  quod proprie ad innuptos et uiduos  spectat, quibus nulla adhuc coniunctio numeratur. Quamquam ostenderim etiam illis intelligendam  esse permissi conditionem.



CAPUT Iu.

Ceterum, de secundo matrimonio scimus plane Apostolum pronuntiasse, Solutus es ab uxore, ne quesieris uxorem: sed si duxeris, non delinquis. Perinde tamen et huius sermonis ordinem, de consilio suo, non de diuino precepto introducit. Multum autem interest inter Dei preceptum, et consilium hominis. Preceptum Domini, inquit, non habeo; sed consilium do, quasi misericordiam consecutus a Domino fidelis esse. Ceterum, neque in Euangelio, neque in ipsius Pauli Epistolis, ex precepto Dei inuenias permissam matrimonii separationem. Unde  unum habendum confirmatur; quia quod a Domino permissum non inuenitur, id ignoscitur. Adde quod et hec ipsa humani consilii interiectio quasi iam recogitationem excessus sui passa, statim se refrenat et reuocat, cum subiungit: uerumtamen huiusmodi, pressuram carnis habebunt; cum parcere se eis dicit; cum tempus in collectum  esse adiicit, quo oporteat etiam habentes matrimonia pro non habentibus agere: cum sollicitudinem nuptorum et innuptorum  committit. Per hec enim docens, cur non expediat nubere, dissuadet ab eo quod supra indulserat. Et hoc de primo matrimonio; quanto magis de secundo?  Cum uero nos ad exemplum suum hortatur, utique ostendens quid nos uelit esse, id est continentes, pariter declarat quid nos esse  nolit, id est incontinentes  . Ita et ipse cum aliud uult, id quod non uult nec sponte nec ueritate permittit. Si enim uellet, non permisisset, imo imperasset.  Sed ecce rursus , mulierem marito defuncto dicit nubere posse, si cui uelit, tantum in Domino. At enim felicior erit, inquit, si sic permanserit secundum meum consilium. Puto autem, et ego Dei spiritum habeo. uidemus duo consilia, quo supra nubendi ueniam facit, et quo postmodum continentiam nubendi indicit  . Cui ergo, inquis, adsentabimur? Inspice, et lege. Cum ueniam facit, hominis prudentis consilium adlegat. Cum continentiam indicit, Spiritus Sancti consilium affirmat. Sequere admonitionem cui diuinitas patrocinatur.  Spiritum quidem Dei etiam fideles habent, sed non omnes fideles Apostoli. Cum ergo qui se fidelem dixerat  , adiecit postea, Spiritum Dei se habere, quod nemo dubitaret etiam de fideli; idcirco id dixit, ut sibi Apostoli fastigium redderet. Proprie enim Apostoli Spiritum Sanctum habent in operibus prophetie et efficacia uirtutum, documentisque linguarum  , non  ex parte, quod ceteri. Ita Spiritus Sancti auctoritatem ad eam  speciem adire fecit, cui nos magis obsequi uoluit; et factum est iam non consilium diuini Spiritus, sed pro eius maiestate preceptum.



CAPUT u.

Ad legem semel nubendi dirigendam  , ipsa origo humani generis patrocinatur, contestans quid Deus  in primordio  constituerit, in formam posteritati recensendam  .

Nam cum hominem figurasset  , eique parem necessariam propexisset, unam de costis eius mutuatus, unam illi feminam finxit; cum utique nec artifex, nec materia defecisset, plures coste in Adam, et infatigabiles manus in Deo, sed non plures uxores apud Deum et ideo homo Dei Adam, et mulier Dei Eua, unis inter se nuptiis functi sunt  . Formam hominibus Dei, de originis auctoritate, et prima Dei uoluntate sanxerunt. Denique, erunt duo, inquit, in carne una; non tres, neque quatuor. Alioquin iam non una caro, nec duo in unam carnem. Tunc  erunt, si coniunctio et concretio in unitatem semel fiat. Si uero rursus  aut sepius, iam una esse desiit; et erunt non duo in unam carnem, sed una plane costa  in plures. At quam Apostolus in Ecclesiam et Christum interpretatur, erunt duo in unam carnem, secundum spiritales nuptias Ecclesie et Christi , agnoscere debemus duplicatam et exaggeratam esse nobis unius matrimonii  legem, tam secundum generis fundamentum, quam secundum Christi sacramentum. De uno matrimonio censemur utrobique, et carnaliter in Adam, et spiritaliter in Christo. Duarum natiuitatum unum est monogamie prescriptum. In utraque degenerat, qui de monogamia exorbitat. Numerus matrimonii a maledicto uiro cepit. Primus Lamech, duabus maritatus, tres in unam carnem effecit.



CAPUT uI.


Sed  et benedicti, inquis, Patriarche non modo pluribus uxoribus, uerum etiam concubinis coniugia miscuerunt. Ergo propterea nobis quoque licebit  innumerum nubere? Sane licebit,  si adhuc typi futuri alicuius sacramenta supersunt, quos nuptie tue figurent; uel si etiam nunc locus est uocis illius: crescite et multiplicamini, id est, si nondum alia uox superuenit, tempus iam in collecto esse, restare ut et qui uxores habent, tanquam non habentes agant; utique enim continentiam indicens, et compescens concubitum, seminarium generis, abolefecit  crescite illud et multiplicamini. Ut opinor autem, unius et eiusdem Dei utraque pronuntiatio et dispositio est: qui tum quidem in primordio sementem generis emisit, indultis coniugiorum habenis, donec mundus repleretur,  donec noue discipline materia proficeret; nunc uero sub extremitatibus temporum compressit quod emiserat, et reuocauit quod indulserat, non sine ratione prorogationis in primordio, et pastinationis  in ultimo. Semper initia laxantur, fines contrahuntur  . Propterea syluam quis instituit, et crescere sinit, ut tempore suo cedat. Sylua erit uetus dispositio, que ab Euangelio nouo deputatur, in quo et  securis ad radices arboris posita est. Sic et oculum pro oculo, et dentem pro dente, iam senuit, ex quo iuuenuit  malum pro malo nemo reddat. Puto autem etiam in humanas constitutiones atque decreta posteriora  pristinis preualere.



CAPUT uII.


Cur autem de pristinis exemplis non ea potus agnoscamus,  que cum posterioribus  communicant, de disciplina et forma uetustatis ad nouitatem transmittunt? Ecce enim in ueteri lege animaduerto castratam licentiam sepius nubendi. Cautum in Leuitico: Sacerdotes mei non plus nubent .  Possum dicere, etiam illud plus esse quod semel non est. Quod non unum est, numerus est. Denique, post unum incipit numerus. Unum autem est, omne quod semel est. Sed Christo  seruabatur, sicut in ceteris, ita in isto quoque legis plenitudo. Inde igitur apud nos plenius atque instructius  prescribitur, unius matrimonii esse oportere  qui alleguntur  in ordinem sacerdotalem. Usque adeo quosdam memini digamos loco deiectos. Sed dices: Ergo ceteris licet quos excipit  . uani erimus, si  putauerimus quod sacerdotibus non liceat, laicis licere. Nonne et laici sacerdotes sumus? Scriptum est: Regnum quoque nos et sacerdotes Deo et Patri suo fecit . Differentiam inter ordinem et plebem constituit Ecclesie auctoritas, et honor per ordinis consessum sanctificatus. Adeo   ubi ecclesiastici ordinis non est consessus,  et offers, et tinguis, et sacerdos es  tibi solus. Sed ubi tres, Ecclesia est, licet laici. Unusquisque enim  sua fide uiuit, nec est personarum acceptio apud Deum; quoniam non auditores legis iustificantur  a Deo, sed factores, secundum quod et Apostolus dicit . Igitur si habes ius sacerdotis in temetipso, ubi necesse est; habeas oportet etiam disciplinam sacerdotis, ubi necesse sit habere ius sacerdotis.   Digamus tinguis? digamus offers  ? Quanto magis laico digamo capitale est agere pro sacerdote  ,  cum ipsi sacerdoti digamo facto auferatur agere sacerdotem  ! Sed necessitati, inquis, indulgetur. Nulla necessitas excusatur, que potest non esse. Noli denique digamus deprehendi, et non committis in necessitatem administrandi  quod non licet digamo. Omnes nos Deus ita uult  dispositos esse, ut ubique sacramentis eius obeundis  apti simus. Unus Deus, una fides, una et disciplina  . Usque adeo, nisi et laici ea obseruent, per que presbyteri alleguntur, quomodo erunt presbyteri, qui de laicis alleguntur? Ergo pugnare  debemus ante laicum iussum a secundo matrimonio abstinere  , dum presbyter esse non alius potest, quam laicus qui  semel fuerit maritus  .



CAPUT uIII.

 Liceat nunc denuo nubere, si omne quod licet bonum est. Idem Apostolus exclamat: omnia licent, sed non omnia prosunt  . Quod non prodest, oro te, bonum potest dici? Si licita sunt et que non pro salute, ergo et que non bona sunt, licita sunt. Quid autem magis uelle debebis, quod ideo  bonum est, quia licet, an quod ideo  quia prodest? Multum existimo esse inter licentiam et salutem  . De bono non dicitur  , licet, quia bonum permitti non exspectat, sed adsumi. Permittitur autem quod, an bonum sit, in dubio est, quod potest etiam non permitti, si non habeat aliquam sui caussam primam. Propter incontinentie periculum permittitur nubere secundo; quia nisi licentia alicuius non bone rei subiaceret, non esset in quo probaretur  qui diuine uoluntati, et qui sue potestati obsequeretur;  quis nostrum utilitatis presentiam  sectetur, et quis occasionem licentie amplexetur. Licentia plerumque tentatio est discipline, quoniam  disciplina per tentationem probatur, tentatio per licentiam operatur. Ita fit, ut omnia liceant, sed non omnia expediant; dum tentatur cui permittitur, et iudicatur  dum in permissione tentatur  . Licebat et Apostolis nubere, et uxores circumducere ; licebat et de Euangelio ali. Sed qui iure hoc usus non est in occasionem, ad exemplum nos suum prouocat, docens in eo esse probationem, in quo licentia experimentum abstinentie prestruxit  .



CAPUT IX.

Si penitus sensus eius interpretemur, non aliud dicendum erit secundum matrimonium, quam species stupri. Cum enim dicat, maritos hoc in sollicitudine habere, quemadmodum sibi placeant; non utique  de moribus ; et de cultu, et ornatu, et omni studio forme, ad illecebras mouendas  sollicitos intelligi uelit; de forma autem et cultu placere carnalis concupiscentie ingenium sit, que etiam stupri caussa est: ecquid uidetur tibi stupri adfine esse secundum matrimonium, quoniam ea in illo deprehendo que stupro competunt? Ipse  Dominus: Qui uiderit, inquit, mulierem ad concupiscendum, iam stuprauit eam in corde suo . Qui autem eam ad ducendum uiderit, minus  an plus fecit  ? Quid, si etiam duxerit? quod non faceret. nisi et ad ducendum concupisset, et ad concupiscendum uidisset. Nisi si potest duci uxor, quam non uideris nec concupieris  . Multum sane interest, maritus an celebs aliam concupiscat  .  Omnis mulier etiam celibi alia est  , quamdiu aliena; nec per aliud tamen fit marita, nisi per quod et adultera. Leges uidentur matrimonii et stupri differentiam facere per diuersitatem illiciti, non per  conditionem rei ipsius. Alioquin que  res et uiris et feminis omnibus adest  ad matrimonium et stuprum? commixtio carnis scilicet, cuius concupiscentiam Dominus  stupro adequauit. Ergo, inquis. iam et primas, id est, unas nuptias destruis. Nec immerito, quoniam et ipse ex eo constant, quo et stuprum. Ideo optimum est homini mulierem non attingere, et ideo uirginis principalis sanctitas, quia caret stupri adfinitate. Et cum hec etiam de primis et unis nuptiis pretendi ad caussam continentie possint, quanto magis secundo matrimonio recusando preiudicabunt  ! Gratus esto, si semel tibi indulsit Deus nubere; gratus autem eris, si iterum indulsisse illum tibi nescias. Ceterum, abuteris indulgentia, cum sine modestia uteris. Modestia a modo intelligitur.  Non tibi sufficit de summo illo immaculate  uirginitatis gradu in secundum recidisse  nubendo; sed in tertium adhuc deuolueris, et in quartum, et fortassis in plures, postquam in secunda statione continens non fuisti: quia nec prohibere plures nuptias uoluit, qui de secundis prouocandis retractauit. Nubamus igitur quotidie, et nubentes ab ultimo die deprehendamur tanquam Sodoma et Gomorra: quo die, ue illud super pregnantes [adimplebitur],  id est, super maritos et incontinentes: de nuptiis enim uteri, et ubera, et infantes. Et quando finis nubendi?  Credo post finem uiuendi.



CAPUT X.

Renuntiemus carnalibus, ut aliquando spiritalia retractemus  . Rape occasionem, etsi non exoptatissimam,  attamen opportunam, non habere cui debitum solueres, et a quo exsoluereris: desiisti esse debitor. O te felicem! dimisisti debitorem; sustine damnum  . Quid si, quod diximus damnum, lucrum sentias? Per continentiam enim negotiaberis magnam substantiam sanctitatis; parcimonia carnis, spiritum  adquires. Recogitemus enim ipsam conscientiam nostram, quam alium se homo sentiat: cum forte a sua femina cessat, spiritaliter sapit. Si  orationem facit ad Dominum, prope est celo. Si scripturis incumbit, totus illic est. Si psalmum canit, placet sibi. Si demonem adiurat, confidit sibi.  Ideo Apostolus temporalem purificationem orationum commendandarum caussa adiecit; ut sciremus, quod ad tempus prodest  semper nobis exercendum esse, ut semper prosit. Quotidie  , imo omni momento oratio hominibus necessaria est, utique et continentia, postquam oratio necessaria est. Oratio de conscientia procedit. Si conscientia erubescat  , erubescit oratio. Spiritus deducit orationem ad Deum. Si spiritus reus apud se sit conscientie erubescentis, quomodo audebit orationem ducere ab illa  , de qua erubescente et ipse suffunditur sanctus minister? Etenim est prophetica uox ueteris Testamenti:  Sancti eritis, quia Deus sanctus ; et rursus: Cum sancto sanctificaberis, et cum uiro innocente innocens eris, et cum electo electus . Debemus enim ita ingredi in disciplina Domini, ut dignum est, non secundum carnis calentes concupiscentias  . Ita enim et Apostolus dicit, quod sapere secundum carnem mors sit; secundum spiritum uero sapere  uita eterna sit in Christo Iesu Domino nostro. Si hec obfusio  , etiam cum in unis nuptiis res carnis exercetur, Spiritum Sanctum auertit, quanto magis cum in secundo matrimonio agitur?



CAPUT XI.

Duplex enim rubor est; quia in secundo matrimonio due uxores eumdem circumstant maritum; una  spiritu, alia in carne: neque enim pristinam poteris odisse, cui etiam religiosiorem  reseruas affectionem, ut iam recepte apud Dominum, pro cuius spiritu postulas, pro qua oblationes annuas reddis. Stabis ergo ad Dominum cum tot uxoribus, quot in oratione commemoras? et offeres pro duabus? et commendabis  illas duas per sacerdotem de monogamia ordinatum, aut etiam de uirginitate sancitum, circumdatum uirginibus ac uniuiris, et ascendet sacrificium  tuum libera fronte? et inter ceteras uoluntates bone mentis, postulabis tibi et uxori castitatem?



CAPUT XII.

Scio quibus caussationibus coloremus insatiabilem carnis cupiditatem: pretendimus necessitates adminiculorum, domum administrandam, familiam regendam, loculos, claues custodiendas, lanificium dispensandum, uictum procurandum, curas domesticas  . Scilicet solis maritorum domibus bene est. Perierunt celibum familie, res spadonum, fortune militum, aut peregrinantium sine uxoribus. Non enim nos et milites sumus? eo quidem maioris discipline, quanto tanti imperatoris. Non et nos peregrinantes in isto seculo sumus? Cur autem ita dispositus es, o christiane, ut sine uxore non possis? Nunc et consors onerum  domesticorum necessaria est. Habe aliquam uxorem spiritalem, adsume de uiduis, fide pulcram, paupertate dotatam, etate signatam: bonas nuptias feceris. Huiusmodi uxores etiam plures haberi Deo gratum est. Sed posteritatem recogitant christiani, quibus crastinum non est. Heredes Dei seruus desiderabit, qui semetipsum de seculo exheredauit? Et ideo quis repetat matrimonium, si de pristino non habeat liberos? Habebit itaque hoc primum, ut diutius uelit uiuere, ipso apostolo festinante ad Dominum? Certe expeditissimus in persecutionibus, constantissimus in martyriis, promptissimus in communicationibus, temperantissimus in acquisitionibus: postremo securus morietur, relictis filiis forsitan qui illi parentent.  Numquid ergo huiusmodi et reipublice prospectu aguntur, ne ciuitates deficiant, si soboles non exerceantur: ne leges, ne iura, ne commercia delabantur; ne templa derelinquantur; ne non sint qui adclament: CHRISTIANI AD BESTIAS  . Hec enim audire desiderant, qui filios querunt. Sufficiant ad consilium uiduitatis uel ista, precipue apud nos, importunitas liberorum, ad quos suscipiendos legibus compelluntur homines; quia sapiens quique nunquam  libens filios desiderasset. Quid ergo facies si nouam  uxorem de tua conscientia impleueris? dissoluas medicaminibus conceptum  ? Puto nobis non magis licere nascentem necare, quam natum. Sed fortasse illo tempore pregnantis uxoris, remedium  tante sollicitudini  a Deo petere audebis, quod in te positum recusasti. Aliqua, opinor, sterilis prospicietur, iam uel frigidioris etatis. Satis consulte, et in primis fideliter. Nullam enim credidimus, Deo uolente, sterilem aut anum enixam; quod adeo magis euenire potest, si quis presumptione huius prouidentie sue Dei emulationem prouocarit. Scimus denique quemdam ex fratribus, cum, propter filiam suam, secundo matrimonio sterilem captasset uxorem, tam iterum patrem factum, quam et iterum  maritum.



CAPUT XIII.

Ad hanc meam cohortationem  , frater dilectissime,  accedunt etiam secularia exempla, que sepe nobis etiam in testimonio posita sunt, cum quid bonum, et Deo placitum ab extraneis quoque agnoscitur, et testimonio oneratur. Denique, monogamia apud ethnicos ita in summo honore est, ut et uirginibus legitime nubentibus  uniuira pronuba adhibeatur; et si auspicii caussa, utique boni auspicii est. Item, ut in quibusdam solemnibus et officiis, prior sit uniuire locus. Certe flaminica nonnisi uniuira est, que et flaminis lex est. Nam prior cum ipsi pontifici maximo iterare matrimonium non licet, utique monogamie gloria est:  cum autem Dei sacramenta Satanas affectat, prouocatio est nostra; imo suffusio, si pigri sumus ad continentiam Deo exhibendam, quam diabolo quidam prestant, nunc uirginitate, nunc uiduitate perpetua  . Nouimus uirgines ueste et Iunonis apud Achaie oppidum, Apollinis apud Ephesos, et Minerue quibusdam locis. Nouimus et continentes uiros  , et quidem tauri illius egyptii antistites. Feminas uero Cereri Africane; cui etiam sponte abdicato  matrimonio adsenescunt, auersantes exinde contactum masculorum  , usque ad oscula filiorum. Inuenit scilicet diabolus, post luxuriam, etiam castitatem perditricem  , quo magis reus sit christianus, qui castitatem recusauerit conseruatricem. Erunt nobis in testimonium et femine quedam seculares, ob uniuiratus obstinationem, famam consecute: ut Dido  , que profuga in alieno solo, ubi nuptias regis ultro optasse debuerat, ne tamen secundas experiretur,  maluit e contrario uri quam nubere; uel illa Lucretia que etsi  semel per uim, et inuita, alium uirum passa est, sanguine suo  maculatam  carnem abluit, ne uiueret iam non sibi uniuira.  Plura exempla curiosius  de nostris inuenias  , et quidem tanto potiora, quanto facilius  est uiuere in castitate, quam pro ea mori; hoc est, anime id bonum misceri, quam non uiuendo separari  . Quanti igitur et quante in ecclesiasticis ordinibus de continentia censentur, qui  Deo nubere maluerunt, qui carnis sue honorem restituerunt, quique  se iam illius eui filios dicauerunt, occidentes in se concupiscentiam libidinis, et totum illud quod intra paradisum non potuit admitti? Unde presumendum est hos, qui intra paradisum recipi uolent, tandem debere cessare ab ea re, a qua paradisus intactus est.





QUINTI SEPTIMII FLORENTIS TERTULLIANI DE MONOGAMIA  LIBER. 





ARGUMENTUM.


---Montanum hic passim Paracletum  nominat, hereticumque negat, quamuis Cataphrygarum sectatorem. Mediam autem se uiam tenere inter eos qui negant nuptias, et alios qui plures repetitas inducunt; adeoque Monogamiam tuetur, docetque nouam non esse hanc disciplinam, sed ueterem et propriam Christianorum.



CAPUT PRIMUM.


 Heretici nuptias auferunt  , Psychici  ingerunt  . Illi nec semel, isti non semel nubunt. Quid agis, lex Creatoris?  Inter alienos spadones et  aurigas  tuos tantumdem quereris de domestico obsequio, quantum de fastidio extraneo; proinde et  te ledunt qui abutuntur, quemadmodum qui non utuntur. uerum neque continentia eiusmodi laudanda, quia heretica est; neque licentia defendenda, quia psychica est. Illa blasphemat, ista luxuriat. Illa destruit nuptiarum Deum, ista confundit. Penes nos autem, quos spirituales merito dici facit agnitio  spiritalium carismatum, continentia tam religiosa est, quam licentia uerecunda, quandoquidem ambe cum Creatore sunt. Continentia legem nuptiarum honorat, licentia temperat. Illa non cogitur; ista regitur. Illa arbitrium habet, hec modum. Unum matrimonium nouimus, sicut unum Deum. Magis honorem refert lex nuptiarum, ubi habet et pudorem. Sed Psychicis non recipientibus spiritum, ea que sunt spiritus non placent. Ita, dum que sunt spiritus non placent, ea que sunt carnis placebunt,  ut contraria spiritui  . Caro, inquit, aduersus spiritum concupiscit, et spiritus aduersus carnem . Quid autem concupiscet caro, quam que magis carnis sunt? Propter quod et in primordio extranea spiritus facta est: Non, inquit , permanebit spiritus meus in istis hominibus in euum, eo quod caro sint.



CAPUT II.

Itaque Monogamie disciplinam in heresim exprobrant  . Nec ulla magis ex caussa Paracletum negare coguntur, quam dum existimant noue discipline institutorem, et quidem durissime  illis, ut iam de hoc primum consistendum sit in  generali retractatu. An capiat Paracletum aliquid tale docuisse, quod aut nouum deputari possit aduersus catholicam traditionem, aut onerosum aduersus leuem sarcinam  Domini  ? De utroque autem ipse Dominus pronuntiauit. Dicens enim: Adhuc multa habeo que loquar ad uos, sed nondum potestis portare ea: cum uenerit Spiritus Sanctus, ille uos ducet in omnem ueritatem , satis utique pretendit ea acturum illum que et noua existimari possint, ut nunquam retro edita, et aliquanto onerosa, ut idcirco non edita. Ergo, inquis, hac argumentatione quiduis nouum et onerosum Paracleto adscribi poterit, etsi ab aduersario spiritu fuerit. Non utique. Aduersarius enim spiritus ex diuersitate predicationis appareret  , primo regulam adulterans fidei, et ita ordinem adulterans discipline; quia cuius gradus prior est, eius corruptela antecedit, id est fidei, que prior  est disciplina. Ante quis de Deo hereticus sit necesse est, et tunc de instituto. Paracletus autem multa habens  edocere, que in illum distulit Dominus, secundum prefinitionem, ipsum primo Christum contestabitur, qualem credimus, cum toto ordine Dei Creatoris, et ipsum glorificabit, et de ipso commemorabit; et sic de principali regula agnitus, illa multa que sunt disciplinarum reuelabit, fidem dicente pro eis integritate predicationis, licet nouis, quia nunc reuelantur; licet onerosis, quia nec nunc sustinentur; non alterius tamen Christi, quam qui habere se dixit, et alia multa, que a Paracleto edocerentur; non minus istis onerosa, quam illis a quibus nondum tunc sustinebantur.



CAPUT III.

Sed an onerosa monogamia, uiderit adhuc impudens infirmitas carnis. An autem noua, de hoc interim constet. Illud enim amplius dicimus, etiamsi totam  et solidam uirginitatem siue continentiam Paracletus hodie determinasset, ut ne unis quidem nuptiis feruorem carnis despumare permitteret, sic quoque nichil noui inducere uideretur; ipso Domino spadonibus aperiente regna celorum ,  ut et ipso spadone; ad quem spectans et Apostolus, propterea et ipse castratus, continentiam mauult. Sed saluo, inquis, iure nubendi. Plane saluo; et uidebimus quousque; nichilominus iam ex ea parte destructo, qua continentiam prefert. Bonum, inquit, homini mulierem non contingere . Ergo malum est contingere.  Nihil enim bono contrarium, nisi malum. Ideoque superesse, ut et qui habeant uxores sic sint, quasi non habeant; quo magis qui non habent, habere non  debeant. Reddit etiam caussas cur ita suadeat; quod innupti de Deo cogitent: nupti uero quomodo in matrimonio quis suo placeat . Et possum contendere: non mere bonum esse, quod permittitur. Quod enim mere bonum est, non permittitur, sed ultro licet. Permissio habet caussam, aliquando et necessitatis  . Denique, in hac specie non est uoluntas permittentis nubere. Aliud enim uult: uolo uos, inquit, omnes sic esse, quomodo et ego . Et cum ostendit melius esse  , quid utique se uelle confimat, quam quod melius esse premisit? Et ita, si aliud quam quod uoluit permittit, non uoluntate, sed necessitate permittens, non mere bonum ostendit, quod inuitus indulsit. Denique cum dicit, Melius est nubere quam uri; quale id bonum intelligendum  est, quod melius est pena? quod non potest uideri melius, nisi pessimo comparatum? Bonum  illud est, quod per se hoc nomen tenet, sine comparatione non dico mali, sed etiam boni alterius; ut si et alii  bono comparatum adumbretur, remaneat nichilominus in boni nomine. Ceterum, si per mali collationem cogitur bonum dici, non tam bonum est quam genus mali inferioris, quod ab altiore malo obscuratum, ad nomen boni impellitur. Aufer denique conditionem, ut non dicas, Melius est nubere quam uri; et quero an dicere audeas, Melius nubere; non adiiciens quo melius sit. Fit ergo iam non melius; et dum non melius, nec bonum, sublata conditione, que dum melius illud facit alio, ita bonum haberi cogit. Melius est unum oculum amittere, quam duos: si tamen discedas a comparatione mali  utriusque, non erit melius unum oculum habere; quia nec bonum. Quid nunc, si omnem  indulgentiam nubendi, de suo, id est, de humano sensu accommodat ex necessitate qua diximus, Quia melius sit nubere quam uri? Denique, conuersus ad alteram speciem dicendo, Nuptis autem denuntio, non ego, sed Dominus, ostendit illa que supra dixerat, non Dominice auctoritatis fuisse, sed humane estimationis. At ubi ad continentiam reflectit animos, uolo autem uos sic esse omnes: puto autem, inquit, et ego spiritum Dei habeo; ut si quid indulserat ex necessitate, id Spiritus Sancti auctoritate reuocaret. Sed et Ioannes monens sic nos incedere debere quemadmodum et Dominus, utique etiam secundum sanctitatem carnis admonuit incedere, adeo manifeste. Et omnis, inquit, qui spem istam in illo habet,  castificat se, sicut et ipse castus est . Nam et alibi: Estote sancti, sicut et ille sanctus fuit , scilicet, carne. De spiritu enim non dixisset, quia spiritus ultro sanctus agnoscitur, nec exspectat sanctitatis admonitionem, que propria natura est eius. Caro autem docetur sanctitatem, que et in Christo fuit sancta. Igitur si omnia ista obliterant licentiam nubendi, et conditione licentie inspecta, et prelatione continentie imposita, cur non potuerit post Apostolos idem spiritus superueniens ad deducendam disciplinam in omnem ueritatem, per gradus temporum , supremam iam carni fibulam imponere, iam non oblique a nuptiis auocans, sed exerte  cum magis nunc tempus in collecto factum sit, annis circiter 160 exinde productis? Nonne ipse  apud te retractares? uetus hec disciplina est, premonstata iam tunc in carne Domini, et uoluntate:  dehinc in Apostolorum eius tam consiliis quam exemplis. Olim sanctitati huic destinabamur. Nihil noui Paracletus inducit. Quod premonuit, definit: quod sustinuit, exposcit. Et nunc recogitans ista, facile tibi persuadebis multo magis unicas nuptias competisse Paracleto predicare, qui potuit et nullas, magisque credendum temperasse illum, quod et abstulisse decuisset, si que uelit Christus intelligas. In hoc quoque  Paracletum agnoscere debes aduocatum, quod a tota continentia infirmitatem tuam excusat.



CAPUT Iu.

Secedat nunc mentio Paracleti, ut nostri alicuius auctoris. Euoluamus communia instrumenta scripturarum pristinarum. Hoc ipsum demonstratur a nobis, neque nouam, neque extraneam esse monogamie disciplinam,  imo et antiquam, et propriam Christianorum; ut Paracletum restitutorem potius sentias eius, quam institutorem. Quod pertineat ad antiquitatem, que potest antiquior forma proferri, quam ipse sensus generis humani? Unam feminam masculo Deus finxit, una costa eius decerpta, et utique ex pluribus. Sed et in prefatione ipsius operis: Non est, inquit, bonum homini solum eum esse; faciamus adiutorium illi. Adiutores enim dixisset, si pluribus eum uxoribus destinasset. Adiecit et legem de futuro. Siquidem prophetice dictum est: Et erunt duo in carnem unam , non tres, neque plures. Ceterum, iam non duo, si plures. Stetit lex. Denique, perseuerauit unio coniugii in auctoribus generis ad finem usque; non  quia non erant femine alie, sed quia ideo non erant, ne primitie generis duplici matrimonio contaminarentur. Alioquin, si Deus uoluisset, esse potuissent: certe de filiarum suarum numerositate sumpsisset, non minus ex ossibus et ex carne sua habens Euam, si hoc pie fieret. At ubi primum scelus, homicidium, in fratricidio dedicatum, tam dignum secundo loco scelus non fuit, quam due nuptie.  Neque enim refert duas quis uxores singulas habuerit, an pariter singule duas fecerint. Idem numerus coniunctorum et separatorum. Semel tamen uim passa institutio Dei per Lamech, constitit postea in finem usque gentis illius. Secundus Lamech nullus existit, quomodo duabus maritatus.  Negat Scriptura quod non notat. Alie diluuium iniquitates prouocauerunt, semel defense  qualescumque fuerunt; non tamen septuagies septies, quod duo matrimonia meruerunt. Sed et reformatio secundi generis humani monogamia matre  censetur. Iterum duo in unicis nuptiis. Etiam in ipsis animalibus monogamia recognoscitur, ne uel bestie de mechia nascerentur. Ex omnibus, inquit, bestiis, ex omni carne, duo induces in arcam, ut uiuant tecum masculus et femina. Erunt de animalibus uolatilibus secundum genus, et de omnibus serpentibus terre, secundum genus ipsorum, duo ex omnibus introibunt ad te masculus et femina. Eadem forma et septena ex binis adlegi mandat ex masculo et femina, uno et una. Quod amplius dicam? Immundis quoque alitibus cum binis feminis introire non licuit.



CAPUT u.

Hec quantum ad primordiorum testimonium, et originis nostre patrocinium, et diuine institutionis preiudicium. Que utique lex est, non monumentum; quoniam si ita factum est a primordio, inuenimus nos  ad initium dirigi a Christo: sicut in questione repudii, dicens illud propter duritiam ipsorum a Moyse esse permissum, ab initio autem non ita fuisse, sine dubio ad initium reuocat matrimonii indiuiduitatem. Ideoque quos Deus ab initio coniunxit in unam carnem duos, hodie homo non separabit . Dicit et Apostolus scribens ad Ephesios: Deum proposuisse in semetipso ad dispensationem adimpletionis temporum, ad caput, id est, ad initium reciprocare uniuersa in Christo, que sunt super celos et super terras in ipso . Sic et duas Grecie literas, summam et ultimam, sibi induit Dominus, initii et finis concurrentium in se figuras: uti quemamodum ad usque uoluitur, et rursus ad replicatur , ita ostenderet in se esse et initii decursum  ad finem, et finis recursum ad initium; ut omnis dispositio in eum desinens, per quem cepta est, per Sermonem scilicet Dei, qui caro factum est, proinde desinat quemadmodum et cepit. Et adeo in Christo omnia reuocantur  ad initium, ut et fides reuersa sit circumcisione ad integritatem carnis illius, sicut ab initio fuit; et libertas ciborum et sanguinis solius abstinentia sicut ab initio fuit: et matrimonii indiuiduitas, sicut ab initio fuit, et repudii cohibitio, quod ab initio non fuit; et postremo totus homo in paradisum reuocatur, ubi ab initio fuit Cur ergo uel monogamum illo non debeat Adam referre, qui non potest tam integrum prestare, quam inde missus est? Quantum pertinet itaque ad initii restitutionem, id a te exigit et dispositionis et spei tue ratio, quod ab initio  fuit, secundum initium quod tibi et in Adam censetur, et in Ne recensetur. Elige in quo eorum initium tuum deputes. In ambobus te sibi monogamie censura defendit. Sed et si initium transmittit ad finem, ut ad , quomodo finis remittit ad initium, ut ad , atque ita census noster transfertur in Christum, animalis in spiritalem, quia non primo quod spiritale est, sed quod animale, dehinc quod spiritale: proinde  uideamus, an idipsum debeas huic quoque censui secundo; an in eadem te forma esse conueniat, in qua nouissimus quoque Adam, in qua et primus; quando nouissimus Adam, id est Christus, innuptus in totum, quod etiam primus Adam ante exsilium. Sed donato infirmitati tue carnis sue exemplo, perfectior Adam, id est Christus, eo quoque nomine perfectior qua integrior, uolenti quidem tibi spado occurrit in carne; si uero non sufficis, monogamus occurrit in spiritu, unam habens Ecclesiam sponsam, secundum Adam et Eue figuram; quam Apostolus in illud magnum sacramentum interpretatur, in Christum et Ecclesiam, competisse carnali monogamie per spiritalem. uides igitur quemadmodum etiam in Christo nouans censum, non possis eum sine monogamie professione  deferre, nisi carne sis quod spiritu ille est, licet et quod fuit in carne, eque esse debueris. Sed adhuc nobis queramus aliquos originis principes. Non placent enim quibusdam monogami parentes, Adam et Ne, fortasse nec Christus. Ab Abraham denique prouocant, prohibiti patrem alium preter Deum agnoscere. Sit nunc pater noster Abraham, sit et Paulus. In Euangelio, inquit, ego uos generaui . Etiam Abrahe te filium exhibe. Non enim  passiuus tibi census est in illo. Certum tempus est, quo tuus pater est. Si enim ex fide filii deputamur Abrahe, ut Apostolus docet, dicens ad Galatas: Cognoscitis nempe, quia qui ex fide, isti sunt filii Abrahe ; quando credidit Abraham Deo, et deputatum est ei in iustitiam? Opinor, adhuc  in monogamia, quia in circumcisione nondum. Quod si postea in utrumque mutatus est, et in digamiam per ancille concubinatum, et in circumcisionem per testamenti signaculum, non potes illum patrem agnoscere, nisi tunc, cum Deo credidit; siquidem secundum fidem filius eius es, non secundum carnem. Aut si posteriorem Abraham patrem sequeris, id est digamum, recipe et circumcisum. Si reiicis circumcisum, ergo recusabis et digamum. Duas dispositiones eius, binis inter se modis diuersas, miscere non poteris. Digamus cum circumcisione esse orsus est, monogamus cum preputiatione. Recipis digamiam? admitte et circumcisionem. Tueris preputiationem? teneris et monogamie. Adeo autem monogami Abrahe filius es, sicut et preputiati; ut si circumcidaris,  iam non sis filius, quia non eris ex fide, sed ex signaculo fidei in preputiatione iustificate. Habes Apostolum, disce cum Galatis. Proinde etsi digamiam tibi intuleris, non es illius Abrahe filius, cuius fides in monogamia precessit. Nam etsi postea pater multarum nationum nuncupatur, sed earum que ex fide digamiam precedente filii habebant deputari Abrahe. Exinde res uiderint. Aliud sunt figure, aliud forme. Aliud imagines, aliud definitiones. Imagines  transeunt adimplete, definitiones permanent adimplende. Imagines prophetant, definitiones gubernant. Quid digamia illa Abrahe portendat, idem apostolus edocet, interpretator utriusque Testamenti, sicut idem semen nostrum in Isaac uocatum determinat. Si ex libera es, ad Isaac pertinens, hic certe unum matrimonium pertulit. Isti itaque sunt, ut opinor, in quibus censeor. Ceteros nescio. Quorum si exempla circumspicis, alicuius Dauid etiam per sanguinem nuptias sibi ingerentis, alicuius Salomonis etiam uxoribus diuitis; meliora sectari iussus, habes et Ioseph uniiugum, et hoc nomine, audeo dicere, patre meliorem; habes Moysen, Dei de proximo arbitrum; habes Aaronem, principalem sacerdotem.  Secundus quoque Moyses populi secundi, qui imaginem nostram  in promissionem Dei induxit, in quo primo nomen Domini dedicatum est, non fuit digamus.



CAPUT uII.

Post uetera exempla originalium personarum, eque ad uetera transeamus instrumenta legalium Scripturarum, ut per ordinem  de omni nostra paratura retractemus. Et quoniam quidam interdum nichil sibi dicunt esse cum lege, quam Christus non dissoluit, sed adimpleuit, interdum que uolunt legis arripiunt; plane et nos sic dicimus decessisse legem, ut onera quidem eius, que secundum sententiam Apostolorum nec Patres sustinere uoluerunt, concesserint; que uero ad iustitiam spectant, non tantum reseruata permaneant, uerum et ampliata: ut scilicet redundare possit iustitia nostra super Scribarum et Phariseorum  iustitiam. Si iustitio, utique et pudicitia. Si ergo, quoniam in lege precipitur, ut quis fratris sui uxorem sine liberis defuncti in matrimonium adsumat, ad suscitandum fratri suo semen, idque sepius euenire in unam personam potest secundum callidam illam questionem Sadduceorum, ideo et alias putant permissam frequentiam nuptiarum; intelligere debebunt primo rationem ipsius precepti, et ita scient illam rationem iam cessantem ex eis esse que euacuata sunt legis. Necessario succedendum erat in matrimonium fratris sine liberis defuncti. Primum, quia adhuc uetus illa benedictio decurrere habebat: Crescite et redundate . Dehinc, quoniam patrum delicta etiam de filiis exigebantur. Tertio, quoniam spadones et steriles ignominiosi  habebantur. Itaque, ne proinde maledicti iudicarentur,  qui non nature reatu, at mortis preuentu orbi decessissent, ideo illis ex suo genere uicaria, et quasi postuma soboles supparabatur. At ubi et Crescite et redundate euacuauit extremitas temporum, inducente Apostolo : Superest, ut et qui habent uxores, sic sint, ac si non habeant, quia tempus in collecto est ; et: Desiit uua acerba, a patribus manducata, fitiorum dentes obstupefacere: unusquisque enim in suo delicto morietur; et spadones non tantum ignominia caruerunt, uerum et gratiam meruerunt, inuitati in regna celorum, sepulta lege succedendi in matrimonium fratris, contrarium eius obtinuit non succedendi in matrimonium fratris. Et ita, ut prediximus  , quod cessauit ualere, cessante ratione, non potest alii argumentationem  accommodare. Ergo non nubet defuncto uiro uxor, fratri utique nuptura si nupserit. Omnes enim nos fratres sumus: et illa nuptura in Domino habet nubere, id est, non ethnico, sed fratri; quia et uetus lex adimit coniugium allophylorum. Cum autem et in Leuitico cautum sit: Quicumque sumpserit fratris uxorem, immunditia est, turpitudo, sine liberis morietur  ; sine dubio, dum ille prohibetur denuo nubere, et illa prohibetur, non habens nubere nisi fratri. Quomodo ergo Apostolo conueniet et Legi, quam non in totum impugnat, cum ad epistolam ipsius uenerimus, ostendetur. Interim quod pertineat ad Legem, magis nobis competunt argumentationes eius. Denique prohibet eadem, sacerdotes denuo nubere .  Filiam quoque sacerdotis  iubet uiduam uel eiectam, si semen non fuerit illi, in domum patris sui regredi, et de pane eius ali. Ideo, si semen non fuerit illi, non, ut si fuerit, denuo nubat: quanto magis enim non nubet, si filios habeat! sed ut, si habuerit, a filio potius alatur quam a patre, quo et filius preceptum Dei exsequatur, Honora patrem et matrem . Nos autem iehsu summus sacerdos et magnus Patris, de suo uestiens ,  sacerdotes Deo Patri suo fecit secundum Ioannem . Nam et illum adolescentem festinantem ad exequias patris ideo reuocat, ut ostendat sacerdotes nos uocari ab eo, quos lex uetabat parentum sepulture adesse:  Super omnem, inquit, animam defunctam sacerdos non introibit,  et super patrem suum, et super matrem suam non contaminabitur . Ergo et nos hoc  interdictum obseruare debemus? non utique. uiuit enim unicus pater noster Deus, et mater Ecclesia; et neque ipsi mortui sumus, qui Deo uiuimus; neque mortuos sepelimus, quia et illi uiuunt in Christo. Certe sacerdotes sumus a Christo uocati, monogamie debitores ex pristina Dei lege, que nos tunc in suis sacerdotibus prophetauit.



CAPUT uIII.

Nunc ad legem proprie nostram, id est, ad Euangelium, conuersi, qualibus excipimur exemplis! Dum ad sententias peruenimus, ecce statim quasi in limine, due  nobis antistites christiane sanctitatis occurrunt, monogamia et continentia: alia pudica, in Zacaria sacerdote; alia integra, in Ioanne antecursore; alia placans Deum, alia predicans Christum; alia totum predicans sacerdotem, alia plus preferens  quam propheten  , scilicet eum, qui non tantum predicauerit, aut demonstrauerit coram, uerum etiam baptizauerit Christum. Quis enim corpus Domini dignius initiaret  , quam eiusmodi caro, qualis et concepit illud et peperit.  Et Christum quidem uirgo enixa est, semel nuptura post partum, ut uterque titulus sanctitatis in Christi sensu dispungeretur, per matrem et uirginem et uniuiram. At ubi infans templo exhibetur, quis illum in manus suscipit? quis in spiritu primus agnoscit? uir iustus et cautus, et utique  non digamus, uel ne dignius  mox Christus a femina predicaretur uetere uidua et uniuira, que et templo dedita satis in semetipsa portendebat, quales spiritali templo, id est, Ecclesie debeant adherere. Tales arbitros infans Dominus expertus,  non alios habuit et adultus. Petrum solum inuenio maritum, per socrum; monogamum presumo, per Ecclesiam, que super illum edificata, omnem gradum ordinis sui de monogamis erat collocatura. Ceteros cum maritos non inuenio; aut spadones intelligam necesse est, aut continentes. Nec enim si penes Grecos communi uocabulo censentur mulieres et uxores, pro consuetudinis facilitate , ideo Paulum sic interpretabimur, quasi demonstret uxores Apostolos habuisse. Si de matrimoniis disputaret , recte uideretur dicere:  Non enim habemus potestatem uxores circumducendi,  sicut ceteri apostoli et Cephas ? At ubi ea subiungit, que de uictuaria exhibitione abstinentiam eius, ostendunt, dicentis: Non enim potestatem habemus manducandi et bibendi? non uxores demonstrat ab Apostolis circumductas, quas et qui non habent, potestatem tamen manducandi et bibendi habent; sed simpliciter mulieres, que illo eodem instituto, quo et Dominum comitantes, ministrabant. Iam uero si Christus reprobat Scribas et Phariseos, sedentes in cathedra Moysi, nec facientes que docerent, quale est ut ipse super cathedram suam collocaret  , qui sanctitatem carnis precipere magis, non etiam obire meminissent, quam illis omnibus modis insinuarat  et docendam et agendam, in primis de suo exemplo, tunc  de ceteris argumentis;  cum puerorum dicit esse regnum celorum ; cum consortes illis facit alios post nuptias pueros; cum ad simplicitatem columbe  prouocat, auis non tantum innocue, uerum et pudice,  quam unam unus masculus nouit; cum samaritane maritum negat,  ut adulterum ostendat numerosum maritum ; cum in reuelatione glorie sue de tot sanctis et prophetis, Moysen et Helian secum mauult, alterum monogamum, alterum spadonem! Non enim aliud fuit Helias, quam Ioannes, qui in uirtute et spiritu uenit Helie; cum ille uorator et potator homo, prandiorum et cenarum cum publicanis et peccatoribus frequentator , semel apud unas nuptias cenat multis utique nubentibus. Totiens enim  uoluit celebrare eas, quotiens et esse.



CAPUT IX.

Sed he argumentationes potius existimentur de coniecturis coacte, si non et sententie adstiterint, quas Dominus emisit in repudii retractatu, quod permissum aliquando iam prohibet; in primis, quia ab initio non fuit sic, sicut matrimonii numerus; tum quia quos Deus coniunxit, homo non separabit ; scilicet, ne contra Dominum faciat. Solus enim ille separabit, qui et coniunxit; separabit autem, non per duritiam repudii, quam exprobrat et compescit, sed per debitum mortis. Siquidem unus ex passeribus duobus non cadit in terram sine patris uoluntate . Igitur, si quos Deus  coniunxit, homo non separabit repudio; eque consentaneum  est, ut quos Deus separauit morte, homo non coniungat matrimonio; proinde contra Dei uoluntatem iuncturus separationem, atque si separasset coniunctionem. Hoc quantum ad Dei uolutatem non destruendam, et initii formam restruendam. Ceterum, et alia ratio conspirat; imo non alia, sed que initii formam imposuit, et uoluntatem Dei mouit ad prohibitionem repudii: Quoniam qui dimiserit uxorem suam, preterquam ex caussa adulterii, facit eam adulterari; et: qui dimissam a uiro a duxerit, adulterat utique . Nam et nubere legitime non potest  repudiata; et si quid tale commiserit sine matrimonii nomine, non capit elogium adulterii, qua adulterium in matrimonio crimen est? Deus aliter censuit, citra quam homines, ut in totum, siue per nuptias, siue  uulgo, alterius uiri admissio adulterium pronuntietur a Deo  . uideamus enim quid sit matrimonium apud Deum, et ita cognoscemus quid sit eque adulterium. Matrimonium est, cum Deus iungit duos in unam carnem, aut iunctos deprehendens in eadem carne, coniunctionem signauit.  Adulterium est, cum, quoquo modo disiunctis duobus, alia caro, imo aliena miscetur, de qua dici non possit: Hec est caro ex carne mea, et hoc os ex ossibus meis . Semel enim hoc et factum, et pronuntiatum, sicut ab initio, ita et nunc in aliam carnem non potest conuenire. Itaque sine caussa dices, Deum uiuo marito nolle repudiatam alii uiro iungi, quasi mortuo uelit; quando si mortuo non tenetur, proinde nec uiuo; tam repudio matrimonium dirimente quam morte,  non tenebitur ei, cui per quod tenebatur, abruptum est; adeo non interest  uiuo an mortuo uiro nubat. Neque enim in illum delinquit, sed in semetipsam. Omne delictum quod admiserit homo, extra corpus est; qui autem adulteratur, in corpus suum delinquit . Adulteratur autem, sicut supra prestruximus, qui aliam carnem sibi immiscet super illam pristinam, quam Deus aut coniunxit in duos, aut coniunctam deprehendit. Ideoque abstulit repudium, quod ab initio non fuit; ut, quod ab initio fuit, muniat duorum in unam carnem perseuerantiam, ne necessitas uel occasio tertie concarnationis irrumpat, soli causse permittens repudium, si forte preuenerit, cui precauetur. Adeo autem repudium a primordio non fuit,  ut apud Romanos post annum sexcentesimum  Urbis condite id genus duritie commissum denotetur. Sed illi etiam non repudiantes adulteria commiscent;  nobis, etsi repudiemus, ne nubere quidem licebit.



CAPUT X.

uideo iam hinc ad Apostolum nos prouocari. Ad cuius sensum facilius perspiciendum, tanto instantius preculcandum est mulierum magis defuncto marito teneri, quominus alium uirum admittat. Recogitemus enim repudium, aut discordia fieri, aut discordiam facere; mortem uero ex lege Dei, non ex hominis offensa euenire. Idque omnium esse debitum, etiam non maritorum. Igitur si repudiata que per discordiam, et iram, et odium, et caussas eorum, iniuriam uel contumeliam, uel quamlibet  querelam, et anima et corpore separata est, tenetur inimico, ne dicam marito; quanto magis, illa, que neque suo, neque mariti uitio, sed dominice legis euentu, a matrimonio non separata, sed relicta, eius erit etiam defuncti, cui etiam defuncto concordiam debet! A quo repudium non audiit, non diuertit; cui repudium nn scripsit, cum ipso est; quem amisisse noluit, retinet.  Habet secum animi licentiam, qui omnia homini que non habet, imaginario fructu representat. Ipsam denique interrogo feminam: Dic mihi, soror, in pace premisisti uirum tuum? Quid respondebit? An in discordia? Ergo hoc magis ei uincta est, cum quo habet apud Deum caussam. Non discessit, que tenetur.  Sed in pace. Ergo perseueret in ea cum illo necesse est, quem  iam repudiare non poterit, ne sic quidem nuptura si repudiare potuisset. Enim uero et pro anima eius orat, et refrigerium interim adpostulat ei  , et in prima resurrectione consortium, et offert annuis diebus dormitionis eius. Nam hec nisi fecerit, uere repudiauit, quantum in ipsa est; et quidem hoc iniquius, quanto quo modo potuit, quia non potuit; et hoc indignius, quanto iam indignius, si quia non meruit  . Aut numquid nichil crimus post mortem? Secundum aliquem Epicurum, et non secundum Christum. Quod si credimus mortuorum resurrectionem, utique tenebimur, cum quibus resurrecturi sumus, rationem de alterutro reddituri. Si autem in illo euo neque nubent neque nubentur, sed erunt equales angelis ; non ideo non tenebitur coniugibus  defunctis, quia non erit restitutio coniugii. Atquin eo magis tenebimur, quia in meliorem statum destinamur, resurrecturi in spiritale consortium, agnituri tam nosmetipsos, quam et nostros. Ceterum, quomodo gratias Deo in eternum canemus, si non manebit in nobis sensus et memoria debiti huius? si substantia, non conscientia reformabimur? Ergo qui cum Deo erimus, simul erimus, dum omnes apud Deum unum (licet merces uaria, licet  uno denario eiusdem mercedis operati, id est uite eterne, in qua magis non separabit quos coniunxit Deus, quam in ista minore uita separari uetat. Cum hec ita sint, quomodo alii uiro uacabit, que suo etiam in futurum occupata est? Utrique autem sexui loquimur, etsi ad  alterum sermo est; quia una disciplina preest. Alium habebit in spiritu, alium in carne? Hoc erit adulterium, unius femine in duos uiros conscientia. Si alter a carne disiunctus est, sed in corde remanet  ; illic (ubi etiam cogitatus sine carnis congressu, et adulterium ante perficit  ex concupiscentia, [ usque adhuc maritus est,  ipsum illud possidens, per quod et factus est, id est animum: in quo si et alius habitabit, hoc erit crimen. Ceterum, non est exclusus, si a uiliore commercio carnis decessit  . Honoratior maritus est, quando mundior factus est.



CAPUT XI.

Ut igitur in Domino  nubas secundum Legem et Apostolum , qualis est id matrimonium  postulans, quod eis a quibus postulas, non licet habere; ab episcopo monogamo,  a presbyteris et diaconis eiusdem sacramenti, a uiduis, quarum sectam in te recusasti?  Et illi plane sic dabunt uiros et uxores, quomodo buccellas. Hoc enim est apud illos: Omni petenti te dabis. Et coniungent uos in Ecclesia uirgine, unius Christi unica sponsa. Et orabis pro maritis tuis, nouo et uetere. Elige cui te adulteram prestes. Puto, ambobus. Quod si sapias, taceas defuncto. Repudium sit illi silentium tuum, alienis  iam dotalibus scriptum. Hoc modo nouum promereberis maritum, si ueteris obliuiscaris. Debes magis illi placere, propter quem Deo placere non  maluisti. Hec Psychici uolunt Apostolum probasse, aut in totum non recogitasse, cum scriberet: Mulier uincta est in quantum temporis uiuit uir eius; si autem mortuus fuerit, libera est: cui uult, nubat; tantum in Domino . Ex hoc enim capitulo defendunt licentiam secundi matrimonii, imo et plurimi, si secundi; quod enim semel esse desiit, omni obnoxium est numero. Quo autem sensu Apostolus scripserit, ita relucebit, si prius constet, non hoc illum sensu scripsisse, quo Psychici utuntur. Constabit autem, si quis ea recordetur, que huic capitulo diuersa sunt et apud doctrinam, et apud uoluntatem, et apud propriam ipsius Pauli disciplinam. Si enim secundas nuptias permittit  , que ab initio non fuerunt, quomodo adfirmat omia ab initium recolligi  in Christo? Si uult nos iterare coniugia, quomodo semen nostrum in Isaac semel marito auctore defendit? Quomodo totum ordinem Ecclesie de monogamis disponit, si non hec disciplina precedit in laicis, ex quibus Ecclesie ordo proficit? Quomodo in matrimonio adhuc positos a fructu matrimonii auocat, dicens in collecto esse tempus, si per mortem matrimonio elapsos iterum in matrimonium reuocat? Hec si diuersa sunt ei capitulo, de quo agitur, constabit, ut diximus, non hoc illum sensu scripsisse, quo Psychici utuntur. Quia facilius est, ut aliquam rationem habeat unum illud capitulum, que cum ceteris sapiat, quam ut Apostolus diuersa inter se docuisse uideatur. Eam rationem in ipsa materia poterimus recognoscere. Que ista materia Apostolo fuit  scribendi talia? Tyrocinium noue et cum maxime orientis Ecclesie, quam lacte scilicet educabat, nondum solido cibo  ualidioris doctrine: adeo ut, pre illa infantia fidei, ignorarent adhuc quid sibi agendum esset circa carnis et sexus necessitatem. Cuius etiam ipsas species ex rescriptis intelligimus, cum dicit: De his autem que scribitis, bonum est homini mulierem non attingere;  propter fornicationes autem, unusquisque uxorem suam habeat : ostendit fuisse qui in matrimonio a fide deprehensi, uerebantur ne non liceret eis matrimonio suo exinde uti, quia in carnem sanctam Christi credidissent. Et tamen secundum ueniam concedit, non secundum  imperium; id est, indulgens, non precipiens ita fieri. Ceterum, malebat omnes id esse quod et ipse. Proinde et de repudio rescribens, demonstrat quosdam de isto quoque cogitasse: uel maxime, quia et in ethnicis matrimoniis non putabant post fidem sibi perseuerandum. Querebant et de uirginibus consilium , bonum esse homini si sic permaneat; utique quomodo a fide fuerit inuentus. uinctus es  uxori, ne quesieris solutionem. Solutus es ab uxore, non quesieris uxorem: si autem acceperis uxorem non deliquisti: quia ante fidem soluto ab uxore, non numerabitur post fidem secunda uxor, que post fidem prima est. A fide enim etiam ipsa uita nostra censetur. Sed hic parcere se dicit illis: alioquin pressuram carnis subsecuturam,  pre angustiis temporum impedimenta matrimonii recusantibus; quin potius de Domino sollicitudinem habendam promerendo  , quam de marito. Et  ita reuocat quod permisit. Sic ergo in eodem ipso capitulo, quo definit unumquemque, in qua uocatione uocabitur, in ea permanere debere, adiiciens: Mulier uincta est, quamdiu uiuit uir eius: si autem dormierit, libera est; cui uolet nubat, tantum in Domino ; hinc  quoque eam demonstrat intelligendam, que et ipsa sic fuerit inuenta soluta a uiro, quomodo et uir solutus ab uxore; per mortem utique, non per repudium facta solutione: quia repudiatis non permitteret nubere, aduersus pristinum preceptum.  Itaque mulier si nupserit, non delinquet, quia  nec hic secundus maritus deputabitur, qui  est a fide primus, et adeo sic est, ut propterea adiecerit: Tantum in Domino; quia de ea agebatur, que ethnicum habuerat, et amisso eo crediderat; ne  scilicet etiam post fidem ethnico se nubere posse presumeret; licet nec hoc Psychici curent.  Sciamus plane non sic esse in greco authentico  , quomodo in usum exiit  per duarum syllabarum aut callidam aut simplicem euersionem  : Si dormierit  uir eius, quasi de futuro sonet, ac per hoc uideatur ad eam pertinere, que iam in fide uirum amiserit. Hoc quidem si ita esset, in infinitum emissa licentia, totiens uirum dedisset, quotiens amissus esset, sine ullo pudore nubendi, etiam ethnicis congruente. Sed etsi ita esset quasi de futuro: Si cuius maritus mortuus  fuerit, tantumdem et futurum ad eam pertineret, cuius ante fidem morietur maritus Queuis  accipe, dum cetera non euertas. Nam cum et illa sententie cedant, seruus uocatus es, ne curaueris:  Impreputiatus uocatus es, ne circumcidaris: Circumcisus uocatus es,  ne adduxeris; quibus concurrit: uinctus es uxori, ne quesieris solutionem: solutus es ab uxore, ne quesieris uxorem; satis manifestum est, ad eos hec pertinere, qui in noua et recenti uocatione constituti, de his consulebant, in quibus a fide fuerant deprehensi. Hec erit interpretatio capituli istius de hoc examinanda, an et tempori, et causse, et tam exemplis et argumentis precedentibus,  quam et sententiis et sensibus subsequentibus;  et in primis, an ipsius Apostoli et consilio proprio congruat et instituto: nichil enim custodiendum est, quam ne diuersus sibi quis  deprehendatur.



CAPUT XII.

Audi et subtilissimam e contrario argumentationem. Adeo, inquiunt, permisit Apostolus iterare connubium, ut solos qui sunt in clero, monogamie iugo adstrinxerit: quod enim quibusdam prescribit, id non omnibus prescribit. Numquid ergo et quod omnibus precipit, solis episcopis non prescribit; si quod episcopis prescribit, non et omnibus precipit? An ideo omnibus, quia et episcopis? et ideo episcopis, quia et omnibus? Unde enim episcopi et clerus? nonne de omnibus? Si non omnes monogamie  tenentur unde monogami in clerum? An ordo aliqui seorsum debebit institui monogamorum, de quo adlectio fiat in clerum? Sed cum extollimur et inflamur aduersus clerum, tunc unum omnes sumus; tunc omnes sacerdotes; quia sacerdotes nos Deo et Patri fecit : cum ad perequationem discipline sacerdotalis prouocamur,  deponimus infulas, et impares  sumus: De ecclesiasticis ordinibus  agebatur, quales ordinari oporteret.  Oportebat igitur omnem  communis discipline formam sua fronte proponi, edictum quodammodo futurum uniuersis in preceptione  ,  quo magis sciret plebs eum ordinem sibi obseruandum, qui faceret prepositos, et ne uel ipse honor  aliquid sibi ad licentiam, quasi de priuilegio loci blandiretur  .  Prospiciebat Spiritus Sanctus dicturos quosdam, »Omnia licent episcopis;« sicut ille  uester Uthinensis nec Scantiniam timuit. Quot  enim et digami  president apud uos, insultantes utique Apostolo, certe non erubescentes, cum hec sub illis leguntur! Age iam, qui putas exceptionem   monogamie de episcopis factam, recede et a reliquis titulis discipline, qui cum monogamia episcopis adscribuntur. Noli esse irreprehensibilis, sobrius, bene moratus, hospitalis, docibilis; quin uero et uino deditus, et manu promptus ad cedendum, et pugnax  , et pecunie amans, et domum non regens, nec filiorum curans disciplinam, sed nec ab extraneis bonam famam sectans . Si enim suam habent episcopi legem circa monogamiam, etiam cetera que monogamie accedere oportebit, episcopis erunt scripta. Laicis uero, queis monogamia non conuenit, cetera quoque aliena sunt. Euasisti, Psychice, si uelis, uincula discipline totius. Prescribe constanter non omnibus precipi, que quibusdam sint precepta; aut si cetera quidem communia  sunt, monogamia uero solis episcopis imposita est, numquid illi soli christiani pronuntiandi, in quos tota disciplina collata est?



CAPUT XIII.

Sed et Timotheo scribens,  uult iuuenculas nubere, filios suscipere, matres familie agere . Ad eas dirigit, quales supra denotat, iuuenculas uiduas, que in uiduitate deprehense, et aliquandiu adsectate  , postquam in deliciis habuerunt Christum, nubere uolunt, habentes iudicium quod primam fidem resciderunt: illam uidelicet, a qua in uiduitate inuente, et professe eam, non perseuerant. Propter quod uult eas nubere, ne primam fidem suscepte uiduitatis postea rescindant, non ut totiens nubant, quotieas in uiduitate tentata  , imo et in deliciis habita  noluerint perseuerare. Legimus eum et ad Romanos scribentem: Que autem sub uiro est mulier, uiuenti uiro uincta est; si autem obierit, euacuata est a lege uiri. Nempe ergo uiuente uiro adulterare putabitur, si iuncta fuerit alteri uiro. Si uero obierit uir, liberata est a lege, quod non sit adultera facta alii uiro  . Sed et sequentia recognosce, quo sensus iste, qui tibi blanditur, euadat: Itaque, inquit, fratres mei, mortificamini et uos legi per corpus Christi, ut efficiamini alteri, ei scilicet qui a mortuis resurrexit, uti fructum feramus Deo. Cum enim eramus in carne, passiones delictorum, que per legem efficiebantur in membris nostris ad fructum ferendum morti: nunc autem euacuati sumus a lege, mortui in quo tenebamur, ad seruiendum Deo in nouitate spiritus, et non in uetustate litere. Igitur, si mortificari nos iubet legi per corpus Christi, quod est Ecclesia, que spiritu nouitatis constat, non per literam uetustatis, id est legis; auferens te a lege, que non tenet uxorem, marito defuncto, quominus alii uiro fiat, ad contrariam te redigit conditionem, ne,  amisso uiro, nubas; quantumque non deputareris adultera facta alteri uiro post mortem mariti, si adhuc in lege agere deberes, tanto ex diuersitate conditionis adulterii te preiudicat post mortem mariti alii nubentem: quia iam mortificata es legi, non potest tibi licere, cum recessisti ab ea apud quam tibi licebat.



CAPUT XIu.

Nunc si et absolute Apostolus permisisset in fide, amisso matrimonio, nubere, proinde fecisset quemadmodum et cetera, que aduersus formam regule sue pro conditione temporum gessit, circumcidens Timotheum propter superinductitios  falsos fratres, et rasos quosdam inducens in templum propter obseruationem Iudeorum , ille  qui Galatas, in Lege uolentes agere, castigat. Sed ita res exigebant  , ut omnibus omnia fieret, quo omnes lucrifaceret, parturiens illos, donec formaretur Christus in ipsis, et calefaciens tanquam nutrix paruulos fidei , docendo quedam per ueniam, non per imperium, aliud est enim indulgere, aliud iubere: proinde temporalem licentiam permittens denuo nubendi propter infirmitatem carnis, quemadmodum Moyses repudiandi propter duritiam cordis . Et hic itaque reddemus supplementum sensus istius. Si enim Christus abstulit quod Moyses precepit, quia ab initio non fuit sic , nec sic  ideo ab alia uenisse uirtute reputabitur Christus; cur non et Paracletus abstulerit, quod Paulus indulsit? Quia et  secundum matrimonium ab initio non fuit, nec ideo suspectus habendus sit, quasi spiritus alienus, tantum ut Deo et Christo dignum sit quod superducitur  ? Si  Deo et Christo dignum fuit duritiam cordis tempore expleto compescere, cur non dignius  sit et Deo et Christo infirmitatem carnis tempore iam collectiore discutere? Si iustum est matrimonium non separari, utique et non iterari honestum est. Denique, apud seculum utrumque in bona disciplina deputatur, aliud concordie nomine, aliud pudicitie. Regnauit duritia cordis usque ad Christum: regnauerit et infirmitas carnis usque ad Paracletum. Noua lex abstulit repudium, habuit quod auferret. Noua prophetia, secundum matrimonium, non minus repudium prioris. Sed facilius duritia cordis Christo cessit, quam infirmitas carnis. Plus hec sibi Paulum defendit, quam illa Moysen; tamen defendit cum indulgentem eum captat, prescribentem recusat, que potiores sententias et perpetuas uoluntates eius eludit; que non sinit nos hoc Apostolo prestare,  quod mauult. Et quousque infirmitas ista impudentissima in expugnando meliora perseuerabit? Tempus eius donec Paracletus operaretur fuit, in quem dilata  sunt a Domino, que tunc sustineri  non poterant, que iam nemini competit portare non posse; quia per quem datur portare posse, non deest. Quamdiu causabimur carnem, quia dixit Dominus, Caro infirma ? Sed premisit et, Spiritus promptus; ut uincat spiritus carnem, ut cedat quod infirmum est fortiori. Nam et: Qui potest capere, capiat , inquit; id est, qui non potest, discedat. Discessit et ille diues, qui non ceperat substantie diuidende egenis preceptum, et dimissus est sententie sue a Domino . Nec ideo duritia imputabitur  Christo de arbitrii cuiuscumque liberi uitio  . Ecce, inquit, posui ante te bonum et malum ; elige quod bonum est; si non potes, quia non uis ( [, discedas oportet ab eo, cuius non facis uoluntatem.



CAPUT Xu.

Que igitur hic duritia nostra, si non facientibus uoluntatem Dei renuntiamus? Que heresis, si secundas nuptias, ut illicitas, iuxta adulterium iudicamus? Quid est enim adulterium, quam matrimonium illicitum? Notat Apostolus eos, qui in totum nubere prohibebant, qui et de cibis interdicebant, quos Deus condidit . Nos uero non magis nuptias auferimus, si secundas recusamus,  quam cibos reprobamus, si sepius ieiunamus. Aliud est auferre, aliud temperare, aliud est legem non nubendi ponere, aliud  modum nubendi statuere. Plane qui exprobrant nobis duritiam uel heresim in hac causa  , si in tantum fouent carnis infirmitatem,  ut in nubendo frequenter sustinendam putent; cur illam in alia causa neque sustinent, neque uenia fouent, cum tormentis expugnata est in negationem? Utique enim illam magis excusari capit, que in prelio cecidit, quam que in cubiculo; que in equuleo succubuit, quam que in lectulo; que credulitati cessit, quam que libidini; que gemens deuicta est, quam que lubens. Sed illam quidem a communicatione depellunt, quia non sustinuit in finem; hanc uero suscipiunt, quasi et hec sustinuerit in finem. Propone quid utraque non sustinuerit in finem, et inuenies eius caussam honestiorem, que seuitiam, quam que pudicitiam sustinere non potuit. Et tamen nec cruentam defectionem infirmitas carnis excusat, nedum impudicam.



CAPUT XuI.

 Rideo autem, cum infirmitas carnis opponitur, que summa fortitudo dicenda est. Iterum nubere, est res uirium; resurgere in opera carnis de continentie otio, substantia est laterum. Talis infirmitas, et tertio, et quarto, et usque septimo forsitan matrimonio sufficit; ut que totiens fortior, quotiens fuerit infirmior, habitura iam non Apostolum auctorem, sed Hermogenem aliquem, plures solitum mulieres ducere quam pingere, materia enim in illo abundat, unde et animam esse presumens, multo magis spiritum a Deo non habet, iam nec psychicus, quia non de afflatu Dei psychicus. Quid, si inopiam quis causetur, ut carnem suam aperte prostitutam profiteatur, exhibitionis causa nubentem, oblitus  de uictu et uestitu non esse cogitandum? Habet Deum  etiam coruorum educatorem, etiam florum excultorem. Quid si solitudinem domus obtendat  ? Quasi una mulier frequentiam prestet homini ad fugam proximo: habet uiduam utique, quam adsumat licebit. Non unam generis huius uxorem, sed etiam  plures habere concessum est. Quid, si de posteritate quis cogitet iisdem animis, quibus oculis uxor Loth, ut  ideo quis repetat matrimonium, quia de priore liberos non habuit; heredes scilicet christianus queret, seculi totius exheres? Habet fratres, habet Ecclesiam matrem. Aliud est,  si et apud Christum legibus Iuliis agi credunt, et existimant  celibes et orbos ex testamento Dei solidum non posse capere. Nubant igitur huiusmodi in finem usque, ut in ista confusione carnis; sicut Sodoma et Gomorrha, et diluuii dies, ab illo ultimo exitu seculi deprehendantur. Adiiciant tertium dictum : Manducemus, et bibamus, et nubamus: cras enim moriemur; non recogitantes ue illud pregnantibus et lactantibus, multo grauius et amarius euenturum in concussione totius mundi, quam euenit in uastatione unius particule Iudee. Satis opportunos nouissimis temporibus fructus iteratis matrimoniis colligant,  ubera fluitantia, et uteros nauseantes, et  infantes pipiantes  . Parent Antichristo in que  libidinosius seuiat. Adducet illis carnifices obstetrices.



CAPUT XuII.

Habebunt plane Christo quod allegent, speciosum priuilegium, carnis usquequaque imbecillitatem. Sed hanc iudicabunt iam  non Isaac monogamus pater noster, nec Ioannes aliqui Christi spado, nec Iudith filia Merari, nec tot alia exempla sanctorum.  Solent ethnici iudices destinari. Exsurget regina Carthaginis, et decernet in christianas, que profuga, et in alieno solo, et tante ciuitatis cum maxime formatrix, cum regis nuptias ultro optasse debuisset; ne tamen secundas eas experiretur, maluit e contrario  uri quam nubere. Assidebit et illi matrona romana, que, etsi per uim nocturnam, nichilominus experta alium uirum, maculam carnis suo sanguine abluit, ut monogamiam in semetipsam  uindicaret. Fuerunt et que pro uiris mori mallent, quam post uiros nubere. Idolis certe et monogamia et uiduitas apparent. Fortune muliebri coronam non imponit, nisi  uniuira; sicut nec  matri Matute.  Pontifex Maximus et Flaminica nubent semel. Cereris sacerdotes, uiuentibus etiam uiris et consentientibus, amica separatione uiduantur. Sunt et que  de tota continentia iudicent nos uirgines ueste et Iunonis Achaice, et Diane Scythice, et Apollinis Pythii. Etiam bouis illius egyptii antistites, de continentia infirmitatem Christianorum iudicabunt. Erubesce caro, que Christum induisti. Sufficiat tibi semel nubere, in quod a primordio facta es, in quod a fine   reuocaris. Redi in Adam uel priorem, si in nouissimum non potes. Semel gustauit ille de arbore, semel concupiit, semel pudenda protexit, semel Deo erubuit, semel ruborem suum abscondit, semel de paradiso sanctitatis exsulauit, semel exinde nupsit. Si in illo fuisti, habes tuam formam; si in Christum transisti, melior esse debebis. Exhibe  tertium Adam, et hunc digamum, et tunc poteris esse, quod inter duos non potes.





QUINTI SEPTIMII FLORENTIS TERTULLIANI DE IEIUNIIS  . 





ARGUMENTUM.


---Orthodoxi quos hic uocat psychicos, Montani dogmata de ieiuniis improbabant. Illius igitur assecta factus, ieiunia montanica, xerophagias et stationes defendit.



CAPUT PRIMUM.

Mirarer Psychicos   si sola luxuria tenderentur  , qua sepius nubunt; et non etiam  ingluuie lacerarentur  , qua ieiunia oderunt, monstrum scilicet haberetur libido sine gula, cum duo hec tam unita atque concreta sint, ut si disiungi omnino potuissent, ipsi prius uentri pudenda non adhererent. Specta corpus, et una regio est. Denique  pro dispositione membrorum, ordo uitiorum; prior uenter, et statim cetera sagine substructa lasciuia est. Per  edacitatem salacitas transit. Agnosco igitur  animalem  fidem studio carnis qua tota constat, tam multiuorantie quam multinubentie pronam; ut merito spiritalem disciplinam pro substantia emulam, in  hac quoque specie continentie accuset, proinde gule frenos induentem  per nullas interdum uel seras uel aridas escas, quemadmodum et libidini per unicas nuptias. Piget  iam cum  talibus congredi, pudet et  iam de eis altercari, quorum nec defensio uerecunda est. Quomodo enim protegam castitatem et sobrietatem sine taxatione aduersariorum? Quinam isti sint semel nominabo  exteriores et interiores botuli Psychicorum. Hi Paracleto controuersiam faciunt;  propter hoc noue prophetie  recusantur: non quod alium Deum predicent Montanus et Priscilla et Maximilla, nec quod Iesum Christum soluant , nec quod aliquam fidei aut spei regulam euertant; sed quod plane doceant sepius ieiunare, quam nubere. De modo quidem  nubendi iam edidimus monogamie defensionem. Nunc de castigatione uictus, secunda, uel magis prima  continentie pugna est.  Arguunt nos, quod ieiunia propria custodiamus; quod stationes  plerumque in uesperam producamus; quod etiam xerophagias obseruemus, siccantes cibum ab omni carne, et omni iurulentia, et uuidioribus quibusque pomis, ne  quid uinositatis uel edamus uel potemus; lauacri quoque abstinentiam, congruentem arido uictui. Nouitatem igitur abiectant, de cuius inlicito prescribant, aut heresim iudicandam, si humana presumptio est, aut pseudoprophetiam pronuntiandam, si  spiritalis indictio est, dum quaqua  ex parte anathema audiamus, qui aliter adnuntiamus .



CAPUT II.

Nam quod ad ieiunia pertineat, certos dies a Deo constitutos opponunt, ut cum in Leuitico precipit Dominus Moysi decimam mensis septimi diem placationis: Sancta, inquiens, erit uobis dies, et uexabilis animas uestras;  et omnis anima que uexata non fuerit illa die, exterminabitur de populo suo .  Certe in  Euangelio illos dies ieiuniis determinatos putant, in quibus ablatus est sponsus, et hos esse iam solos legitimos ieiuniorum christianorum, abolitis legalibus et propheticis uetustatibus. Ubi uolunt enim, agnoscunt quid sapiat lex et prophete usque ad Ioannem . Itaque de cetero indifferenter  ieiunandum ex arbitrio, non ex imperio noue discipline, pro temporibus et caussis uniuscuiusque;  sic et Apostolos obseruasse, nullum aliud imponentes iugum certorum et in commune omnibus obeundorum ieiuniorum ; proinde nec stationum, que et ipse suos quidem dies habebant  quarte ferie et sexte  , passiue  tamen currant  , neque sub lege precepti, neque ultra supremam diei, quando et orationes fere hora nona concludat de Petri exemplo, quod Actis refertur ; Xerophagias uero  nouum affectati officii nomen, et proximum ethnice superstitioni; quales castimonie Apim, Isidem, et magnam Matrem certorum eduliorum exceptione purificant;  cum fides libera in Christo ne Iudaice quidem legi abstinentiam quorumdam ciborum debeat, semel in totum macellum ab Apostolo admissa, detestatore eorum qui sicut nubere prohibeant, ita iubeant cibis abstinere a Deo conditis; et ideo nos esse iam tunc prenotatos in nouissimis temporibus abscedentes a fide, intendentes spiritibus mundi seductoribus, doctrinis mendaciloquorum, inustam habentes conscientiam . Quibus oro te ignibus? credo quibus nuptias sepe deducimus, et cenas quotidie coquimus. Sic et cum Galatis  nos quoque percuti aiunt, obseruatores dierum, et mensium, et annorum. Iaculantur interea et Esaiam pronuntiasse: Non tale ieiunium Dominus elegit ; id est, non abstinentiam cibi, sed opera iustitie que subtexit; et ipsum Dominum in Euangelio ad omnem  circa uictum  scrupulositatem compendio respondisse, non his communicari  hominem, que in os inferantur, sed que ex ore proferantur , cum et ipse manducaret et biberet usque in notationem: Ecce homo uorator et potator , sic et Apostolum docere, quod esca nos Deo non commendet, neque abundantes si edamus, neque deficientes si non edamus . His et huiusmodi sensibus eo iam subtiliter tendunt, ut unusquisque pronior uentri possit superuacua, nec adeo necessaria, existimare  sublati  uel diminuti  uel demorati cibi officia  , preponente  scilicet Deo  iustitie et innocentie opera.  Et scimus quales sint carnalium commodorum suasorie; quum  facile dicatur: Opus est de totis precordiis credam, diligam Deum et proximum  mihi  ; in his enim duobus preceptis tota Lex pendet et prophete, non in pulmonum et intestinorum meorum inanitate.



CAPUT III.

Itaque nos hoc prius affirmare debemus, quod occulte subrui periclitatur, quantum ualeat apud Deum inanitas ista, et ante omnia unde ratio ipsa processerit hoc modo promerendi Deum;  tunc enim agnoscetur obseruationis necessitas, cum eluxerit rationis auctoritas a primordio recensende. Acceperat  Adam a Deo legem non gustandi de arbore agnitionis boni et mali, moriturus si gustasset. uerum et ipse tunc in psychicum reuersus  post ecstasin spiritalem, in qua magnum illud sacramentum in Christum et Ecclesiam prophetauerat, nec iam capiens que erant spiritus, facilius uentri quam Deo cessit, pabulo potiusquam precepto annuit; salutem gula uendidit. Manducauit denique, et periit: saluus alioquin,  si uni arbuscule ieiunare maluisset  ; ut iam hinc animalis fides semen suum recognoscat, exinde deducens carnalium appetitionem, et spiritualium recusationem. Teneo igitur a primordio homicidam gulam, tormentis atque suppliciis in die puniendam, etiamsi Deus nulla ieiunia precepisset; ostendens tamen unde sit occisus Adam, mihi reliquerat intelligenda remedia offense,  qui offensam demonstrarat: ultro cibum quibus modis, quibusque temporibus potuissem, pro ueneno deputarem, et antidotum famem sumerem, per quam purgarem mortis a primordio caussam  in me quoque cum ipso genere transductam, certus hoc Deum uelle, cuius contrarium noluit, satisque confidens placituram illi continentie curam, a quo damnatam comperissem incontinentie culpam. Porro, cum et ipse ieiunium mandet, et animam conquassatam proprie utique cibi angustiis sacrificium appellet , quis iam dubitabit omnium erga uictum  macerationum hanc fuisse rationem, qua rursus interdicto cibo, et obseruato precepto, primordiale iam delictum expiaretur, ut homo per eamdem materiam causse satis Deo faciat, per quam offenderat,  id est, per cibi interdictionem; atque ita salutem emulo modo redaccenderet inedia, sicut exstinxerat sagina, pro unico illicito plura licita contemnens.



CAPUT Iu.

Hec ratio seruabatur apud Prouidentiam Dei, pro temporibus omnia modulantis  , ne quis ex diuerso ad deiiciendam propositionem nostram, Cur ergo, dicat, non statim Deus aliquam uictus constituit castigationem, quinimo et auxit permissionem? Nam in primordio quidem herbidum solummodo et arboreum  homini pabulum addixerat: Ecce dedi uobis omne fenum sementiuum seminans semen quod est super terram; et omne lignum quod habet in semetipso fructum seminis sementiui uobis erit in escam . Postea uero ad Ne enumerata subiectione omnium bestiarum terre, et uolatilium celi, et mouentium in terra, et piscium maris, et omnis uiuentis  ; Erunt, inquit, uobis in escam, uelut olera feni dedi uobis uniuersa; uerum carnem in sanguine anime sue non editis;  nam et hoc ipso quod eam solam carnem esui  eximit, cuius anima non per sanguinem effunditur, omnis relique carnis usum  concessisse manifestum est. Ad hec respondemus, non competisse onerari hominem aliqua adhuc abstinentie lege, qui cum maxime tam leuem interdictionem, unius  scilicet pomi, tolerare non potuit; remissum itaque illum libertate ipsa corroborandum. Aeque  post diluuium in reformatione generis humani, suffecisse unam interim legem a sanguine abstinendi, permisso  usu  ceterorum. Iam enim iudicium Dominus ostenderat per diluuium; adhuc etiam comminatus fuerat per exquisitionem sanguinis de manu fratris, et de manu bestie.  Omnis  itaque iustitiam iudicii preministrans, materiam libertatis emisit, per ueniam supparans disciplinam; permittens omnia, ut demeret quidam; plus exacturus, si plus commisisset; abstinentiam imperaturus, cum indulgentiam premisisset  ; quo magis, ut diximus, primordiale delictum expiaretur maioris abstinentie operatione, in maioris licentie occasione.



CAPUT u.


Denique, ubi iam et familiaris populus allegi Deo cepit, et restitutio hominis imbui potuit, tunc leges disciplineque omnes imposite etiam que decerperent uictum, ademptis quibusdam ueluti immundis, quo facilius aliquando ieiunia toleraret homo, perpetua in quibusdam abstinentia usus.  Nam et primus populus  primi hominis resculpserat crimen, pronior uentri quam Deo deprehensus; cum de duritia Aegyptie seruitutis ualida manu Dei et sublimi brachio ereptus Dominus eius uisus  ; et terre lacte  et melle mananti destinatus; statim autem solitudinis copiose circumspectu scandalizatus, saturitatis Aegyptie detrimenta  suspirans, in Moysen et Aaron mussitauit: Utinam obiissemus percussi a Domino in terra Aegypti, quando super ollas carnium sedebamus, et panes in plenitudinem comedebamus! Quomodo  eduxisti nos in hec deserta ad interficiendam synagogam istam fame?  Eadem uentris prelatione deploraturus erat eosdem duces suos et Dei arbitros, quos desiderio carnis et recordatu Aegyptiarum copiarum exacerbabat: Quis nos  uesceret  carne? uenerunt in mentem nobis pisces quos in Aegypto edebamus gratis, et cucumeres, et pepones, et porri, et cepe, et alia. At nunc anima nostra arida, nichil nisi  manna uident oculi nostri.  Ita et illis  xerophagie  panes  angelici displicebant: allium potius et cepe quam celum fragrare malebant. Et ideo tam ingratis gratiora et esculentiora queque detracta sunt, puniende simul gule et exercende continentie caussa, ut illa damnaretur, ista erudiretur.



CAPUT uI.

Nunc si temere rationes castigati a Deo uictus, et castigandi propter Deum a nobis, ad primordiorum experimenta reuocauimus, conscientiam communem consulamus, ipsa natura enuntiabit, quales nos ante pabulum et potum in uirgine adhuc saliua exhibere consuerit rebus duntaxat sensus  agendis quo diuina tractantur si multo pollentioris mentis, si multo uiuatioris cordis, quam cum totum illud domicilium interioris hominis, escis stipatum, uinis inundatum,  decoquendis iam stercoribus estuans  ,  premeditatorium efficitur latrinarum, in quo plane nichil tam in proximo supersit, quam ad lasciuiam sapere. Manducauit populus et bibit, et surrexerunt ludere . Intellige sancte Scripture uerecundiam: lusum, nisi impudicum, non denotasset. Ceterum, quotusquisque meminerit religionis, occupatis memorie locis, impeditis sapientie membris? Nemo ita ut decet, ita ut par est, ita ut utile est, recordabitur Dei in eo tempore  , quo ipsum sibi hominem excidere solemne est. Omnem disciplinam uictus  aut occidit aut uulnerat. Mentior, si non Dominus ipse obliuionem sui exprobrans Isreli, caussam plenitudini deputat  : Incrassatus est dilectus, et pinguefactus, et dilatatus est, et dereliquit Deum qui fecit eum, et abscessit a Domino salutificatore suo . Denique in eodem Deuteronomio eamdem causam precaueri iubens: Ne, inquit, cum manducaueris et biberis, et domos optimas edificaueris, ouibus et bobus tuis multiplicatis, et argento et auro, extollatur cor tuum, et obliuiscaris Domini Dei tui . Preposuit corruptele diuitiarum edacitatis enormitatem, cui ipse diuitie procurant. Per illas scilicet incrassatum erat cor populi, ne oculis uideret, et auribus audiret, et corde coniiceret adipibus obstructo, quas nominatim  esui abstulit, dedocens hominem sagine studere. Ceterum, cui cor erectum  potius inueniebatur quam impingnatum,  quadraginta diebus totidemque noctibus supra humane nature facultatem ieiunium perennauit, spiritali fide uirtutem subministrante; et uidit oculis Dei gloriam, et audiuit auribus Dei uocem, et corde coniecit Dei legem iam tunc docentis non in solo pane uiuere hominem, sed in omni uerbo Dei ; cum quidem nec ipsum Moysen Deo pastum, inediamque eius nomine  saginatam constanter contemplari ualeret pinguior populus. Merito igitur etiam in carne se Dominus ei ostendit college ieiuniorum suorum, non minus et Helie. Nam et Helias hoc primum quod famem  fuerat imprecatus, satis iam se ieiuniis uouerat: uiuit, inquit, Dominus, cui adsisto in conspectu eius, si erit ros istis annis et imber . Dehinc minantem Iezabel fugiens post unicum pabulum et potum, quem ab angelo expergefactus inuenerat, et ipse, quadraginta diebus et noctibus uacuo uentre, arido ore, peruenit in montem Choreb; ubi cum in spelunca  deuertisset, quam familiari congressu Dei exceptus est! Quid tu, Helia, hic ? multo amicior ista uox, quam, Adam, ubi es, . Illa enim pasto homini minabatur, ista ieiuno  blandiebatur. Tanta est circumscripti uictus prerogatiua, ut Deum prestet homini contubernalem, parem reuera pari. Si enim Deus eternus non esuriet , ut testatur per Esaiam, hoc erit tempus quo homo Deo adequetur,  cum sine pabulo uiuit.



CAPUT uII.


 Processimus itaque iam ad exempla, uti reuoluamus utilitatis efficacia potestates  istius  officii, quod etiam iratum Deum homini reconciliat. Deliquerat Isrel, in aquatione apud Maspha  congregatus a Samuele, sed  ita statim delictum ieiunio diluit, ut periculum prelii simul fugerit  . Cum maxime Samuel offerebat holocaustum , in nullo magis procuratam audimus Dei clementiam, quam abstinentia populi. Et Allophyli prelio  admouebant: ibi demum  Dominus intonuit uoce magna super Allophylos, et confusi sunt, et corruerunt in conspectu Isrelis; et processerunt uiri Isrel ex Maspha, et persecuti sunt Allophylos, et usque Betchor ceciderunt pastos impasti, armatos  inermes. He erunt uires ieiunantium Deo: celum pro eiusmodi militat. Habes formam presidii etiam spiritalibus bellis necessariam. Proinde cum rex Assyriorum Sennacherib, compluribus iam ciuitatibus captis, Isreli per Rapsacen blasphemias et minas intentaret , nichil aliud illum a proposito in Aethiopias auertit. Dehinc, quid aliud  centum et octoginta millia de exercitu eius per angelum absumpsit, quam Ezechie regis humiliatio? Siquidem, duritia hostis annuntiata, uestem scidit, saccum induit, eodemque habitu seniores sacerdotum ad Deum per Esaiam adire iussit, utique ieiunio preces prosequente: neque enim cibi tempus in periculo,  nec saturitatis cultus in sacco. Semper inedia meroris  sequela est, sicut letitia accessio sagine. Per hanc meroris sequelam et inediam, etiam ciuitas illa peccatrix, Niniue de exitio predicato liberatur. Satis enim penitentia scelerum commendauerat  Deo ieiunium triduo functa, etiam pecudibus enectis, quibus iratus Deus non erat . Sodoma quoque et Gomorra euasissent, si ieiunassent. Hoc remedium agnoscit et Achab, cum illi post transgressionem et idololatriam et necem Nabuthe, propter uineam interempti a Iezabel, exprobrasset Helias: Qualiter occidisti, et hereditatem possedisti? In loco, quo  , sanguinem Nabuthe canes delinxerant, tuum quoque delinquent . Destituit semetipsum, et saccum carni sue imposuit, et ieiunauit, et dormiuit in sacco; et tunc sermo Domini ad Heliam: uidisti ut reueritus sit  Achab a facie mea? Pro eo quod reueritus est, non superducam lesuram in diebus ipsius, sed in diebus filii  eius superducam eam , qui non erat ieiunaturus. Ita ieiunium in Deum reuerentie opus est. Per quod Anna quoque ambiens uxor Helcane retro sterilis impetrauit facile a Deo inanem cibo uentrem filio implere, et quidem propheta. Sed non modo nature mutationem, aut periculorum auersionem, aut delictorum oblitterationem; uerumetiam  sacramentorum agnitionem, ieiunia de Deo merebuntur. Adspice Danielis exemplum, circa somnium regis Babylonis  omnes turbantur sophiste, negant ultro  de prestantia humana posse cognosci  ; solus Daniel Deo fidens, et sciens quod ad demerendam Dei gratiam faceret, spatium tridui postulat, cum sua fraternitate ieiunat, atque ita orationibus commendatis, et ordinem et significationem  somnii per omnia instruitur, tyranni sophistis parcitur, Deus glorificatur, Daniel honoratur; non minorem Dei gratiam et postea quoque relaturus anno primo regis Darii, cum ex recogitatu predicatorum temporum ab Hieremia,  dedit faciem suam Deo in ieiuniis et sacco et cinere. Nam et angelus missus ad eum, hanc statim professus est caussam diuine dignationis: ueni, inquit, demonstrare tibi  quatenus miserabilis es; ieiunando scilicet. Si Deo miserabilis, leonibus in lacu fuerat horribilis; ubi quidem illi sex diebus ieiunanti prandium angelus procurauit.



CAPUT uIII.

Reddimus et cetera  , ad noua enim nunc documenta properamus: in limine Euangelii ,  Anna prophetis filia Phanuelis, que infantem Dominum et agnouit, et multa super eo predicauit exspectantibus redemptionem Isrelis, post egregium titulum ueteris uniuire uiduitatis, ieiuniorum quoque testimonio augetur, ostendens in quibus officiis assideri Ecclesie debeat, et a nullis magis intelligi Christum, quam semel nuptis, sepe ieiunis. Ipse mox Dominus baptisma suum, et in suo omnium, ieiuniis dedicauit, habens efficere panes ex lapidibus, etiam Iordanem uino fortasse manare, si ita uorator et potator fuisset. Imo nouum hominem in ueteris suggillationem uirtute fastidiendi cibi initiabat. ut eum diabolo rursus  per escam tentare querenti, fortiorem fame tota ostentaret. Prestituit exinde ieiuniis legem sine tristitia transigendis. Cur enim triste quod salutare? Docuit etiam aduersus diriora demonia ieiuniis preliandum. Quid enim mirum, si  eadem operatione spiritus iniquus educitur, qua sanctus inducitur? Denique, ut in centurionem Cornelium, necdum tinctum, dignatio Spiritus sancti cum carismate insuper prophetie festinasset, ieiunia eius legimus exaudita. Puto autem, et Apostolus in secunda Corinthiorum inter labores suos et pericula et incommoda post famem ac sitim, ieiunia quoque plurima enumerat .



CAPUT IX.

 Principalis hec species in castigatione uictus, potest iam de inferioribus quoque abstinentie operationibus preiudicare, ut et  ipsis pro modo utilibus aut necessariis. Nam exceptio eduliorum quorumdam, portionale ieiunium est. Inspiciamus igitur et  xerophagiarum nouitatem aut uanitatem, si non et in his tam antiquissime quam efficacissime religionis operatio est. Redeo ad Danielem et fratres eius leguminum pabulum, et aque potum ferculis et enophoris regiis preferentes, atque exinde formosiores,  ne qui  de specie quoque corpusculi metuat; ceterum spiritu insuper cultos. Dedit enim Deus adolescentulis scientiam et intelligentiam in omni litteratura, et Danieli in omni uerbo, et in somniis, et in omni sophia  qua hoc ipsum quoque saperet, quibus modis  de Deo impetraretur agnitio sacramentorum. Anno denique tertio Cyri regis Persarum, cum in recogitatum incidisset uisionis, aliam formam humiliationis prospexit. In illis, inquit, diebus, ego Daniel eram lugens, per tres hebdomadas, panem suauem non edi, caro et uinum non introierunt in os meum, oleo unctus non sum, donec consummarentur tres hebdomades, quibus transactis angelus emissus est taliter adloquens: Daniel, homo es miserabilis; ne timueris, quoniam ex die prima qua dedisti animam tuam recogitatui et humiliationi coram Deo, exauditum est uerbum tuum, et ego introiui uerbo tuo.  Ita xerophagiarum miseratio et humiliatio metum expellunt, et aures Dei aduertunt, et occultorum compotes faciunt. Reuertor etiam ad Heliam, cum corui illum pane et carne saturare consuessent, cur postmodum apud Bersabee Iudee excitato ei de somno quidam ille  angelus sine dubio panem solum et aquam obtulit? defecerant corui qui eum liberalius pascerent? an difficile angelo fuerat aliquem alicunde de conuiuio regis ministrum eum instructissimo ferculo raptum ad Heliam transferre; sicut Danieli  in lacum leonum esurienti prandium metentium exhibitum est? Sed constitui oportebat exemplum docens in tempore pressure, et persecutionis, et cuiuscumque circumstantie, xerophagiis esse uiuendum. Tali uictu Dauid exomologesin  suam expressit, cinerem quidem edens uelut panem, id est, panem uelut cinerem aridum et sordidum, potum uero fletu miscens, utique pro uino.  Habet enim et abstinentia uini suos titulos, que et Samuelem Deo uouerat, et Aaronem consecrarat. Nam de Samuele mater. Et uinum, inquit, et ebriamen nonbibet : talis enim et ipsa Deum orabat. Et Dominus ad Aaron: uinum et siceram non bibetis, tu et filii tui post te  , si quando ingrediemini tabernaculum, uel ascendetis ad altare, et non moriemini. Adeo morientur qui non sobrii  in Ecclesia ministrauerint. Sic et Isreli proximo exprobrat: Et potum dabatis sanctificatis meis uinum.  Et hec autem strictura potus xerophagie portio est. Quanquam ubi abstinentia uini aut a Deo exigitur, aut ab homine uouetur,  illic intelligatur etiam pabuli pressura formam prestruens potui. Qualis enim esus, talis et potus. uerisimile non est, ut quis dimidiam gulam Deo immolet, aquis sobrius, et cibis ebrius. An autem et Apostolus xerophagias norit, qui maiora celebrauerat, sitim et famem et multa ieiunia, qui ebrietates et commessationes recusauerat, uel de discipulo Timotheo argumenti satis est, quem propter stomachum et assiduas imbecillitates modico uino monens uti, quo ille non ex institutione, sed ex deuotione abstinebat   hoc ipso abstinentiam uini dignam Deo suasit, quam  ex necessitate dissuasit .



CAPUT X.

 Aeque  stationes nostras, ut indignas; quasdam uero et in serum constitutas, nouitatis nomine incusant, hoc quoque munus et ex arbitrio obeundum esse dicentes, et non ultra nonam detinendum, de suo scilicet more. Sed quod pertineat ad interdictionis questionem, semel pro omnibus caussis respondebo. Nunc ad proprium huius speciei articulum, de modo temporis dico, de ipsis prius expostulandum, unde hanc formam noua dirimendis stationibus prescribant. Si, quia Petrus, et qui cum eo, ad horam nonam orationis templum introgressi leguntur, quis  mihi probabit  illos ea die statione functos, ut horam nonam ad clausulam et expunctionem stationis interpretetur? Atqui facilius inuenias Petrum hora sexta capiendi cibi caussa, prius in superiora ad orandum ascendisse, quo magis  sexta diei finiri officio huic possit, que illud absolutura post orationem uidebatur. Porro, cum in eodem commentario Luce, et tertia hora orationis demonstretur, sub qua Spiritu Sancto initiati, pro ebriis habebantur; et sexta, qua Petrus ascendit in superiora; et nona, qua templum sunt introgressi, cur non intelligamus salua plane indifferentia semper et ubique et omni tempore orandi  , tamen tres istas horas ut insigniores in rebus humanis, que diem distribuunt, que negotia distinguunt,  que publice resonant, ita et solemniores  fuisse in orationibus diuinis? Quod etiam suadet Danielis quoque argumentum ter die orantis, utique per aliquarum  horarum exceptionem, non aliarum autem quam insigniorum, exinde Apostolicorum, tertie, sexte, none. Hinc itaque et Petrum dicam ex uetere potius usu nonam obseruasse, tertio orantem supreme orationis munere. Hec autem propter illos, qui se putant ex forma Petri agere, quam ignorant; non quasi respuamus nonam, cui et  quarta sabbati, et sexta plurimum fungimur: sed quia eorum que ex traditione obseruantur, tanto magis  dignam rationem afferre debemus, quanto carent Scripture auctoritate, donec aliquo celesti carismate aut confirmentur, aut corrigantur. Et si qua, inquit, ignoratis, Dominus uobis reuelabit . Itaque, seposito confirmatore omnium istorum Paracleto, duce uniuerse ueritatis, an indignior apud uos  ratio afferatur in nonam obseruandi requiro  , ut etiam Petro ea ratio deputanda sit, si statione tunc functus est. uenit enim de exitu Domini, quem etsi semper commemorari oportet sine differentia horarum, impressius tamen tum ei secundum ipsum stationis uocabulum addicimur  : nam et milites nunquam immemores sacramenti, magis stationibus parent. Itaque in eam usque horam celebranda pressura est, in qua  a sexta contenebratus orbis  defuncto domino lugubre fecit officium, ut tunc et nos reuertamur ad iucunditatem, cum et mundus recepit claritatem. Hoc si magis ad religionem sapit christianam, dum magis Christi gloriam celebrat, possum eque sere stationis ex eodem rei ordine statum figere, ut ieiunemus ad serum, exspectantes tempus Dominice sepulture cum Ioseph postulatum detulit corpus, et condidit. Inde et irreligiosum est ante famulorum  carnem refrigerare  , quam domini. Sed hoc ex  argumentationum prouocatione commiserim, coniecturas coniecturis, et tamen  puto fidelioribus, repercutiens. uideamus an aliquid tale nobis de uetustatibus quoque patrocinetur. In Exodo, habitus ille Moysis aduersus Amalech orationibus preliantis usque in occasum perseuerans,  nonne statio fuit sera? Iesum Naue debellantem Amorrheos, prandisse illa die existimamus, qua ipsis elementis stationem imperauit  ? Stetit sol in Gabaon, et luna in Aialon: stetit  sol et luna instructione, donec ultus est populus de inimicis suis; et stetit sol medio celo, et non accedebat  in occasum, et in finem diei unius. Non  fuit dies talis retro et in nouissimo, utique tam prolixus; ut, inquit, exaudiret Deus hominem, parem scilicet solis, instantem  tamdiu in officio, stationem etiam sera longiorem. Certe Saul et ipse in prelio constitutus, manifeste munus istud indixit : Maledictus homo qui ederit panem ad uesperam usque dum ulciscur de inimico meo; et non gustauit totus populus  eius, et tota terra non prandebat  . Tantam autem Deus prestitit auctoritatem edicto stationis illius, ut Ionathan filius Saulis, quanquam ignarus ieiunationis in serum definite gustum mellis admiserat, et sorte  mox de delicto sit traductus, et uix per precem populi periculo exemptus, gule enim, licet simplicis, reus fuerat. Sed et Daniel, anno primo regis Darii, cum ieiunans in sacco et cinere exomologesin Deo ageret, et adhuc, inquit, loquente me in oratione, ecce uir quem uideram in somnis initio, uelociter uolans adpropinquauit mihi quasi hora uespertini sacrificii. Hec erit  statio sera, que ad uesperam ieiunans, pinguiorem orationem Deo immolat.



CAPUT XI.

 Omnia autem ista credo ignota eis,  qui ad nostra turbantur, aut sola forsitan lectione, non etiam intentione comperta, secundum maiorem uim imperitorum, apud gloriosissimam scilicet multitudinem Psychicorum. Propterea per singulas direximus species ieiunationum, xerophagiarum, stationum, ut dum recensemus secundum utriusque Testamenti paraturam, quantum proficiant recusati, uel recisi, uel retardati pabuli officia, eos retundamus  qui hec uelut uacantia infirmant. Item dum pariter ostendimus quo semper in ordine fuerint religionis, eos reuincamus qui hec ut noua accusant; nec nouum enim quod semper, nec uacuum quod utile. Sed et illud in medio est, quedam ex his officiis a Deo homini imperata, legem constituisse; quedam ab homine Deo oblata,  uotum expunxisse; tamen et uotum, cum a Deo acceptatum est, legem in posterum facit  , per auctoritatem acceptatoris, exinde enim faciendum mandauit, qui factum comprobauit. Itaque et hic  in alia specie altercatio diuerse partis obducitur, cum dicunt, aut pseudoprophetia est si spiritalis uox solemnia ista constituit; aut heresis, si humana presumptio adinuenit. Eam enim formam reprehendentes qua et uetera decucurrerunt, et ex ea retorquentes que  aduersarii ueterum aduersus illa poterant  retractare; aut et illa recusare debebunt  , aut certe  ista suscipere necessario, maxime  cum et ista, a quocumque institutore sint, siue spiritali, siue tantum fideli,  eidem Deo  currant, cui et uetera. Indubitate enim et heresis et pseudoprophetia diuinitatis diuersitate iudicabuntur apud nos omnes unici Dei Creatoris et Christi eius antistites, adeoque indifferenter hanc partem defendo, illis offerens in quo uelint gradum figere. Spiritus diaboli est, dicis, o Psychice. Et quomodo Dei nostri officia indicit, nec alii offerenda quam Deo nostro? Aut contende diabolum cum Deo facere nostro, aut Satanas Paracletus habeatur. Sed hominem Antichristum adfirmas; hoc enim uocantur heretici nomine penes Ioannem. Et quomodo quisquis ille est in Christo nostro, hec erga Dominum nostrum officia disposuit, cum et Antichristi erga Deum  aduersus nostrum processerint Christum? Quo itaque putas laterum confirmatum apud nos spiritum, cum  imperat, an cum probat que Deus noster et imperauit semper et probauit? Sed rursus  palos terminales figitis Deo, sicut de gratia, ita de disciplina; sicut de carismatibus, ita et  de solemnibus; ut proinde officia cessauerint, quemadmodum et beneficia eius, atque ita negetis usque adhuc eum munia imponere, quia et hic Lex et Prophete usque ad Ioannem: superest ut totum auferatis, quantum in uobis tam otiosum.



CAPUT XII.

Iam enim et in ista specie ditati saturatique regnatis  , non delicta incusantes, que ieiuniis elimentur, nec reuelationum scientia indigentes, que xerophagiis extorqueantur, nec bella propria metuentes, que stationibus discutiantur. Ut ab Ioanne Paricletus obmutuisset, ipsi nobis Prophete in hanc maxime caussam extitissemus: iam non dico ad exorandam Dei iram, nec ad impetrandam tutelam eius aut gratiam, sed ad premuniendam per nosmetipsos nouissimorum temporum conditionem, indicentes omnem , cum carcer ediscendus, et fames ac sitis exercende, et tam inedie quam anxii uictus tolerantia usurpanda sit, ut in carcerem talis intreat Christianus, qualis inde prodisset; non penam illic passurus, sed disciplinam; nec seculi tormenta, sed sua officia; eoque fidentior  processurus ad certamen  e custodia abusus, nichil habens carnis, sic ut nec habeant tormenta materiam; cum sola et arida sit cute loricatus,  et contra ungulas corneus;  premisso iam sanguinis succo,  tanquam anime impedimentis, properante iam et ipsa, que iam sepe ieiunans mortem de proximo norit:  plane uestrum est in carceribus  popinas exhibere  martyribus incertis,  ne consuetudinem querant, ne tedeat uite,  ne noua abstinentie disciplina scandalizentur, quam nec ille Pristinus uester non christianus  martyr attigerat; quem et  facultate  custodie libere aliquandiu fartum  omnibus balneis quasi baptismate melioribus et omnibus luxurie secessibus quasi Ecclesie secretioribus et omnibus uite istius illecebris quasi eterne dignioribus, hoc puto obligatum  ne mori uellet, postremo ipso tribunalis die luce summa  condito mero tanquam antidoto premedicatum, ita eneruastis,  ut paucis ungulis titillatus, hoc enim ebrietas sentiebat, quem Dominum confiteretur interroganti presidi respondere non potuerit amplius.  Atque ita de hoc iam extortus  ,  cum singultus et ructus solos haberet, in ipsa negatione digessit  . Ideo sobrietatis disciplinam qui predicant pseudoprophete, ideo heretici qui obseruant. Quid ergo cessatis Paracletum, quem in Montano  negatis, in Apicio credere? Prescribitis constituta esse solemnia huic fidei scripturis uel traditione maiorum, nichilque obseruationis amplius adiiciendum, ob illicitum innouationis. State in isto gradu si potestis.



CAPUT XIII.

Ecce  enim conuenio uos et preter Pascha ieiunantes, citra illos dies quibus ablatus est sponsus, et stationum semiieiunia interponentes, et  uero  interdum pane et aqua uictitantes, ut cuique uisum est; denique respondetis hec ex arbitrio agenda, non ex imperio. Mouistis igitur gradum excedendo traditionem, cum que non sint  constituta obitis. Quale est autem ut tuo arbitrio permittas quod imperio Dei  non das? plus humane licebit uoluntati quam diuine potestati? Ego me seculo, non Deo liberum memini: sic mecum est ultro officium facere Domino, sicut  indicere illius est; non tantum obsequi ei debeo, sed  et adulari; illud enim imperio eius, hoc arbitrio meo presto. Bene autem quod et episcopi uniuerse plebi mandare ieiunia assolent; non dico de industria stipium conferendarum, ut uestre capture est; sed interdum et ex aliqua sollicitudinis ecclesiastice caussa. Itaque si et ex hominis edicto, et in unum omnes agitatis, quomodo in nobis ipsam quoque unitatem ieiunationum et xerophagiarum et stationum denotatis? nisi forte in senatus consulta, et in principum mandata coïtionibus opposita delinquimus. Spiritus Sanctus, cum in quibus uellet terris, et per quos uellet predicaret, ex prouidentia imminentium, siue ecclesiasticarum tentationum, siue mundialium plagarum, qua paracletus, id est aduocatus, ad exorandum iudicem, huiusmodi officiorum  remedia mandabat. Puta nunc ad exercendam sobrietatis et abstinentie disciplinam; hunc qui recipimus, necessario etiam que tunc constituit obseruamus. Adspice ad Iudaïcos fastos, et inuenies nichil nouum: si  que patribus sunt precepta, omnis deinceps posteritas hereditaria religione custodit. Aguntur preterea   per Grecias illa  certis in locis concilia ex uniuersis ecclesiis per que et altiora queque in commune tractantur, et ipsa representatio totius nominis christiani magna ueneratione celebratur. Et hoc quam dignum fide auspicante congregari undique ad Christum! uide quam bonum et quam iucundum habitare fratres in unum ; hoc tu psallere non facile nosti, nisi quo tempore cum compluribus cenas. Conuentus autem  illi stationibus prius et ieiunationibus operati; dolere cum  dolentibus, et ita demum congaudere gaudentibus norunt. Si et ista solemnia quibus tunc presens patrocinatus est sermo, nos quoque in diuersis prouinciis  fungimur in spiritu inuicem representati,  lex est sacramenti.



CAPUT XIu.

Horum igitur tempora obseruantes, et dies et menses et annos,  galaticamur. Plane si iudaicarum ceremoniarum, si legalium solemnitatum obseruantes sumus: illas enim Apostolus dedocet compescens ueteris Testamenti in Christo  sepulti perseuerantiam, et noui sistens. Quod si noua conditio in Christo iam noua et solemnia esse debebunt; aut si omnem in totum deuotionem temporum et dierum et mensium et annorum erasit Apostolus, cur Pascha celebramus annuo circulo in mense primo? cur quinquaginta exinde diebus in omni exultatione decurrimus?  cur stationibus quartam et sextam sabbati  dicamus,  et ieiuniis parasceuen? quanquam uos etiam sabbatum, si  quando continuatis, nunquam nisi in Pascha ieiunandum secundum rationem alibi redditam, nobis certe  omnis dies etiam uulgata consecratione celebratur. Nec ergo apud Apostolum differentie ratio, distinguentem noua et uetera. Sed et hic inequalitas uestra ridebitur, cum uetustatum formam nobis exprobratis, in quo  caussam nouitatis accusatis.



CAPUT Xu.

Reprobat etiam illos qui iubebant  cibis abstinere, sed de prouidentia Spiritus Sancti  , predamnans iam hereticos perpetuam abstinentiam precepturos ad destruenda et despicienda opera Creatoris: quales inueniam apud Marcionem, apud Tatianum, apud Iouem, hodiernum de Pythagora hereticum, non apud Paracletum.  Quantula est enim apud nos interdictio ciborum?  duas in anno hebdomadas xerophagiarum, nec totas, exceptis scilicet sabbatis et dominicis offerimus Deo; abstinentes ab eis, que non reiicimus, sed differimus. Atquin ad  Romanos scribens, uos nunc compungit detrectatores  huius officii: Ne propter pabulum solueritis,  inquit, opus Dei. Quod opus? de quo ait: Bonum est carnem non edere, et uinum non potare. Nam qui in istis seruit, placabilis et propitiabilis Deo nostro est. Quidam credit omnia munducauda esse, quidam autem infirmus olera  uescitur; qui manducat, ne nullificet  non manducantem. Tu quis  es, qui alienum seruum iudicas? Et qui manducat, et qui non manducat, Deo agit gratias.  Cum autem humano arbitrio uetet  controuersiam fieri, quanto magis diuino! Ita sciebat quosdam castigatores et interdictores uictus incusare, qui ex fastidio, non qui ex officio abstinerent; probare uero qui in honorem, non qui in conuitium Creatoris. Et si claues macelli tibi tradidit, permittens esui omnia ad constituendam idolothytorum exceptionem, non tamen in  macello regnum Dei inclusit. Nec enim, inquit, esus aut potus est Dei regnum, et, Esca nos Deo non commendat; non ut de arida dictum putes, sed potius de uncta et accurata. Siquidem subiiciens, nec si manducauerimus, abundabimus  ; nec si non manducauerimus, deficiemus; tibi magis insonat, qui abundare te existimas, si edas, et deficere si non edas, et ideo ista detractas. Dominum quoque quam indigne ad tuam libidinem interpretaris passim manducantem et bibentem, sed puto quod etiam ieiunarit  , qui beatos, non saturatos, sed esurientes et sitientes, pronuntiarit; qui escam profitebatur, non quam discipuli existimarant, sed paterni operis perfectionem, docens operari escam, que permanet in uitam eternam; in ordinaria etiam oratione panem mandans postulandum,  non et attalicas diuitias  . Sic et Esaias, non negauit Deum elegisse ieiunium, sed quale non elegerit, enumerauit. In diebus enim, inquit , ieiuniorum uestrorum inueniuntur uoluptates  uestre, et omnes subiectos uobis succutitis, aut conuitia et lites ieiunatis, et ceditis pugnis: non tale ieiunium ego elegi; sed quale subiecit, et subiiciendo non abstulit, sed confirmauit. Nam etsi mauult opera iustitie, non tamen sine sacrificio; quod est anima conflictata ieiuniis.



CAPUT XuI.

Ille certe Deus, cui nec populus incontinens  gule placuit, nec sacerdos, nec prophetes. Manent adhuc monumenta concupiscentie, ubi sepultus est populus carnis auidissimus usque ad choleram ortygometras  cruditando.  Eliditur pro templi foribus senior Heli; filii eius in acie ruunt; nurus exspirat in partu. Hanc enim meruerat  a Deo plagam domus impudens, sacrificiorum carnalium defraudatrix.  Sameas, homo Dei, cum exitum prophetasset idololatrie introducte a rege Hieroboam, post manum eius regis arefactam, et statim restitutam,  post altare diffusum  , ob hec signa, et satisfactione  inuitatus a rege, plane excusauit. Prohibitus enim a Deo fuerat, illic cibum in totum attingere; sed ab alio mox sene mentito prophetiam temere pastus, secundum uerbum Dei ibidem factum  super mensam, non est in paternis sepultus: leonis enim in uia occursu prostratur, et apud exteros conditus, penam deserti ieiunii luit. Hec erunt exempla et populo et episcopis, etiam spiritalibus, si quam incontinentiam gule admiserint. Sed nec apud inferos admonitio cessauit, ubi in diuite quidem conuiuia cruciantur, in paupere uero ieiunia recreantur, habentia preceptores Moysen et Prophetas . Nam et Iohel exclamauit : Sancite ieiunium, et predicate curationem  , prospiciens iam et tunc et alios apostolos et prophetas sancituros ieiunium, et predicaturos officia curantia Deum. Unde et qui in idolis comendis, et in aris ornandis  , et ad singulas horas  salutandis  adulantur, curationem facere dicuntur. Sed et omnem  ethnici agnoscunt. Cum stupet celum et aret annus, nudipedalia denuntiantur, magistratus purpuras ponunt, fasces retro auertunt, precem indigitant, hostiam instaurant. Apud quasdam uero colonias preterea annuo ritu saccis uelati,  et cinere conspersi idolis suis inediam  supplicem obiiciunt, balnea et  tabernacula  in nonam usque cluduntur. Unus in publico ignis apud aras, aque nec in lancibus. Niniuiticum  credo iustitium. Iudaicum certe ieiunium ubique celebratur, cum omissis templis per omne littus quocumque in aperto aliquando iam precem ad celum mittunt; et licet cultu et  ornatu meroris munus infament, tamen fidem abstinentie adfectant, et  stelle auctoritatem  demorantis suspirant. Sed bene, quod  in nostris xerophagiis blasphemias ingerens,  Casto Isidis et Cybeles eas adequas. Admitto testimonialem comparationem. Hinc diuinam  constabit, quam diabolus diuinorum emulator imitatur. Ex ueritate mendacium struitur, ex religione superstitio compingitur. Hinc tu eo irreligiosior, quanto ethnicus paratior. Ille denique  idolo gulam suam mactat, tu Deo non uis. Deus enim tibi uenter est, et pulmo templum, et aqualiculus altare, et sacerdos cocus, et Sanctus Spiritus nidor, et condimenta carismata, et ructus prophetia.



CAPUT XuII.

 uetus es, uera  si uelimus dicere, tu  qui tantum gule indulges, et merito te priorem iactitas; semper agnosco sapere Esau uenatorem ferarum, ita passim indagandis turdis studes, ita de campo laxissime discipline tue uenis, ita spiritu deficis, si tibi lenticulam defruto inrufatam obtulero,  statim totos primatus tuos uendes; apud te  agape in cacabis feruet, fides in culinis calet, spes in ferculis iacet. Sed maior his  est agape , qui per hanc adolescentes tui cum sororibus dormiunt. Appendices scilicet gule, lasciuia atque luxuria  , quam societatem et Apostolus sciens, cum premisisset: Non in ebrietatibus, nec in comessationibus; adiunxit: nec in cubilibus et libidinibus.  Ad elogium gule tue pertinet, quod  duplex apud te presidentibus honor binis  partibus deputatur; cum Apostolus duplicem honorem dederit, ut et fratribus et prepositis. Quis sanctior inter uos, nisi conuiuandi frequentior, nisi obsonandi pollucibilior, nisi calicibus instructior? Merito homines solius anime et carnis spiritalia recusatis. Talibus si placerent prophete, mei non erant. Cur ergo non constanter predicatis: Manducemus et bibamus, cras enim moriemur ? Sicut nos non dubitamus exerte mandare: ieiunemus, fratres et sorores, ne forte cras moriamur. Palam disciplinas nostras  uindicemus. Nos certi sumus, eos qui in carne sunt, Deo placere non posse; non utique in  substantia carnis, sed in cura, sed in affectione, sed in operatione, sed in uoluntate. Macies non displicet nobis; neque enim ad pondus Deus carnem tribuit, sicut nec spiritum ad mensuram, facilius si forte per  angustam salutis ianuam introibit caro exilior, citius resuscitabitur caro leuior, diutius in sepultura durabit caro aridior. Saginentur pugiles et pycte olympici: illis ambitio corporis competit, quibus et uires necessarie. Et tamen illi quoque xerophagiis inualescunt; sed nostra alia robora, alieque uires, sicut et alia certamina; quibus non est luctatio aduersus carnem et sanguinem, sed aduersus mundi potestates,  aduersus spiritalia malitie, aduersus hec, non carne et sanguine, sed fide et spiritu robusto oportet adsistere. Ceterum, saginatior  christianus ursis et leonibus forte, quam Deo, erit necessarius, nisi quod  et aduerus bestias maciem exercere debebit.





QUINTI SEPTIMII FLORENTIS TERTULLIANI DE PUDICITIA. 





[ARGUMENTUM.]

 I. Pudicitie amore Tertullianus in heresim lapsus, libro hoc errorem Montani prosecutus de non recipiendis penitentibus, saltem mechis et fornicatoribus; laude pudicitie premissa, idipsum huius libri argumentum paucis indicat ; maxime cum culmen criminum teneant mechia et fornicatio.

II. Atque imprimis, Scripturis Scripturas opponens, inde colligere nititur, delicta quedam esse remissibilia, alia irremissibilia.

III. Non tamen propterea negligendam prorsus delictorum quorumdam penitentiam.

Iu. Iam uero postquam docuit, mechie et fornicationis nomine se comprehendere omnia libidinum delicta,

 u. Mechiam idololatrie et homicidio comparari, ex Scripturis ostendit.

uI. Etsi uero in ueteri Testamento exstent exempla uenie pro mechis, inueniri etiam iudicii; et aliam esse noui Testamenti rationem.

uII. Deinceps late disputat de parabola ouis et drachme perdite.

uIII. IX. Item de duorum filiorum parabola.

X. Penitentiam enim etiam ethnicis competere.

XI. Exinde et facta Domini peccatoribus edita describit.

XII. Certe ab Apostolis cum idololatria et homicidio fornicationem interdici.

XIII. XIu. Porro et ueniam fornicatori corinthio ab Apostolo concessam examinat.

Xu. XuI. Afferens tam secunde quam prioris ad Corinthios  Epistole locos aduersus fornicatores.

XuII. Item et similes aliarum apostoli Pauli Epistolarum sententias.

XuIII. Etiam tales, tum illius, tum ueteris Testamenti, que communionem ecclesiasticam mechis adimunt.

XIX. Similes quoque locos, ex Ioannis apostoli et Apocalypsi, et Epistola.

XX. Ex Epistola deinde ad Hebreos olim  Barnabe titulo, et Leuitico, quasdam Scripturas affert, quamquam frustra pro suo instituto.

XXI. Atqui, non negans Apostolis competisse potestatem remittendi peccata, et proinde etiam Ecclesie, id sue Ecclesie spirituali frustra arrogat.

XXII. Denique agit contra ueniam criminum et pacem, quam martyres quidam mechis donabant, negatoribus negabant. PAM.



CAPUT PRIMUM.

Pudicitia flos morum, honor corporum, decor sexuum, integritas sanguinis, fides generis, fundamentum sanctitatis, preiudicium omnis bone mentis; quamquam rara, nec facile perfecta, uixque perpetua; tamen  aliquatenus in seculo morabitur, si natura prestruxerit, si disciplina persuaserit,  censura compresserit. Siquidem omne animi bonum aut nascitur, aut eruditur, aut cogitur. Sed ut mala magis uincunt, quod ultimorum temporum ratio est; bona iam nec nasci licet, ita corrupta sunt semina: nec erudiri, ita deserta sunt studia; nec cogi, ita exarmata sunt iura. Denique, de qua incipimus, cousque iam exoleuit, ut non eiuratio, sed moderatio libidinum pudicitia credatur; isque satis castus habeatur,  qui minus castus fuerit. Sed uiderit seculi pudicitia  cum seculo ipso, cum suo ingenio si nascebatur, cum suo studio si erudiebatur, cum suo seruitio si cogebatur; nisi quod infelicior etiam, si stetisset, ut infuctuosa, que non apud Deum egisset. Malim nullum bonum, quam uanum  . Quid prodest esse, quod esse non prodest?  Nostrorum bonorum status iam exigitur  , christiane pudicitie ratio concutitur: que omnia de celo trahit, et naturam per lauacrum regenerationis, et disciplinam per instrumentum predicationis, et censuram per iudicia ex utroque Testamento, et coacta constantius ex metu et uoto eterni ignis et regni. Aduersus hanc nonne  dissimulare potuissem?  Audio etiam edictum esse propositum, et quidem peremptorium,  Pontifex scilicet maximus  , quod est  Episcopus Episcoporum, edicit: »Ego et mechia et fornicationis delicta, penitentia functis dimitto  .« O edictum, cui adscribi non poterit, Bonum factum  ! Et ubi proponetur liberalitas ista? Ibidem, opinor, in ipsis libidinum ianuis, sub ipsis libidinum titulis. Illic eiusmodi penitentia promulganda est, ubi delinquentia ipsa uersabitur; illic legenda est uenia, quo cum spe eius intrabitur. Sed hoc in Ecclesia legitur, et in Ecclesia pronuntiatur, et uirgo est? Absit, absit a sponsa Christi tale preconium. Illa que uera est, que pudica, que sancta, carebit etiam aurium maculis. Non habet quibus hoc repromittat; et si habuerit, non repromittit: quoniam et terrenum Dei templum citius spelunca latronum,  , appellari potuit a Domino, quam mechorum et fornicatorum. Erit igitur et hic aduersus Psychicos  titulus, aduersus mee quoque sententie retro penes illos societatem, quo magis hoc mihi in notam leuitatis obiectent. Nunquam societatis repudium delicti preiudicium est, quasi non facilius  sit errare cum pluribus, quando ueritas cum paucis ametur.  Atenim me non magis dedecorabit utilis  leuitas, quam ornarit nocens. Non suffundor errore quo carui, quia caruisse delector, quia meliorem me et pudiciorem recognosco. Nemo proficiens erubescit. Habet et in Christo scientia etates suas, per quas deuolutus est et Apostolus. Cum paruulus, inquit, essem, tanquam paruulus loquebar, tanquam paruulus sapiebam: at ubi uir sum factus, ea que paruuli fuerant, euacuaui . Adeo diuertit a sententiis pristinis, nec idcirco deliquit, quod emulator factus est, non paternarum traditionum , sed christianarum; optans etiam ut preciderentur qui circumcisionem detinendam suadebant . Atque utinam et isti qui meram et ueram integritatem  carnis obtruncant, amputantes non summam superficiem, sed intimam effigiem pudoris ipsius, cum mechis et fornicatoribus ueniam pollicentur aduersus principalem christiani nominis disciplinam, quam ipsum quoque seculum usque adeo testatur, ut, si quando, eam in feminis nostris inquinamentis  potius carnis quam tormentis punire contendat, id uolens eripere quod uite anteponant! Sed iam hec gloria extinguitur, et quidem per eos quos tanto constantius oportuerat eiusmodi maculis nullam subscribere ueniam, quanto propterea quotiens uolunt, nubunt  , ne mechie et fornicationi succidere cogantur: quoniam melius est nubere quam uri . Nimirum, propter continentiam incontinentia necessaria est, incendium ignibus exstinguetur. Cur ergo et crimina postmodum indulgent penitentie nomine, quorum remedia prestituunt multinubentie iure? Nam et remedia uacabunt, cum crimina indulgentur; et crimina manebunt, si remedia uacabunt. Itaque utrobique de sollicitudine et negligentia ludunt, precauendo uanissime quibus parcunt, et parcendo ineptissime quibus precauerunt;  cum aut precauendum non sit, ubi parcitur; aut parcendum non sit, ubi precauetur. Precauent enim, quasi nolint admitti tale quid; indulgent autem, quasi uelint admitti; quando si admitti nolint, non debeant indulgere; si indulgere uelint, non debeant precauere. Nec enim mechia et fornicatio de modicis et  de maximis  delictis deputabuntur, ut utrumque competat, et sollicitudo que precauet, et securitas que indulget. Sed cum ea sint que culmen criminum teneant, non capit et indulgeri quasi modica, et precaueri quasi maxima. Nobis autem maxima aut summa sic quoque precauentur, dum nec secundas quidem post fidem nuptias permittitur nosse, nuptialibus et dotalibus si forte tabulis a mechie et fornicationis opere diuersas. Et ideo durissime  nos infamantes Paracletum discipline enormitate digamos foris sistimus, eumdem limitem liminis mechis quoque et fornicatoribus figimus,  ieiunas pacis lacrymas profusuris, nec amplius ab Ecclesia quam publicationem dedecoris relaturis.



CAPUT II.

Ceterum, Deus, inquiunt, bonus et optimus, et misericors et miserator , et misericordie plurimus , quam omni sacrificio anteponit ;  non tanti ducens peccatoris mortem, quam penitentiam , saluificator  omnium hominum, et maxime fidelium . Itaque et filios Dei misericordes et pacificos esse oportebit , donantes inuicem, sicut et Christus donauit nobis ; non iudicantes, ne iudicemur . Domino enim suo stat quis  uel cadit: tu quis es, ut seruum iudices alienum? . Dimitte, et dimittetur tibi   Talia et tanta futilia eorum quibus et Deo adulantur, et sibi lenocinantur, effeminantia magis quam uigorantia disciplinam, quantis et nos et contrariis possumus repercutere, que et Dei seueritatem intentent, et nostram constantiam prouocent? Quia, etsi bonus natura Deus, tamen et iustus . Ex causa enim, sicut sanare nouit, ita et cedere ; faciens pacem, sed et condens mala , penitentiam malens , sed et Hieremie mandans, ne pro populo peccatore deprecaretur: Quoniam si ieiunauerint, inquit, non exaudiam obsecrationem eorum; et rursus: Et tu ne adoraueris pro populo, et ne postulaueris pro his in prece et  oratione, quoniam non exaudiam in tempore quo inuocauerint me, in tempore afflictionis sue . Et adhuc supra, idem misericordie prelator quam sacrificii: Et tu ne adoraueris pro populo isto; et, Ne postulaueris misericordiam consequi eos. Et, Ne accesseris pro his ad me, quoniam non exaudiam utique misericordiam postulantes , utique ex penitentia flentes et ieiunantes, et adflictationem suam offerentes Deo. Deus enim zelotes ,  et qui naso non deridetur , adulantiam scilicet boni ati eius. Et qui licet patiens , tamen per Esaiam comminetur patientie finem: Tacui, numquid et semper tacebo, et sustinebo? quieui, uelut parturiens; exsurgam, et arescere faciam . Ignis enim precedet  ante faciem ipsius, et exuret inimicos eius , non solum corpus, uerum et animas occidens in gehennam . Ceterum, iudicantibus quomodo Dominus comminetur, ipse demonstrat: Quo enim iudicio iudicaueritis, iudicabitur de uobis . Ita non prohibuit iudicare, sed docuit. Unde et Apostolus iudicat, et quidem in causa fornicationis, dedendum eiusmodi hominem Satane in interitum carnis , increpans etiam quod fratres non apud sanctos iudicarentur . Adiiciens enim inquit: Ut quid mihi eos qui foris sunt, iudicare?  Dimittis autem, ut dimittatur tibi a Deo . Delicta mundantur, que quis in fratrem, non Deum admiserit. Debitoribus denique dimissuros nos in oratione profitemur . Sed non decet ultra de auctoritate Scripturarum eiusmodi funem contentiosum alterno  ductu in diuersa distendere, ut hec restringere frenos discipline, illa laxare uideantur, quasi incerte, et  penitentie subsidium illa prosternere per lenitatem, hec negare per austeritatem. Porro et auctoritas Scripture in suis terminis stabit sine alterutra oppositione, si  et penitentie subsidium suis conditionibus determinatur sine passiua concessione, et ipse prius cause eius distinguantur sine confusa propositione  . Causa penitentie delicta condicimus. Hec diuidimus in duos exitus: alia erunt remissibilia, alia irremissibilia; secundum quod nemini dubium est, alia castigationem mereri, alia damnationem. Omne delictum aut uenia expungit, aut pena: uenia, ex castigatione; pena, ex damtione. De ista differentia iam et quasdam premisimus altercationes Scripturarum, hinc retinentium, hinc  dimittentium delicta. Sed et Ioannes docebit: Si quis scit fratrem suum delinquere delictum non ad mortem, postulabit, et dabitur uita ei ; quia non ad mortem delinquit: hoc erit remissibile. Est delictum ad mortem: non pro illo dico ut quis postulet : hoc erit irremissibile. Ita, ubi est conditio uel ratio postulationis, illic etiam remissionis: ubi nec postulationis, ibi eque nec remissionis. Secundum hanc differentiam delictorum, penitentie quoque conditio discriminatur. Alia erit que ueniam consequi possit, in delicto scilicet remissibili; alia que consequi nullo modo possit, in delicto scilicet irremissibili. Et superest specialiter de mechie et fornicationis statu examinare, in quam delictorum partem debeant redigi.



CAPUT III.


Sed prius decidam intercedentem ex diuerso responsionem ad eam penitentie speciem, quam cummaxime  definimus uenia carere. Si enim, inquiunt, aliqua penitentia caret uenia, iam nec in totum agenda tibi est. Nihil enim agendum est frustra. Porro frustra agetur penitentia, si caret uenia.  Omnis autem penitentia  agenda est. Ergo omnis ueniam consequatur, ne frustra agatur; quia non erit agenda, si frustra agitur. Porro, frustra agetur, si uenia carebit. Merito  utique  ita opponunt, quoniam huius quoque penitentie fructum, id est ueniam, in sua potestate usurpauerunt. Quantum enim ad illos a quibus pacem humanam consequitur  ; quantum autem ad nos, qui solum Dominum meminimus delicta concedere  et utique mortalia, non frustra agetur. Ad Dominum enim remissa et illi exinde prostrata, hoc ipso magis operabitur ueniam, quod eam a solo Deo exorat  , quod delicto suo humanam pacem sufficere non credit, quod Ecclesie mauult erubescere quam communicare. Adsistit enim pro foribus eius, et de note sue exemplo ceteros admonet, et lacrymas  fratrum sibi quoque aduocat, et redit plus utique  negotiata, compassionem scilicet  quam communicationem. Et si pacem hic non metit, apud Dominum seminat: nec amittit, sed preparat fructum: non uacabit ab emolumento, si non uacauerit ab officio. Ita nec penitentia huiusmodi uana, nec disciplina eiusmodi dura est. Deum ambe honorant; illa nichil sibi blandiendo facilius impetrabit, ista nichil sibi adsumendo plenius adiuuabit.



CAPUT Iu.

Possumus igitur, demandata penitentie distinctione, ad ipsorum iam delictorum regredi censum, an ea sint que ueniam ab omnibus consequi possint. In primis, quod mechiam et fornicationem nominamus, usus expostulat:  habet et fides quorumdam  nominum familiaritatem; ita in omni opusculo usum custodimus. Ceterum, si adulterium et si stuprum dixero  , unum erit contaminate carnis elogium. Nec enim interest nuptam alienam an uiduam quis incurset, dum non suam feminam  : sicut nec locis refert, in cubiculis an in curribus  pudicitia trucidetur. Omne homicidium extra syluam  latrocinium est: ita et ubicumque, uel in quamcumque semetipsum adulterat et stuprat. qui aliter quam nuptiis utitur. Ideo penes nos occulte quoque coniunctiones, id est non prius apud Ecclesiam professe  iuxta mechiam et fornicationem iudicari periclitantur. Nec inde  conserte obtentu matrimonii crimen eludant. Reliquas autem libidinum  furias impias et in corpora et in sexus ultra iura nature non modo limine, uerum omni Ecclesie tecto submouemus; quia non sunt delicta, sed monstra.



CAPUT u.

Ergo mechia, quod etiam fornicationis est res, secundum opus criminis quanti estimanda sit sceleris  prima lex Dei presto est. Siquidem post interdictam  alienorum deorum superstitionem, ipsorumque idolorum fabricationem; post commendatam sabbati uenerationem; post imperatam in parentes secundam a Deo religionem, nullum aliud in  talibus titulis firmandis monendisque substruxit preceptum, quam: Non mechaberis . Post spiritalem enim castitatem sanctitatemque, corporalis sequebatur integritas. Et hanc itaque muniuit, hostem statim eius prohibendo mechiam. Quale delictum iam intellige, cuius cohibitionem post idololatrie  ordinauit. Nihil secundum longinquat a primo; nichil tam proximum primo, quam secundum: quod fit ex primo aliud, quodammodo primum est. Itaque mechia adfinis idololatrie; nam et idololatria mechie nomine et fornicationis sepe populo exprobrata  , etiam sorte coniungetur illi, sicut et serie; etiam damnatione coherebit illi, sicut et dispositione. Eo amplius premittens:  Non mechaberis; adiungit: Non occides: onerauit utique mechiam, quam homicidio anteponit. In prima itaque  fronte sanctissime legis, in primis titulis celestis edicti, principalium utique delictorum proscriptione signata  , de loco modum, de ordine statum, de confinio meritum cuiusque dignoscas. Est et mali dignitas, quod in summo aut in medio pessimorum collocatur. Pompam quamdam atque suggestum adspicio mechie, hinc ducatum idololatrie antecedentis, hinc comitatum homicidii insequentis. Inter duos apices facinorum eminentissimos sine dubio digna consedit, et per medium eorum, quasi uacantem locum pari criminis auctoritate compleuit. Quis eam talibus lateribus inclusam, talibus  costis circumfultam, a coherentium corpore diuellet de uicinorum criminum nexu, de propinquorum scelerum complexu, ut solam eam secernat ad penitentie fructum? Nonne hinc idololatria, inde homicidium, detinebunt? et si qua uox  fuerit, reclamabunt: Noster hic cuneus est, nostra compago? Ab idololatria metamur, illa distinguente coniungimur, illi de medio emicanti adunamur  ; concorporauit nos Scriptura diuina, litere ipse glutina nostra sunt, iam nec ipsa sine nobis potest. Ego quidem Idololatria sepissime mechie occasionem subministro. Sciunt luci mei et mei montes, et uiue aque, ipsaque in urbibus templa, quantum euertende pudicitie procuremus  . Ego quoque Homicidium nonnunquam mechie elaboro. Ut tragedias omittam   sciunt hodie uenenarii, sciunt magi,  quot pellicatus ulciscar  quot riualitates defendam, quot custodes, quot delatores, quot conscios auferam.  Sciunt etiam obstetrices, quot adulteri conceptus trucidentur. Etiam apud Christianos non est mechia sine nobis: ibidem sunt idololatrie, ubi immundi spiritus res est; ibidem est et homicidium, ubi homo, cum inquinatur, occiditur. Igitur, aut nec illis, aut etiam nobis penitentie subsidia conuenient. Aut detinemus eam, aut sequimur. Hec ipse res loquuntur. Si res uoce deficiunt, adsistit idololatres, adsistit homicida, in medio eorum adsistit et mechus, pariter de penitentie officio sedent, in sacco et cinere inhorrescunt, eodem flatu gemiscunt, eisdem precibus ambiunt, eisdem genibus exorant, eamdem inuocant matrem.  Quid agis, mollissima et humanissima disciplina? aut omnibus eis hoc esse debebis: beati enim pacifici ; aut, si non omnibus,  nostra esse.  Idololatram quidem et homicidam semel damnas, mechum uero de medio excipis, idololatrie successorem, homicide antecessorem, utriusque collegam? Persone acceptatio est, miserabiliores penitentias reliquisti.



CAPUT uI.

Plane, si ostendas de quibus patrociniis exemplorum, preceptorumque celestium, soli mechie, et in ea fornicationi quoque, ianuam penitentie expandas, ad hanc iam lineam dimicabit nostra congressio. Prescribam tamen tibi formam necesse est, ne ad uetera manum emittas, ne in terga respicias. uetera enim transierunt, secundum Esaiam , et noua est iam nouatio secundum Hieremiam ; et obliti posteriorum, in priora porrigimur,  secundum Apostolum ; et Lex et Prophete usque ad Ioannem, secundum Dominum : nam, et si cum maxime a lege cepimus demonstrando mechiam, merito ab eo statu legis, quem Christus non dissoluit, sed impleuit . Onera enim legis usque ad Ioannem, non remedia; operum iuga reiecta sunt, non disciplinarum: libertas in Christo non fecit innocentie iniuriam. Manet lex tota pietatis, sanctitatis, humanitatis, ueritatis, castitatis, iustitie, misericordie, beneuolentie, pudicitie. In qua lege beatus uir qui meditabitur die ac nocte . De qua idem Dauid rursus: Lex Domini inuituperabilis, conuertens animas; iura Domini directa, oblectantia corda; preceptum Domini longe lucens, inluminans oculos  . Sic et Apostolus: Itaque lex quidem sancta est, et preceptum sanctum et optimum;  , utique, Non mechaberis . Sed et supra, Legem ergo euacuamus per fidem? Absit, sed legem sistimus , scilicet in his que et nunc nouo Testamento interdicta etiam cumulatiore precepto prohibentur. Pro Non mechaberis: Qui uiderit ad concupiscentiam, iam mechatus est in corde suo ; et pro Non occides: Qui dixerit fratri suo racha, reus erit gehenne . Quere an salua sit lex non mechandi, cui accessit nec concupiscendi. Ceterum, si qua uobis exempla in sinum plaudent, non opponentur huic quam defendimus discipline. Frustra enim lex suprastructa est, origines quoque delictorum, id est concupiscentias et uoluntates, non minus quam facta condemnans, si ideo hodie concedetur mechie uenia, quia  et aliquando  concessa est. Cur emolumento hodie pleniore disciplina cercetur, nisi ut maiore forsitan lenocinio tuo indulgeatur? Dabis ergo et idololatrie et omni apostate ueniam, quia et populum ipsum totiens reum  istorum, totiens inuenimus retro restitutum . Communicabis et homicide; quia et Nabothe sanguinem Achab deprecatione deleuit ; Dauid Urie cedem, tum caussam eius mechiam  confessione purgauit . Iam et incesta donabis, propter Loth ; et fornicationes cum incesto, propter Iudam , et turpes de prostitutione nuptias, propter Osee , et non tantum frequentatas, uerum et semel plures propter patres nostros .  Utique enim dignum est perequari nunc quoque gratiam circa omnia retro indulta, si de pristino aliquo exemplo uenia mechie uindicatur. Habemus quidem et nos eiusdem uetustatis exempla pro sententia nostra, non modo non indulti, uerum etiam representati iudicii  fornicationis . Et utique sufficit tantum numerum uiginti quatuor millium populi fornicantis in filias Moab una plaga ruisse . Sed malo in gloriam Christi a Christo deducere disciplinam. Habuerint pristina tempora  omnis impudicitie, si uolunt Psychici, etiam potestatem; luserit ante Christum caro, imo perierit antequam a Domino suo requisita est; nondum erat digna dono salutis, nondum apta officio sanctitatis. Adhuc in Adam deputabatur cum suo uitio, facile quod  speciosum uiderat concupiscens, et ad inferiora respiciens, et de ficulneis foliis pruriginem  retinens.  Inherebat usquequaque libidinis uirus, et iacte  sordes non ablui  idonee, quod nec ipse adhuc aque lauerant. At ubi sermo Dei descendit in carnem, ne nuptiis quidem resignatam  , et Sermo caro factus est , ne nuptiis quidem resignanda; que ad lignum, non incontinentie, sed tolerantie accederet; que non dulce aliquid, sed amarum aliquid  inde gustaret; que non ad inferos, sed ad celum pertineret; que non lasciuie frondibus, sed sanctimonie floribus precingeretur; que munditias suas aquis traderet  ; exinde caro quecumque in Christo reliquas sordes pristinas soluit, alia iam res est, noua emergit iam, non ex seminis imo, non ex concupiscentie fimo, sed ex aqua pura et spiritu mundo. Quid itaque illam de pristino excusas?  Non  corpus Christi, non membra Christi, non templum Dei uocabatur , cum ueniam mechie consequebatur. Itaque, si exinde quo statum uertit, et in Christum tincta induit Christum , et magno redempta est , sanguine scilicet Domini et Agni , tenes aliquod exemplum, siue preceptum, siue formam, siue sententiam indulte siue indulgende fornicationis atque mechie; habes etiam temporis a nobis definitionem, ex quo deputetur etas questionis.



CAPUT uII.

A parabolis licebit incipias, ubi est ouis perdita a Domino requisita, et humeris eius reuecta . Procedant ipse  picture calicum uestrorum,  si uel in iis perlucebit interpretatio pecudis illius, utrumne christiano an ethnico peccatori de restitutione conliniet. Prescribimus enim ex nature disciplina, ex lege auris et lingue, ex mentis sanitate ea semper responderi, que prouocantur, id est  ad ea que prouocant. Prouocabat, ut opinor, quod Pharisei publicanos et peccatores ethnicos admittentem Dominum, et cum illis de uictu communicantem indignati mussitabant . Ad hoc Dominus pecudis perdite restitutionem cui alii configurasse credendus  est, quam ethnico perdito, de quo agebatur; non de christiano, qui adhuc nemo? aut quale est, ut Dominus quasi cauillator responsionis, omissa specie presenti quam repercutere deberet, de futura laboret? Sed ouis proprie Christianus, et grex Domini Ecclesie populus, et pastor bonus Christus : et ideo christianus in oue  intelligendus  , qui ab Ecclesie grege errauerit. Ergo nichil ad Phariseorum mussitationem reapondisse uis Dominum, sed ad tuam  presumptionem. Et tamen ita eam uindicare debebis ut neges in ethnicum competere, que in christianum existimas conuenire. Dic mihi, nonne omne hominum genus unus Dei grex est? nonne uniuersarum gentium idem Deus et Dominus et pastor est? quis magis perit a Deo, quam ethnicus quamdiu errat? quis magis requiritur a Deo, quam ethnicus, quando reuocatur a Christo? Denique, antecedit hic ordo in ethnicis, siquidem non aliter christiani ex ethnicis fiunt, nisi prius perditi, et a Deo requisiti, et a Christo reportati. Ita etiam hunc ordinem seruari oportet, ut in eos tale aliquid interpretemur, in quibus prius est. At tu, opinor, hoc uelles  , ut ouem non de grege perditam faceret, sed de arca uel de armario. Sic etsi ethnicorum reliquum numerum iustum ait, non ideo Christianos esse ostendit  cum Iudeis agens, et illos cum maxime obtundens, quod indignarentur spei ethnicorum ; sed ut exprimeret aduersus liuorem Phariseorum suam gratiam et beneuolentiam etiam circa unum ethnicorum, preposuit unius peccatoris salutem  ex penitentia, quam illorum ex iustitia. Aut numquid non iusti Iudei, et quibus penitentia opus non esset, habentes gubernacula discipline et timoris instrumenta Legem et Prophetas? Posuit igitur illos in parabola, et si non quales erant, sed quales esse debuerant, quo magis suffunderentur, aliis et non sibi penitentiam audientes necessariam. Proinde in drachme parabola  , ut ex eadem materia prouocata, eque ethnicum drachmani  interpretamur; etsi in domo amissam, quasi in Ecclesia; etsi ad lucerne lumen repertam, quasi ad Dei uerbum. Atquin totus hic mundus una omnium domus est, in quo magis in ethnico gratia Dei inlucet, qui in tenebris inuenitur, quam christiano, qui iam in Dei luce est. Denique, et oui et drachme unus error adscribitur. Nam  si iam in christianum peccatorem defingerentur, post fidem perditam et iterata amissio eorum et restitutio notaretur. Decedam nunc paulisper de gradu isto, quo magis eum etiam decedendo commendem, cum sic quoque obduxero diuerse partis presumptionem. Condico christianum iam peccatorem in parabola utraque portendi, non tamen ideo eum affirmandum; qui de facinore mechie et fornicationis restitui per penitentiam possit. Licet enim periisse dicatur, erit et de perditionis genere retractare; quia et ouis non moriendo, sed errando, et drachma non intereundo, sed latitando perierunt. Ita, licet dici perisse quod saluum est. Perit igitur et fidelis elapsus  in spectaculum quadrigarii furoris, et gladiatorii cruoris, et scenice feditatis, et xystice uanitatis, in lusus, in  conuiuia secularis solemnitatis, in officium, in ministerium aliene idololatrie aliquas artes adhibuit curiositatis; in uerbum ancipitis negationis  aut blasphemie impegit, ob tale quid extra gregem datus est, uel et ipse forte ira, tumore, emulatione, quod denique sepe fit, dedignatione castigationis abrupit, debet requiri atque reuocari. Quod potest recuperari, non aperit, nisi  foris perseuerauerit. Bene interpretaberis parabolam, uiuentem adhuc reuocans peccatorum. Mechum uero et fornicatorem, quis non  mortuum statim admisso pronuntiauit? Quo ore mortuum restitues in gregem ex parabole eius auctoritate, que non mortuum pecus reuocat? Denique, si meministi prophetarum, cum pastores increpantur, puto Ezechielis est uox: Pastores, ecce lac deuoratis et lanis uestimini; quod forte est, occidistis; quod infirmum est, non curastis; quod comminutum est, non ligastis; quod expulsum est, non conuertistis; quod periit, non requisistis . Numquid et de mortuo exprobrat, quod non et illud in gregem reficere curauerint? Plane ingerit quod perire oues fecerint, et a bestiis agri comedi. Neque possunt nec perire in mortem, nec comedi, si relinquantur, ut non perdite in mortem et comeste resumantur. Iuxta drachme quoque exemplum; etiam intra domum Dei Ecclesiam, licet esse  aliqua delicta pro ipsius drachme modulo ac pondere mediocria, que ibidem delitescentia mox ibidem et reperta, statim ibidem cum gaudio emendationis transigantur. Mechie uero et fornicatiouis non drachma, sed talentum  , quibus exquirendis, non lucerne spiculi lumine  , sed  totius solis lancea  opus est. Simul apparuit, statim homo de Ecclesia expellitur, nec illic manet, nec gaudium confert repertrici Ecclesie, sed luctum; nec congratulationem aduocat uicinarum, sed contristationem proximarum fraternitatum. Commissa itaque etiam hac nostra cum illorum interpretatione, eo magis in ethnicum spectabunt et ouis et drachme argumenta, quanto nec in eius delicti christianum competere possunt, propter quod in christianum de diuersa parte coguntur.



CAPUT uIII.


Sed enim plerosque interpretes parabolarum idem exitus decipit, quem  in uestibus purpura oculandis sepissime euenire est; cum putaueris recte conciliasse temperamenta colorum, et credideris comparationes eorum inter se animasse  , erudito mox utroque corpore, et luminibus expressis, errorem omnem traducta diuersitas euomet  . Eadem itaque caligine circa filiorum quoque duorum  parabolam , quibusdam ad presens  concolorantibus figuris, a uero lumine exorbitant eius comparationis quam parabole materia pretexit. Duos enim populos in duobus filiis collocant  , Iudaicum maiorem, Christianum minorem. Nec enim possunt exinde Christianum peccatorem in filio minore disponere ueniam consecuturum, nisi in maiore iudaicum expresserint. Porro, si Iudaicum ostendero deficere a comparatione filii maioris, consequenter  utique nec Christianus admittetur ad configurationem filii minoris. Licet enim filius audiat et Iudeus, et maior, quia prior in adoptione ; licet et Christiano reconciliationem Dei Patris inuideat, quod uel maxime diuersa pars carpit, sed non erit Iudei dictum ad Patrem: Ecce quot annis tibi seruio, et preceptum tuum nunquam preteriui . Quando enim non transgressor legis Iudeus, aure audiens, et non audiens; odio habens traducentem in portis  , et aspernamento  sermonem sanctum? Sic nec patris ad Iudeum erit uox: Tu semper mecum es, et omnia mea tua sunt . Iudei enim apostate filii pronuntiantur; generati quidem, et in altum elati, sed qui non computauerint Dominum, et qui dereliquerint Dominum, et in iram prouocauerint Sanctum Isrelis . Omnia plane Iudeo concessa dicemus,  cui etiam conditio gratior queque de gula erepta est, nedum ipsa terra paterne promissionis. Atque adeo non minus hodie Iudeus, quam minor filius prodacta substantia Dei in aliena regione mendicat, seruiens usque adhuc principibus eius, id est seculi huius. Querant  igitur alium Christiani suum fratrem; Iudeum enim  parabola non recepit. Multo aptius Christianum maiori, et Iudeum minori filio adequassent, secundum fidei comparationem, si ordo utriusque populi ab utero Rebecce designatus  permitteret demutationem, nisi quod et clausula refragaretur. Christianum enim de restitutione Iudei gaudere, et non dolere conueniet; siquidem tota spes nostra cum reliqua Isrelis exspectatione coniuncta est . Ita etsi quedam faciant, sed aliis contra sapientibus interimitur exemplorum perequatio. Quamquam  et si omnia ad speculum respondere possint, unum sit precipuum periculum interpretationum, ne aliorsum temperetur felicitas comparationum, quam quo parabole cuiusque materia mandauit. Meminimus enim et  histriones cum allegoricos gestus adcommodant  canticis, alia longe a presenti et fabula et scena et persona  , et tamen congruentissime exprimentes. Sed uiderit ingenium extraordinarium  . Nihil enim ad Andromacham. Sic et heretici  easdem parabolas quo uolunt tribuunt  , non quo debent aptissime excludunt  . Quare aptissime? Quoniam a primordio secundum occasiones parabolarum, ipsas materias confinxerunt doctrinarum:  uacauit  scilicet illis solutis a regula ueritatis ea conquirere atque componere, quorum parabole uidentur.



CAPUT IX.

Nos autem, quia non ex parabolis materias commentamur, sed ex materiis parabolas interpretamur, nec ualde laboramus omnia in expositione torquere, dum contraria queque caueamus. Quare centum  oues ? et quid utique decem drachme?  et que ille scope ? Necesse erat, qui unius peccatoris salutem gratissimam Deo uolebat exprimere, aliquam numeri quantitatem nominaret, de quo unum quidem perisse describeret; necesse erat ut habitus requirentis drachmam in domo, tam scoparum quam lucerne adminiculo adcommodaretur. Huiusmodi enim curiositates et suspecta faciunt quedam, et coactarum expositionum subtilitate plerumque deducunt a ueritate. Sunt autem que et simpliciter posita sunt ad struendam et disponendam et texendam parabolam, ut illuc perducantur cui exemplum procuratur. Et duo utique filii illuc spectabunt, quo et drachma et ouis. Quibus enim coherent, eamdem habent caussam, eamdemque utique mussitationem Phariseorum erga commercium Domini ethnicorum:  aut, si quis dubitat ethnicos fuisse publicanos apud Iudeam, usurpatam  iam pridem Pompeii manu atque Luculli , legat Deuteronomium: Non erit uectigal pendens ex filiis Isrel.  Nec tam execrabile esset nomen publicanorum apud Dominum, nisi extraneum uendentium ipsius celi et terre et maris transitus. Peccatores autem cum adiungit publicanis , non statim Iudeos ostendit, etsi aliqui fuisse potuerunt. Sed uum genus ethnicorum alios ex officio peccatores, id est publicanos, alios ex natura, id est non publicanos pariter ponendo distinxit. Ceterum, nec denotaretur cum Iudeis  communicans uictum, sed cum ethnicis, quorum mensam iudaica disciplina depellit. Nunc de filio prodigo id prius considerandum est quod utilius:  non enim admittetur exemplorum adequatio, licet imagini congruentissima, si fuerit saluti nocentissima. Totum autem statum salutis, in tenore discipline constitutum, subuerti uidemus ea interpretatione que ex diuerso affectatur. Nam, si christianus est qui acceptam a Deo patre substantiam, utique baptismatis, utique Spiritus Sancti, et exinde spei eterne, longe euagatus a patre prodigit ethnice uiuens, si exutus bonis mentis etiam principi seculi  seruitium suum tradidit, et ab eo porcis alendis, immundis scilicet spiritibus curandis, prepositus, resipuit ad patrem reuerti; iam non mechi et fornicarii, sed idololatre et blasphemi et negatores, et omne apostatarum genus, hac parabola patri satisfacient. Et elisa est uerissime  hoc magis modo tota  substantia sacramenti  . Quis enim timebit prodigere quod habebit postea recuperari? quis curabit perpetuo conseruare quod non perpetuo poterit amittere? Securitas delicti etiam libido est eius. Recuperabit igitur et apostata uestem priorem, indumentum  Spiritus Sancti, et annulum denuo signaculum lauacri, et rursus illi mactabitur Christus , et recumbet eo in throno de quo indigne uestiti a tortoribus solent tolli, et abiici in tenebras , nedum spoliati. Plus est igitur, si nec expedit in Christianum conuenire ordinem filii prodigi. Quod si nec in Iudeum integre filii imago concurrit, ad propositum Domini simpliciter interpretatio gubernabitur. uenerat Dominus utique, ut quod perierat, saluum faceret, medicus languentibus magis quam sanis necessarius . Hoc et in parabolis figurabat, et in sententiis predicabat. Quis perit hominum? quis labat de ualetudine, nisi qui Deum nescit? quis saluus ac sanus, nisi qui Deum nouit? Has duas species de  genere fraternas hec quoque signabit parabola. uide an habeat ethnicus substantiam in Deo Patre census et sapientie et naturalis agnitionis in Deum; per quam et Apostolus notat in sapientia Dei non cognouisse mundum per sapientiam Deum , quam utique a Deo acceperat. Hanc itaque prodegit longe a Domino moribus factus inter errores et illecebras et libidines seculi, ubi fame ueritatis compulsus, tradidit se principi huius eui. Ille eum prefecit porcis , ubi nec ille compos esset uitalis esce, simulque alios uideret in opere diuino abundantes pane celesti. Recordatur patris Dei, satisfacto redit, uestem pristinam recipit; statum scilicet eum quem Adam transgressus amiserat; annulum quoque accipit tunc primum, quo fidei  pactionem interrogatus obsignat, atque ita exinde opimitate Dominici corporis uescitur, Eucaristia scilicet. Hic erit prodigus filius, qui nunquam retro frugi, qui statim prodigus, quod non statim Christianus. Hunc et Pharisei de seculo ad patris complexus reuertentem, in publicanis et peccatoribus merebant. Et ideo ad hoc solum maioris fratris accommodatus est liuor; non quia innocentes et Deo obsequentes Iudei, sed quia inuidentes nationibus salutem, plane quos semper apud patrem esse oportuerat. Et utique Iudeus ad primam statim uocationem Christiani gemit, non ad secundam restitutionem: illa enim etiam ethnicis relucet, hec uero que in Ecclesiis agitur, ne Iudeis quidem nota est. Puto me et materie parabolarum, et congruentie rerum,  et tutele disciplinarum accommodatiores interpretationes reddidisse. Ceterum, si in hoc gestit diuersa pars ouem et drachmam, et filii luxuriam christiano peccatori configurare, ut mechiam et fornicationem penitentia donent, aut et cetera delicta pariter capitalia  concedi oportebit, aut paria quoque eorum mechiam et fornicationem inconcessibilia seruari. Sed plus est, quod nichil aliud argumentari licet citra id de quo agebatur. Denique, si aliorsum parabolas transducere liceret, ad martyrium potius dirigeremus spem illarum, quod solum omni substantia prodacta restituere filium poterit, et drachmam inter omnia, licet in stercore repertam, cum gaudio predicabit, et ouem per aspera queque et abrupta fugitiuam humeris ipsius Domini in gregem referet. Sed malumus in Scripturis minus si forte sapere, quam contra. Proinde sensum Domini custodire debemus atque preceptum. Non est leuior transgressio in interpretatione, quam in conuersatione.



CAPUT X.

 Excusso igitur iugo in ethnicum disserendi parabolas istas, et semel dispecta uel recepta necessitate non aliter interpretandi quam materia propositi est, contendunt iam nec competere ethnicis penitentie denuntiationem, quorum delicta obnoxia ei non sint, ignorantie scilicet imputanda, quam sola natura ream Deo faciat. Porro, nec remedia sapere, quibus pericula ipsa non sapiunt, illic autem penitentie constare rationem, ubi conscientia et uoluntate delinquitur, ubi et culpa sapiat et gratia, illum lugere, illum uolutari qui sciat et quid amiserit et quid sit recuperaturus, si penitentiam Deo immolarit, utique eam magis filiis offerenti, quam extraneis. Num  ergo et Ionas  idcirco ethnicis Niniuitis non putabat penitentiam necessariam, cum cauillaretur in  predicationis officio? an potius misericordiam Dei prouidens etiam in extraneos profusam, quasi destructuram preconium, uerebatur? atque adeo propter ciuitatem profanam nondum Dei compotem, adhuc ignorantia delinquentem, pene periit prophetes? nisi quod exemplum passus est Dominice passionis, ethnicos quoque penitentes redempture . Bene quod et Ioannes Domini uias sternens, non minus militantibus et publicanis, quam filiis Abraham, penitentie erat preco .  Ipse Dominus Sidoniis et Tyriis presumpsit penitentiam, si uirtutum documenta uidissent . Atquin ego illam naturalibus magis peccatoribus competere contendam, quam uoluntariis. Magis enim merebitur fructum eius qui nondum eo usus est, quam qui iam et abusus est; magisque sapient remedia prima, quam exoleta. Nimirum Dominus ingratis benignus magis quam ignaris, et citius reprobatis misericors, quam nondum probatis; ut non magis irascatur contumeliis clementie sue, quam blandiatur; et non libentius extraneis eam impertiat, quam in filiis perdidit, cum gentes sic adoptauerit, dum Iudei de patientia ludunt  . Sed hoc uolunt Psychici, ut Deus iustus iudex eius peccatoris penitentiam malit quam mortem, qui mortem penitentia maluit.  Quod si ita est, peccando promeremur. Age tu, funambule pudicitie et castitatis, et omnis circa sexum sanctitatis, qui tenuissimum filium disciplina eiusmodi ueri auia pendente uestigio ingrederis, carnem spiritu librans, animam fide moderans, oculum metu temperans. Quid itaque in gradu totus es? Perge sane, si potueris, si uolueris, dum tam securus et quasi in solido es. Nam, si qua te carnis uacillatio, animi auocatio, oculi euagatio de tenore decusserit, Deus bonus est: suis, non ethnicis, sinum subiicit; secunda te penitentia excipiet;  eris iterum de mecho Christianus. Hec tu mihi, benignissime Dei interpres. Sed cederem tibi, si scriptura Pastoris, que sola mechos amat, diuino instrumento meruisset incidi, si non ab omni concilio Ecclesiarum etiam  uestrarum inter apocrypha et falsa iudicaretur, adultera et ipsa, et inde patrona sociorum;  a qua et alias initiaris; cui ille si forte patrocinabitur pastor, quem in calice depingis,  prostitutorem et ipsum Christiani sacramenti, merito et ebrietatis idolum, et mechie asilum post calicem subsecuture  , de quo nichil libentius bibas, quam ouem penitentie secunde  . At ego eius pastoris scripturas haurio qui non potest frangi: hunc mihi statim Ioannes offert cum penitentie lauacro et officio dicentem: Facite dignos  penitentie fructus, et ne dixeritis: patrem habemus Abraham: et ne scilicet rursus blandimenta delinquentie de patrum resumerent gratia: Potest enim Deus de lapidibus istis filios suscitare Abrahe . Sic et nos sequitur,  ut eos qui hactenus delinquant, facientes dignum penitentie fructum. Quid enim ex penitentia maturescit, quam emendationis effectus? Sed etsi uenia potius est penitentie fructus, hanc quoque consistere non licet sine cessatione delicti. Ita cessatio delicti radix est uenie, ut uenia sit penitentie fructus.



CAPUT XI.

Exinde, quod ad Euangelium pertinet, parabolarum quidem discussa iam questio est. Si uero et factis aliquid tale pro peccatoribus edidit Dominus, ut  cum peccatrici femine etiam corporis sui contactum permittit lauanti lacrymis pedes eius et crinibus detergenti, et unguento sepulturam ipsius inauguranti ; ut cum Samaritane sexto iam matrimonio, non meche, sed prostitute , etiam, quod nemini facile, quis esset ostendit, nichil ex hoc aduersariis confertur, etsi iam Christianis ueniam delictorum prestitisset. Nunc enim dicimus, soli Domino hoc licet, hodie potestas indulgentie eius operetur. Ad illa tamen tempora quibus in terris egit, hoc definimus nichil aduersum nos preiudicare, si peccatoribus etiam Iudeis uenia conferebatur. Christiana enim disciplina a nouatione Testamenti et, ut premisimus, a redemptione carnis, id est Domini passione censetur. Nemo perfectus ante  repertum ordinem fide, nemo Christianus ante Christum celo resumptum, nemo sanctus ante Spiritum Sanctum de celo representatum ipsius discipline determinatorem.



CAPUT XII.

Itaque isti qui alium Paracletum in Apostolis et per Apostolos receperunt, quem nec in Prophetis proprius  agnitum, iam nec in Apostolis possident; age nunc, uel de apostolico instrumento maculas  doceant  carnis post baptisma resperse, penitentia dilui posse: in apostolis quoque ueteris legis formam salutamus, circa mechie, quanta sit, demonstrationem; ne forte  lenior existimetur in nouitate disciplinarum, quam in uetustate. Cum primum intonuit Euangelium, et uetera concussit, ut de legis retinende necne statu disceptaretur, primam hanc regulam de auctoritate Spiritus Sancti Apostoli emittunt ad eos qui iam ex nationibus allegi ceperant: uisum est, inquiunt, Spiritui Sancto et nobis, nullum amplius uobis adiicere pondus, quam eorum a quibus necesse est abstineri,  a sacrificiis, et a fornicationibus et sanguine, a quibus obseruando recte agitis , uectante  uos Spiritu Sancto.  Sufficit  et hic seruatum esse mechie et fornicationi locum honoris sui inter idololatriam et homicidium: interdictum enim sanguinis multo magis humani intelligemus. Porro qualia uideri uolunt Apostoli crimina, que sola in  obseruatione de lege pristina excerpunt, que sola necessario abstinenda prescribunt? Non quod alia permittant, sed quod hec sola proponant utique non remissibilia, qui, ethnicorum caussa, cetera legis onera remissibilia fecerunt. Cur ergo ceruicem nostram a tanto iugo excusant, nisi ut illis  compendia ista discipline semper imponant? Cur tot uincula indulgent, nisi ut perpetuo ad necessariora constringant? Soluerunt a pluribus, ut nocentioribus obseruandis obligaremur. Compensatione res acta est: lucrati sumus multa, ut aliqua prestemus. Compensatio autem reuocabilis non est  iisdemque reuocabitur, iteratione mechie utique, et sanguinis et idololatrie. Tota enim iam lex sumetur, si uenie conditio soluetur. Sed non leuiter nobiscum pactus est Spiritus  Sanctus, etiam ultro pactus quo magis honorandus. Sponsionem eius nemo dissoluit nisi ingratus. Iam nec recipiet que dimisit, nec dimittet que retinuit. Nouissimi Testamenti semper indemutabilis status est, et utique recitatio decreti consiliumque illud cum seculo desinet. Satis denegauit ueniam corum quorum custodiam elegit, uindicauit que non proinde concessit. Hinc est quod neque idololatrie, neque sanguini, pax ab Ecclesiis redditur. De qua finitione sua Apostolos excidisse, puto, non licet credere; aut si credere quidam possunt, debebunt probare.



CAPUT XIII.


Nouimus plane et hic suspiciones eorum. Reuera enim suspicantur apostolum Paulum, in secunda ad Corinthios ,  eidem fornicatori ueniam dedisse, quem in prima dedendum Satane in interitum carnis pronuntiarit , impium patris de matrimonio heredem; quasique  ipsum postea stylum uerterit scribens: Si quis autem contristauit, non me contristauit, sed ex parte, ne uos onerem omnes. Satis est talis increpatio que a multis fit. Uti e contrario magis uos donare et aduocare, ne forte abundantiore tristitia deuoretur eiusmodi. Propter quod oro uos, constituatis in eum dilectionem. In hoc enim et scripsi, uti cognoscam probationem uestram quod in omnibus obauditis mihi. Si cui autem donaueritis, et  ego. Nam et ego si quid donaui, donaui in persona Christi, ne fraudemur a Satana: quoniam non ignoramus iniectiones eius . Quid hic de fornicatore, quid de paterni thori contaminatore, quid de christiano ethnicorum impudentiam  supergresso intelligitur? cum proinde utique speciali uenia absoluisset, quem speciali ira damnasset. Obscurius miseretur, quam indignatur; apertior est in austeritate, quam in lenitate: atquin facilius ira quam indulgentia obliqua est; magis tristiora cunctantur, quam letiora. De modica scilicet indulgentia agebatur; que si forte nunc estimaretur, quando maxima queque non soleant etiam sine predicatione donari, tanto abest sine significatione. Et tu quidem penitentiam mechi ad exorandam fraternitatem in ecclesiam inducens,   conciliciatum et concineratum cum dedecore et horrore compositum prosternis  in medium ante uiduas, ante presbyteros, omnium lacinias inuadentem, omniunt uestigia lambentem, omnium genua detinentem, inque cum hominis exitum quantis potes misericordie inlecebris, bonus pastor et  benedictus Papa concionaris, et in parabola ouis, capras tuas queris, tua ouis  ne rursus de grege exiliat, quasi non exinde iam liceat quod nec semel licuit, ceteras etiam metu comples, cum maxime indulgens. Apostolus uero sceleratam libidinem fornicationis incesto onustam tam proiecte ignouisset, ut nec hunc saltem  habitum  legatum  penitentie quem ab ipso didicisse deberes, ab eo exegerit, nichil de postero sit comminatus, nichil de cetero allocutus? Quin imo, et ultro  obsecrat, constituerent in cum dilectionem, quasi satisfaciens, non quasi ignoscens: et tamen dilectionem audio, non communicationem. Quod et ad Thessalonicenses: Si quis autem non obaudit sermoni nostro per epistolam, hunc notate, nec commisceamini illi, ut reuereatur, non quasi inimicum deputantes, sed quasi fratrem obiurgantes . Adeo potuisset dicere et fornicatori dilectionem solummodo concessam, non et communicationem. Incesto uero nec dilectionem, quem scilicet auferri iussisset de medio ipsorum, multo magis utique de animo. Sed uerebatur ne fraudarentur a Satana circa eius persone  amissionem, quem Satane ipse proiecerat; aut ne abundantia meroris deuoraretur, quem in interitum carnis addixerat. Hic iam carnis interitum in officium penitentie interpretantur, quod uideatur ieiuniis et sordibus et incuria omni et dedita opera male tractationis carnem exterminando satis Deo facere; ut ex hoc argumententur fornicatorem, imo incestum illum, non in perditionem Satane ab Apostolo traditum, sed in emendationem, quasi postea ueniam ob interitum, id est conflictationem carnis, consecuturum, igitur et consecutum. Plane idem apostolus Hymeneum et Alexandrum Satane tradidit, ut emendarentur non blasphemare, sicut Timotheo suo scribit .  Sed et ipse datum sibi ait sudem, angelum Satane, a quo colaphizaretur ne se extolleret. . Si et hoc tangunt ut traditos Satane ab illo, in emendationem, non in perditionem intelligamus, quid simile blasphemia et incestum et anima ab his integra, imo non aliunde quam ex summa sanctitate et ex omni innocentia elata, que in apostolo colaphis si forte cohibebatur, per dolorem, ut aiunt, auricule uel capitis. Incestum uero atque blasphemia totos homines in possessionem ipsi Satane, non angelo eius tradidisse meruerunt. Et de hoc enim interest, imo et ad hoc plurimum refert, quod illos traditos ab Apostolo legimus Satane; Apostolo uero angelum datum Satane. Postremo, cum deprecatur Dominum Paulus,  quid audit? Satis habe gratiam meam; uirtus enim in infirmitate perficitur . Hoc, qui Satane deduntur, audire non possunt. Hymenei autem et Alexandri crimen si et in isto et in futuro euo irremissibile est, blasphemia scilicet; utique Apostolus non  aduersus terminum Domini sub spe uenie dedisset Satane, iam a fidei in blasphemiam mersos. Unde et naufragos eos iuxta fidem pronuntiauit, non habentes iam solatium nauis Ecclesie: illis enim uenia negatur, qui de fide in blasphemiam impegerunt. Ceterum, ethnici et heretici quotidie ex blasphemia emergunt. Sed etsi dixit: Tradidi eos Satane, uti disciplinam acciperent non blasphemandi; de ceteris dixit qui, illis traditis Satane, id est extra Ecclesiam proiectis, crudiri haberent blasphemandum non esse. Sic igitur  et incestum fornicatorem non in emendationem, sed in perditionem tradidit Satane, ad quem iam super ethnicos delinquendo transierat, ut discerent fornicandum non esse. Denique in interitum, inquit, carnis, non, in cruciatum; ipsam substantiam damnans per quam exciderat, que exinde iam perierat,  baptismate amisso; ut spiritus, inquit, saluus sit in die Domini . Et de hoc enim queratur si spiritus hominis ipsius saluus erit. Ergo saluus erit spiritus tanto scelere pollutus, propter hoc perdita carne, ut saluus sit in pena.  Ergo penam sine carne censebit contraria interpretatio, si  resurrectionem carnis amittimus. Superest igitur ut eum spiritum dixerit, qui in Ecclesia censetur, saluum, id est integrum, prestandum in die Domini ab immunditiarum  contagione, eiecto incesto fornicatore; siquidem subiungit: Non scitis quod modicum fermentum totam desipiat conspersionem ? Et tamen fornicatio incesta non erat modicum, sed grande fermentum.



CAPUT XIu.

Et his itaque discussis que intercesserant, regredior ad secundam Corinthiorum, ut probem illud quoque Apostoli dictum, Sufficiat eiusmodi homini increpatio ista que a multis , non in fornicatoris  personam conuenire. Si enim dedendum Satane pronuntiauerat in interitum carnis, utique damnauerat eum magis, quam increpauerat. Alius ergo erat, cui uoluit sufficere increpationem; siquidem fornicator non increpationem de sententia eius retulerat, sed damnationem. Nam et hoc ipsum dispiciendum tibi offero, an fuerint in Epistola prima et alii qui Apostolum contristauerint incondite agentes; et contristati sint ab illo, increpationem referentes iuxta sensum Epistole secunde, ex quibus in ea ueniam aliquis potuerit adipisci. Animaduertamus autem totam Epistolam primam, ut ita dixerim, non atramento, sed felle conscriptam, tumentem, indignantem, dedignantem, comminantem, inuidiosam,  et per singulas caussas  in quosdam quasi mancipes earum  figuratam. Sic enim exegerant schismata, et emulationes, et dissensiones, et presumptiones, et elationes, et contentiones; ut et inuidia onerarentur, et correptione retunderentur, et superbia elimarentur, et austeritate deterrerentur.  Et qualis inuidia humilitatis aculeus? Deo gratias ago, quod neminem uestrum tinxerim, nisi Crispum et Gaium; ne qui dicat quod in nomine meo tinxerim . Nec enim iudicaui scire aliquid in uobis, quam Iesum Christum, et hunc crucifixum . Et puto, nos Deus apostolos nouissimos elegit  uelut bestiarios; quoniam spectaculum facti sumus huic mundo, et angelis, et hominibus, et purgamenta huius mundi facti sumus, omnium peripsema . Et: Non sum liber, non sum apostolus, non Christum Iesum  Dominum nostrum uidi ? De quali  contra supercilio pronuntiare compulsus est: Mihi autem in modico est ut a uobis interroger aut ab humano die: neque enim conscius mihi sum : et: Gloriam meam nemo inaniet . Non scitis quod angelos sumus iudicaturi ? Ceterum libertas quam aperte obiurgationis, quam exerta acies machere spiritalis? Iam ditati estis, iam saturati estis, iam regnatis . Et: Si quis  se putat scire, nondum scit quemadmodum oporteat eum scire . Nonne et tunc in faciem alicuius impingens? Quis enim, inquit, te discernit? quid autem habes quod non accepisti? Si autem accepisti, quid gloriaris, quasi non acceperis ? Nonne et illos in os cedit? Quidam autem in conscientia usque nunc quasi idolothytum edunt. Sic autem delinquentes, percutiendo conscientias fratrum infirmas, in Christum delinquent. Iam uero et nominatim: Aut non habemus potestatem manducandi et bibendi, et mulieres circumducendi, sicut et ceteri apostoli, et fratres Domini et Cephas ? Et: Si alii de potestate uestra consequuntur, non magis nos ? Aeque et illos singulari stylo figit. Propterea qui se putat stare, uideat ne cadat ; et: Si quis contentiosus uidetur, nos talem consuetudinem non habemus, neque Ecclesia Domini . Tali clausula maledicto detexta: Si quis non amat Dominum Iesum, sit anathema, Maranatha , aliquem utique percussit. Sed illic magis stabo ubi Apostolus magis feruet, ubi ipse fornicator aliis quoque negotium fecit: Quasi non sim uenturus ad uos, inflati sunt quidem. ueniam autem citius, si permiserit Dominus, et cognoscam non sermonem eorum qui inflati sunt, sed uirtutem. Non enim in sermone est regnum Dei, sed in uirtute. Et quid uultis ueniam ad uos, in uirga, an in spiritu lenitatis? ? Quid enim suberat? Auditur in uobis in totum fornicatio, et talis fornicatio, qualis nec in gentibus, ut uxorem patris sui quis habeat. Et uos inflati estis, et  non luxistis potius, ut auferatur de medio uestrum qui tale facinus admisit ! Pro quo lugerent? Utique pro mortuo. Ad quem lugerent? Utique ad Dominum. Quomodo ut auferatur  de medio illorum? Non utique ut  extra Ecclesiam detur; hoc enim non a Deo postularetur, quod erat in presidentis officio, sed ut per mortem hanc quoque communem et propriam carnis  ipsius, que iam cadauer, que capulum  esset immunditia irrecuperabili tabidosum, plenius de Ecclesia deberet auferri. Et ideo, quomodo interim potuit auferri, iudicauit dedendum eiusmodi Satane in interitum carnis. Maledici enim eam sequebatur, que diabolo proiiciebatur, ut sacramento benedictionis exauctoraretur, nunquam in castra Ecclesie reuersura. uidemus itaque hoc in loco diuisam Apostoli  seueritatem in quemdam inflatum et in quemdam incestum; in alterum uirga, in alterum sententia armatum: uirga quam  minabatur, sententia quam exequebatur; illam adhuc coruscantem, hanc statim fulminantem, qua increpabat, quaque damnabat. Certumque est exinde increpitum quidem sub intentatione uirge tremuisse, damnatum uero sub representatione pene perisse: statim ille timens plagam abiit, ille luens penam. Cum ad Corinthios eiusdem apostoli litere iterant ueniam, fit  plane, sed incertum cui, quia nec persona nec caussa proscribitur. Res cum sensibus conferam. Si incestus opponitur, ibidem erit et inflatus. Sane relatio  satis habetur, cum inflatus increpitus est, incestus uero damnatus est: inflato ignoscitur, sed increpito; incesto non uidetur  ignotum, ut damnato. Si ei ignoscebatur, cui deuoratio ex merore nimio timebatur, deuorari adhuc increpitus periclitabatur, deficiens ob comminationem et merens ob increpationem; damnatus uero et culpa et sententia, iam deuoratus deputabatur, qui non merere haberet, sed pati quod ante passionem merere  potuisset. Si idcirco ignoscebatur, ne fraudaremur a Satana, in eo utique detrimentum precauebatur quod nondum perisset: nichil de transacto precauetur, sed de adhuc saluo. Damnatus autem, et quidem in possessionem Satane, iam tunc perierat Ecclesie, cum tale facinus admiserat, nedum cum et ab ipsa eierabatur. Quomodo uereretur fraudem pati eius, quem iam et ereptum amiserat, et damnatum habere non potuerat? Postremo, quid iudicem indulgere conueniet,  quod pronuntiatione deciderit? an quod interlocutione suspenderit? et utique eum iudicem, qui non solet ea que destruxit, reedificare, ne transgressor habeatur. Age iam si non tot personas prima Epistola contristasset, si neminem increpuisset, neminem terruisset, si solum incestum cecidisset, si nullum in caussam eius in pauorem misisset, inflatum consternasset; nonne melius suspicareris et fidelius argumentareris, aliquem potius longe alium apud Corinthios tunc in cadem caussa fuisse, ut increpitus et territus et merore iam saucius, propterea permittente modulo delicti, ueniam postea ceperit, quam ut eam incesto fornicatori interpretareris? Hoc enim legisse debueras, et si non in epistola, sed  in ipsa Apostoli secta, a pudore clarius quam stylo eius impressum;  ne scilicet Paulum apostolum Christi, doctorem nationum in fide et ueritate, uas electionis, Ecclesiarum conditorem, censorem disciplinarum, tante leuitatis inficeres, ut aut damnauerit temere, quem mox esset absoluturus; aut temere absoluerit, quem non temere damnasset, ob solam licet fornicationem simplicis impudicitie, nedum ob incestas nuptias, et impiam luxuriam, et libidinem parricidalem, quam nec nationibus comparat, ne consuetudini deputaretur; quam absens iudicarat, ne spatium reus lucraretur; quam aduocata etiam Domini uirtute damnauerat, ne humana sententia uideretur. Lusit igitur et de suo spiritu, et de Ecclesie angelo  , et de uirtute Domini, si quod de consilio eorum pronuntiauerat, rescidit.



CAPUT Xu.


Si etiam sequentia illius Epistole ad intentationem Apostoli extendas, nec ipsa comparabuntur ad obliterationem incesti, ne et hic suffundatur Apostolus posteriorum incongruentia sensuum. Quale est enim ut cum maxime incesto fornicatori postliminium largitus ecclesiastice pacis, statim ingesserit de auersatione immunditiarum, de amputatione macularum, de exhortatione sanctimoniarum, quasi nichil contrarium Paulo ante decreuerit? Compara denique an eius sit dicere: Propterea habentes ministrationem istam, secundum quod misericordiam consecuti sumus, non deficimus, sed abdicamus occulta dedecoris ; qui non dedecoris tantum, sed et sceleris manifestum dedamnauerit   : an eiusdem sit  excusare  aliquam impudicitiam qui inter titulos laborum suorum, post angustias atque pressuras, post ieiunia et uigilias, castimoniam quoque predicarit ; an eiusdem sit recipere in communicationem reprobos quosque, qui scribat: Que enim societas iustitie et iniquitati? que autem communicatio luci et tenebris? Que consonantia Christo et Belial; aut que pars fideli cum infideli? Aut quis consensus templo Dei et idolis ? Nonne constanter audire debebit: Et quomodo discernis que supra incesti restitutione iunxisti? illo enim concorporato rursus Ecclesie, et iustitia cum iniquitate sociatur, et tenebre cum luce communicant, et Belial consonat Christo, et infidelis cum fideli sacramenta participat. Et uiderint idola, ipse templi Dei uitiator  in templum Dei conuenit. Nam et hic: uos enim, inquit, estis templum Dei uiui; dicit enim:  Quia inhabitabo in uobis, et inambulabo, et ego Deus illorum, et illi erunt mihi populus. Propter quod discedite de medio eorum, separamini, et immundum ne attigeritis . Hoc quoque euoluis, o Apostole, ut cum maxime ipse tanto immunditiarum gurgiti manum tradis, et adhuc superdicis: Habentes igitur promissionem istam, dilecti, emundemus nos ab omni inquinamento carnis et spiritus, perficientes castimoniam in Dei  timore . Oro te, qui talia infigit mentibus nostris, reuocauerat aliquem fornicatorem in Ecclesiam? an ideo scribit, ne tibi nunc reuocasse uideatur? Hec, sicuti et preteritis prescribere, ita et sequentibus preiudicare debebunt; in finem enim Epistole dicens: Ne rursus cum uenero humiliet me Deus, et lugeam multos eorum qui ante  deliquerunt, et penitentiam non egerunt super immunditia quam admiserunt, fornicatione et uilitate ; non utique recipiendos constituit, si penitentiam inissent, quos in Ecclesia inuenturus erat, sed fugendos et sine dubio eiiciendos,  ut penitentiam perderent. Et ceterum non competit eum de communicatione aliquid hic ostendisse, qui eam supra luci et tenebris, iustitie et iniquitati negarat. Sed ignorant Apostolum omnes isti, qui aliquid contra naturam atque propositum hominis ipsius, contra formam et regulam doctrinam eius intelligunt ut sanctitatis omnis etiam ex semetipso magistrum, impuritatis omnis exsecratorem et expiatorem, et ubique talem, citius incesto, quam  alicui humaniori reo Ecclesiam reddidisse presumat.



CAPUT XuI.


Necesse est igitur usque illis Apostolum ostendi, quem ego et in secunda Corinthiorum talem defendam, qualem in omnibus literis noui, qui et in prima, primus omnium templum Dei dedicauit: Non scitis uos templum Dei esse, et in uobis Dominum habitare ? qui et templo sanciendo, purificandoque editualem legem scripsit: Si quis templum Dei uitiauerit, uitiabit illum Deus: templum enim Dei sanctum est quod estis uos . Age iam quis omnino uitiatum Deo redintegrauit, id est traditum Satane in interitum carnis, cum idcirco substruxerit: Nemo seducat semetipsum , id est, nemo presumat uitiatum Deo redintegrari denuo posse; sicut rursus inter cetera, imo et ante cetera, mechos et fornicatores  et molles et masculorum concubitores negans regnum consecuturos, premisit: Ne  erraueritis  , scilicet si putaueritis eos consecuturos. Quibus autem regnum adimitur, utique nec uita permittitur, que inest regno. Etiam ingerens: Sed in hec quidem fuistis; sed abluti estis, sed sanctificati estis in nomine Domini nostri Iesu Christi, et in spiritu Dei nostri . Quanto delicta ista ante lauacrum accepto facit, tanto post lauacrum irremissibilia constituit; siquidem denuo ablui non licet. Agnosce et in sequentibus Paulum, columnam immobilem disciplinarum: Cibi uentri, et uenter cibis; Deus et hunc et illos conficit; corpus autem non fornicationi, sed Deo . Faciamus enim hominem, ait Deus, ad imaginem et similitudinem nostram: et fecit hominem Deus ad imaginem et similitudinem Dei fecit illum . Dominus corpori ; et sermo enim, caro  factus est . Deus autem et Dominum suscitauit, et nos suscitabit per uirtutem suam ; propter corporis scilicet nexum cum illo. Et ideo: Non scitis corpora uestra membra Christi ? quia et Christus Dei templum: Euertite templum hoc, et ego illud in triduo resuscitabo . Auferens membra Christi, faciam membra fornicarie? Non scitis quod qui adglutinatur fornicarie, unum corpus efficitur? Erunt enim duo in unam carnem. Qui autem adglutinatur Domino, unus est spiritus. Fugite fornicationem . Si reuocabilem uenia, quomodo fugiam, mechus denuo futurus? nichil profecero, si eam fugero; unum ero corpus, cui communicando adglutinabor. Omne delictum quod admiserit homo, extra corpus est; qui autem fornicatur, in corpus suum peccat . Ac ne hoc dictum in licentia fornicationis inuaderes, ut in rem tuam, non Domini, delicturus, aufert te tibi, et Christo, sicut disposuerat, adiicit: Et non estis uestri; statim apponens: Empti enim estis pretio, sanguine scilicet Domini; glorificate et tollite Dominum in corpore uestro . Hoc qui precipit, uide an ignouerit ei qui dedecorauit Dominum, et qui eiecerit eum de corpore suo, et quidem per incestum. Si uis omnem notitiam Apostoli ebibere, ut intelligas quanta securi censure omnem syluam libidinum cedat, et eradicet, et excaudicet, ne quidquam de recidiuo  fruticare permittat, adspice illum a iusta fruge nature, a matrimonii dico pomo, animas ieiunare cupientem. De quibus autem scripsistis, bonum est homini mulierem non contingere: sed propter fornicationem  unusquisque uxorem suam habeat; uir uxori, et uxor uiro debitum reddat . Huius boni fibulam quis illum nesciat inuitum relaxasse, ut fornicationi obuiam isset, quam si cui indulsit uel indulget, utique consilium remedii sui infregit, et tenebitur iam frenandis continentie coniugiis, si fornicatio, ob quam permittuntur, non timebitur; non enim  timebitur que ignoscetur. Et tamen ignouisse se profitetur matrimonii usum, non imperasse: uult enim omnes sibi adherere . Si autem licita ignoscuntur, illicita qui sperant? Innuptis quoque et uiduis bonum esse dicit exemplo eius perseuerare; si uero deficerent, nubere, quia preest  nubere quam uri . Quibus oro ignibus deterius est uri? concupiscentie, an pene? Atquin, si fornicatio habet ueniam, non urit concupiscentia eius: Apostoli autem magis est pene ignibus prouidere. Quod si pena est que urit, ergo ueniam non habet fornicatio, quam manet pena. Interea et diuortium prohibens, pro eo aut uiduitatis perseuerantiam, aut reconciliationem pacis dominico precepto aduersus mechiam procurat, quia qui dimiserit uxorem preter caussam mechie, facit  eam mecari; et qui dimissam a uiro ducit, mechatur . Quanta remedia Spiritus Sanctus instaurat, ne id scilicet denuo admittatur, quod ignosci denuo non uult! Iam si usquequaque optimum dicit homini sic esse: Iunctus es uxori, ne quesieris solutionem, ut mechie locum non des. Solutus es ab uxore, ne quesieris uxorem, ut opportunitatem tibi serues. Quod et si duxeris uxorem, et si nupserit uirgo, non peccat; pressuram tamen carnis habebunt huiusmodi . Et hic parcendo permittit. Ceterum, tempus in collecto constituit, ut et qui habent uxores, sic sint tanquam non habentes ; preterit enim habitus huius mundi , iam scilicet non desiderantis: Crescite et multiplicamini . Sic uult nos preter sollicitudinem degere, quia innupti  de Domino curent, quomodo placeant Deo; nupti uero de mundo recogitent, quomodo placeant coniugio . Sic melius facere pronuntiat uirginis conseruatorem, quam erogatorem ; sic et illam beatiorem decernit que, amisso uiro, fidem ingressa  , amauerit occasionem uiduitatis; sic  hec omnia continentie consilia ut diuina commendat: Puto, inquit, et ego spiritum Dei habeo . Quis iste est assertor audacissimus omnis impudicitie, mechorum et fornicatorum et incestorum plane fidelissimus aduocatus, quibus honorandis suscepit hanc caussam aduersus Spiritum Sanctum, ut falsum testimonium recitet de apostolo eius? Nihil tale Paulus indulsit, qui totam carnis necessitatem de probis etiam titulis obliterare conatur. Indulget sane non adulteria, sed nuptias:  parcit sane matrimoniis, non stupris: tentat ne nature quidem ignoscere, ne culpe blandiatur; studet compescere benedictionis concubitum, ne maledictionis excusetur. Hoc ei supererat, carnem uel a sordibus purgare; a maculis enim non potest. Sed est hoc solemne peruersis et idiotis et hereticis, iam et psychicis uniuersis, alicuius capituli ancipitis occasione, aduersus  exercitum sententiarum instrumenti totius armari.



CAPUT XuII.

Prouoca ad apostolicam aciem; adspice Epistolas eius; omnes pro pudicitia, pro castitate, pro sanctitate pretendunt, omnes in luxurie et lasciuie et libidinis negotia iaculantur. Quid denique et Thessalonicensibus scribit? Aduocatio enim nostra non ex seductione, nec ex immunditia ; et: Hec est uoluntas Dei, sanctimonia uestra, abstinere uos a fornicatione, scire unumquemque uas suum possidere in sanctimonia et honore, non in libidine concupiscentie, sicut nationes que Deum ignorant . Quid Galate legunt? Manifesta sunt opera carnis.  Quenam ista?  In primis posuit fornicationem, immunditiam, lasciuiam, que predico uobis sicut predixi, quod qui talia agunt, regnum Dei non sunt consecuturi hereditate . Romani uero quid magis discunt, quam non derelinquere Dominum post fidem? Quid ergo dicemus? perseuerabimus  in delinquentia, ut superet gratia? Absit. Qui mortui sumus delinquentie, quomodo uiuemus in ea adhuc? An ignoratis, quod qui tincti sumus in Christo Iesu, in mortem eius sumus tincti? Consepulti ergo illi sumus per baptismum in mortem: ut sicut Christus resurrexit a mortuis, ita et nos in nouitate uite incedamus. Si enim consepulti  sumus simulacro mortis eius, sed et resurrectionis erimus, hoc scientes quod uetus homo noster confixus est illi. Si autem mortui sumus cum  Christo, credimus quod et conuiuemus cum illo, scientes quod Christus suscitatus a mortuis, iam non moriatur, mors non iam dominetur eius. Quod enim mortuus est delinquentie, mortuus est semel, quod autem uiuit, Deo uiuit. Ita et reputate uosmetipsos mortuos quidem delinquentie, uiuentes autem Deo per Christum Iesum . Igitur semel Christo mortuo, nemo potest post  Christum mortuus delinquentie, et maxime tante, reuiuiscere: aut si possit fornicatio et mechia denuo admitti, poterit et Christus denuo mori. Instat autem Apostolus, prohibens regnare delinquentiam in corpore nostro mortali , cuius infirmitatem carnis nouerat. Sicut enim exhibuistis membra uestra famula immunditie et iniquitati ad iniquitatem, ita et nunc exhibete ea famula iustitie in  sanctimoniam . Nam, etsi habitare bonum in carne sua  negauit, sed secundum legem litere in qua fuit; secundum autem legem spiritus, cui nos adnectit, liberat ab infirmitate carnis: Lex enim, inquit, spiritus uite manumisit te a  lege delinquentie et mortis . Licet enim ex parte ex Iudaismo disputare uideatur, sed in nos dirigit integritatem et plenitudinem disciplinarum, propter quos laborantes in lege per carnem miserit Deus filium suum in similitudinem carnis delinquentie, et propter delinquentiam damnauerit delinquentiam in carne; ut ius legis, inquit, impleretur in nobis, qui non secundum carnem, sed secundum spiritum incedimus. Qui enim secundum carnem incedunt, ea que carnis sunt sapiunt; et qui secundum spiritum, ea que sunt spiritus . Sensum autem carnis mortem adfirmauit esse . Dehinc et inimicitiam et in Deum, et eos qui sunt in carne, id est in sensu carnis, Deo placere non posse . Et: Si secundum carnem uiuitis, inquit, futurum est ut moriamini  . Quid autem intelligimus carnis sensum et carnis uitam, nisi quodcumque pudet pronuntiare? cetera enim carnis et Apostolus nominasset. Proinde et Ephesiis pristina reputans, de futuro monet: In quibus et nos conuersati sumus, facientes concupiscentias et uoluptates carnis . Notans denique illos qui se negassent, scilicet christianos, eo quod se tradidissent in operationem immunditie omnis: uos autem, inquit, non sic didicistis Christum . Et iterum sic dicit: Qui furabatur, iam non furetur . Sed et qui mechabatur hactenus, non mechetur; et qui fornicabatur hactenus, non fornicetur. Adiecisset enim et hec, si talibus ueniam porrigere consuesset, uel porrigi omnino uoluisset, qui nec uerbo pollui uolens: Omnis, inquit, sermo  turpis non procedat ex ore uestro . Item: Fornicatio autem et immunditia omnis ne nominetur quidem inter uos, sicut decet sanctos , hoc scientes quod omnis fornicator aut immundus non habeat Dei regnum. Nemo uos seducat inanibus uerbis. Propter hoc uenit ira Dei super filios incredulitatis . Quis seducit inanibus uerbis, nisi qui concionatur remissibilem esse mechiam? non intuens etiam fundamenta eius ab Apostolo effossa; cum ebrietates et comessationes compescit, sicut et hic: Et nolite inebriari uino, in quo est luxuria . Demonstrat et Colossensibus, que membra mortificent super terram, fornicationem, immunditiam, libidinem, concupiscentiam malam, et turpiloquium . Concede  iam tot ac talibus sententiis unum illud quod tenes:  pauca multis, dubia certis, obscura manifestis adumbrantur. Etiamsi pro certo Apostolus Corinthio illi fornicationem donasset, esset aliud quod semel contra institutum suum pro ratione temporis  faceret  . Circumcidit Timotheum solum, et tamen abstulit circumcisionem.



CAPUT XuIII.

Sed hec, inquit, ad interdictionem pertinebunt omnis impudicitie  et addictionem omnis pudicitie, saluo tamen loco uenie, que non statim denegatur, si delicta damnantur, quando uenie tempus cum damnatione concurrat quam excludit. Sequebatur et hoc Psychicos sapere, et ideo reseruauimus huic loco, que aperte ad communicationem ecclesiasticam caussis eiusmodi negandam etiam antiquitus caussa sunt. Nam et in Prouerbiis Salomon, que Paremias dicimus, specialiter de mecho nusquam expiabili: Mechus autem, inquit, per indigentiam sensuum perditionem anime sue acquirit, dolores et  dehonestationes sustinet. Ignominia autem eius non abolebitur in euum. Plena enim zeli indignatio uiro non parcet in die iudicii . Hoc si de ethnico putaueris dictum, certe de fidelibus iam audisti  per cassum  : Excedite de medio eorum, et separamini, et immundum ne tetigeritis . Habes statim in Psalmis beatum uirum qui non abierit in concilio impiorum, et in uia peccatorum non steterit, et in cathedra pestilentie non sederit . Cuius et postea uox: Non sedi cum consessu uanitatis, et cum inique agentibus non introibo   et cum impiis non sedebo: et, lauabo cum innocentibus manus meas, et altare tuum circumdabo, Domine ,  ut solus plures  , quoniam quidem, cum sancto sanctus eris  et cum electo electus eris, et cum peruerso peruersus eris . Et alibi: Peccatori autem dicit Dominus: Ut quid tu exponis iustificationes meas, et assumis testamentum meum per os tuum? Si uidebas furem, currebas cum eo, et cum adulteris portionem tuam ponebas . Hinc igitur informatus et Apostolus: Scripsi, inquit, uobis in Epistola, non commisceri fornicatoribus, non utique fornicatoribus huius mundi, et reliqua: Ceterum, oportebat uos exire de mundo: nunc autem scribo uobis, si qui frater nominatur in uobis fornicator, aut idololatra , aut fraudator , et cetera, cum talibus ne cibum quidem sumere, nedum Eucaristiam. Modicum  scilicet fermentum totam desipit conspersionem . Item ad Timotheum: Manus nemini cito imponas, neque communices delictis alienis . Item ad Ephesios: Nolite ergo participes esse eorum; fuistis enim aliquando tenebre . Et adhuc pressius: Nolite communicare operibus infructuosis tenebrarum, imo et reuincite eo: que enim in occulto ab eis fiunt, turpe est edicere , Quid turpius impudicitiis? Si autem et ab otiose incedente fratre denuntiat subduci Thessalonicensibus , quanto magis et a fornicatore? Hec enim consultata  sunt Christi Ecclesiam diligentis,  qui se pro ea tradidit uti eam sanctificet, emundans lauacro aque in uerbo, ut sistat sibi Ecclesiam gloriosam, non habentem maculam aut rugam, utique post lauacrum, sed sit sancta et sine opprobrio , exinde scilicet  sine ruga uetustatis  , ut uirgo, sine macula fornicationis, ut sponsa, sine probro uilitatis, ut emundata. Quid  si et hic respondere concipias adimi quidem peccatoribus, uel maxime carne pollutis, communicationem, sed ad presens restituendam, scilicet ex penitentie ambitu, secundum illam clementiam Dei qua mauult peccatoris penitentiam quam mortem ? hoc enim fundamentum opinionis uestre usquequaque pulsandum est. Dicimus itaque, clementie diuine si ita esse competisset  demonstrationem  sui etiam post fidem lapsis, ita  Apostolus diceret: Nolite communicare operibus tenebrarum, nisi penitentiam egerint; et: Cum talibus ne cibum quidem sumere, nisi posteaquam caligas fratrum uolutando deterserint; et: Qui templum Dei uitiauerit, uitiabit illum Deus, nisi omnium focorum cineres in Ecclesia de capite suo excusserit: debuerat enim que damnauerat proinde determinasse, quoniam  usque  et sub conditione damnasset, si temporali et conditionali, et non perpetua seueritate damnasset. Porro, cum in omnibus Epistolis et post fidem talem prohibeat  admitti, et admissum a communicatione detrudat, sine spe conditionis ullius aut temporis, nostre magis sententie adsistit eam penitentiam ostendens Dominum malle, que ante fidem, que ante baptisma morte peccatoris potior habeatur, semel diluendi per Christi gratiam, semel pro peccatis nostris morte functi. Nam hoc etiam in sua persona Apostolus statuit. Adfirmans enim Christum ad hoc uenisse, ut peccatores saluos faceret, quorum primus ipse fuisset, quid adiicit? Et misericordiam sum consecutus, quoniam ignorans feci incredulitate . Ita clementia illa Dei, malentis penitentiam peccatoris quam mortem, ad ignorantes adhuc et adhuc incredulos spectat, quorum caussa liberandorum uenerit Christus, non qui iam Deum norint, et  sacramentum didicerint fidei. Quod si clementia Dei ignorantibus adhuc et infidelibus competit, utique et penitentia ad se clementiam inuitat, salua illa penitentie specie post fidem, que aut leuioribus delictis ueniam ab episcopo consequi poterit, aut maioribus et irremissibilibus a Deo solo.



CAPUT XIX.

Sed quonam usque de Paulo, quando etiam Ioannes nescio quid diuerse parti supplaudere uideatur? quasi in Apocalypsi manifeste fornicationi posuerit penitentie auxilium, ubi ad angelum Thyatirenorum spiritus mandat habere se aduersus eum, quod teneret mulierem  Iezabel, que se propheten dicit, et docet atque seducit seruos meos ad fornicandum et edendum de idolothytis. Et largitus sum illi temporis spatium,  ut penitentiam iniret, nec uult eam inire nomine fornicationis. Ecce dabo eam in lectum, et mechos eius cum ipsa in maximam pressuram, nisi penitentiam egerint operum eius . Bene autem quod Apostolis et fidei et discipline regulis conuenit. Siue enim ego, inquit, siue illi, sic predicamus  Totius itaque sacramenti interest nichil credere ab Ioanne concessum, quod a Paulo sit denegatum. Hanc equalitatem Spiritus Sancti qui obseruauerit, ab ipso deducetur in sensus eius. Hereticam enim feminam, que quod didicerat a Nicolaitis docere susceperat,  in Ecclesiam latenter introducebat, et merito ad penitentiam urgebat. Cui enim dubium est hereticum institutione deceptum, cognito postmodum casu et penitentia expiato, et ueniam consequi, et  in Ecclesiam redigi? Unde et apud nos ut ethnico par, imo et super ethnicum hereticus  etiam per baptisma ueritatis  utroque homine  purgatus admittitur. Aut si certus es mulierem illam, post fidem uiuam, in heresin postea exspirasse, ut non quasi heretice, sed quasi fideli peccatrici, ueniam ex penitentia uindices  ,  sane agat penitentiam, sed in finem mechie, non tamen et restitutionem consecutura. Hec enim erit penitentia, quam et nos deberi quidem agnoscimus multo magis, sed de uenia Deo reseruamus. Denique ea Apocalypsis in posterioribus  propudiosos et fornicatores, sicut timidos et incredulos et homicidas et ueneficos et idololatras,  qui tale quid in fide fuerint  , in stagnum ignis sine ulla conditionali damnatione decreuit. Non enim de ethnicis uidebitur sapere cum de fidelibus pronuntiarit: Qui uicerint, hereditate habebunt ista  , et ero illis Deus, et illi mihi in filios; et ita subiunxerit: Timidis autem et incredulis et  propudiosis et fornicatoribus et homicidis et ueneficis et idololatris particula in stagno ignis et sulphuris, quod est mors secunda . Sic et rursus: Beati qui ex preceptis agunt, ut in lignum uite habeant potestatem, et in portas ad intreundum in sanctam ciuitatem. Canis, ueneficus, fornicator, homicida, foras ; utique qui non ex preceptis agant: illorum est  enim foras dari qui intus fuerunt. Ceterum, quid mihi eos qui foris sunt iudicare ? precesserat. De epistola quoque Ioannis carpunt statim. Dictum est: Sanguis Filii eius emundat nos ab omni delicto . Semper ergo et omnifariam delinquemus, si semper et ab omni delicto emundat nos ille; aut si non semper, non etiam post fidem; et si non ab omni delicto, non etiam a fornicatione. Unde autem exorsus est? Lumen predixerat Deum, et tenebras non esse in illo, et mentiri nos si dicamus nos communionem habere cum eo, et in tenebris  incedamus. Si uero, inquit, in lumine incedamus, communionem cum eo habebimus, et sanguis Iesu Christi Domini nostri emundat nos ab omni delicto . Ergo in lumine incedentes delinquimus, et in lumine delinquentes emundabimur? Nullo pacto. Qui enim delinquit, non in lumine est, sed in tenebris. Unde et ostendit quomodo emundabimur a delicto, in lumine incedentes, in quo delictum agi non potest, adeo sic emundari nos ait, non qua delinquamus, sed qua non delinquamus. Incedentes enim in lumine, tenebris uero non communicantes, emundati agemus, non deposito, sed non admisso delicto. Hec est enim uis Dominici sanguinis, ut quos iam delicto mundarit, et exinde in lumine constituerit, mundos exinde prestet, si in lumine incedere perseuerauerint. Sed subiicit,  inquis: Si dicamus nos delictum non habere, seducimus nosmetipsos, et ueritas non est in nobis. Si confitemur delicta nostra, fidelis et iustus est ut dimittat ea nobis, et emundet nos ab omni iniustitia : numquid ab immunditia? Aut si ita est, ergo et ab idololatria. Sed aliud in sensu est. Ecce enim et rursus: Si dicamus, ait, nos non deliquisse, mendacem facimus illum, et sermo eius non est in nobis . Eo amplius: Filioli, hec scripsi uobis, ne delinquatis; et si deliqueritis, aduocatum habemus apud Deum Patrem Iesum Christum iustum, et ipse placatio est pro delictis nostris . Secundum hec, inquis, et delinquere nos et ueniam habere constabit. Quid ergo fiet, cum procedens aliud inuenio? negat enim nos omnino delinquere, et in hoc plurimum  tractat, ut nichil tale concedat, proponens semel a Christo delicta deleta, non habitura postea ueniam: in quo  nos sensus ad admonitionem castimonie demandat. Omnis, inquit, qui habet spem istam, castificat semetipsum, quia et ille castus est. Omnis qui facit delictum, et iniquitatem facit, et delictum est iniquitas. Et scitis quod ille manifestatus sit, ut auferat delicta; utique hactenus admittenda; siquidem subiungit: Omnis qui manet in illo, non delinquit: omnis qui delinquit, neque uidit, neque cognouit eum. Filioli, nemo uos seducat: omnis qui facit iustitiam, iustus est, sicut et ille iustus est. Qui facit delictum, ex diabolo est, quoniam diabolus a primordio delinquit. In hoc enim manifestatus est filius Dei, ut soluat opera diaboli. Nam et soluit, liberans hominem per lauacrum, donato  chirographo mortis. Et ideo omnis qui ex Deo nascitur, non facit delictum, quia semen Dei manet in illo; et non potest delinquere, quia ex Deo natus est. In hoc manifesti sunt filii Dei et filii diaboli . In quo, nisi illi non delinquendo, ex quo de Deo  nati sunt; isti delinquendo, quia de diabolo sunt; perinde atque si nunquam sint ex Deo nati? Quod si dicit: Qui non est iustus, ex Deo non est, qui non padicus, quomodo rursus ex Deo fiet, qui iam esse desiit? Iuxta est igitur ut excidisse sibi dicamus Ioannem in prima quidem Epistola  negantem nos sine delicto esse, nunc uero prescribentem non delinquere omnino: et illic quidem aliud de uenia blandientem, hic uero districte negantem filios Dei quicumque deliquerint. Sed absit. Nam nec ipsi excidimus a qua digressi sumus distinctione delictorum. Et hic enim illam Ioannes commendauit, quod sint quedam delicta quotidiane incursionis, quibus omnes simus obiecti. Cui enim non accidit, aut irasci inique, et ultra solis occasum; aut et manum immittere,  aut facile maledicere, aut temere iurare, aut fidem pacti destruere; aut uerecundia aut necessitate mentiri?  in negotiis, in officiis, in questu, in uictu, in uisu, in auditu quanta tentamur, ut si nulla sit uenia istorum, nemini salus competat! Horum ergo erit uenia per exoratorem Patris Christum. Sunt autem et contraria istis, ut grauiora et exitiosa, que ueniam non capiant, homicidium, idololatria, fraus, negatio, blasphemia, utique et mechia et fornicatio, et si qua alia uiolatio templi Dei.  Horum ultra exorator non erit Christus; hec non admittet omnino qui natus ex Deo fuerit, non futurus Dei filius, si admiserit. Ita Ioanni ratio constabit diuersitatis, distinctionem delictorum disponenti  , cum delinquere filios Dei nunc adnuit, nunc abnuit. Prospiciebat  enim clausulam literarum suarum, et illi prestruebat hos sensus, dicturus in fine manifestius: Si quis scit fratrem suum delinquere delictum non ad mortem, postulabit, et dabit ei uitam Dominus, qui non ad mortem delinquit. Est enim delictum ad mortem? non de eo dico ut quis postulet . Meminerat et ipse Hieremiam prohibitum a Deo deprecari pro populo mortalia delinquente . Omnis iniustitia delictum est, et est delictum ad mortem. Scimus autem quod omnis qui ex Deo natus sit, non delinquit ; scilicet delictum quod ad mortem est. Ita nichil iam superest, quam aut neges mechiam et fornicationem mortalia esse delicta, aut irremissibilia fatearis, pro quibus nec orari permittitur.



CAPUT XX.


Disciplina igitur Apostolorum proprie quidem instruit ac determinat principaliter sanctitatis omnis erga templum Dei antistitem, et ubique de Ecclesia eradicantem omne sacrilegium pudicitie  , sine  ulla restitutionis mentione. uolo tamen  ex redundantia  alicuius etiam comitis Apostolorum testimonium superducere, idoneum confirmandi de proximo iure disciplinam magistrorum. Exstat enim et Barnabe titulus ad Hebreos, adeo satis auctoritatis uiro  , ut quem Paulus iuxta se constituerit in abstinentie tenore: Aut ego solus et Barnabas non habemus hoc  operandi potestatem ?  Et utique receptior apud Ecclesias Epistola Barnabe  illo apocrypho Pastore mechorum. Monens itaque discipulos, omissis omnibus initiis, ad perfectionem magis tendere, nec rursus fundamenta penitentie iacere ab operibus mortuorum: Impossibile est enim, inquit, eos qui semel inluminati sunt, et donum celeste gustauerunt, et participauerunt Spiritum Sanctum, et uerbum Dei dulce gustauerunt, occidente iam  euo cum exciderint, rursus reuocari  in penitentiam, refigentes cruci in semetipsos Filium Dei et dedecorantes. Terra enim que bibit sepius deuenientem in se humorem, et peperit herbam aptam his propter quos et colitur, benedictionem Dei consequitur: proferens autem spinas, reproba et maledictioni proxima, cuius finis in exustionem . Hoc qui ab Apostolis didicit et cum Apostolis docuit,  nunquam mecho et fornicatori secundam penitentiam promissam ab Apostolis norat; optime enim legem interpretabatur, et figuras eius iam in ipsa ueritate seruabat. Ad hanc denique speciem discipline de leproso cautum fuit: Si autem uarietas effloruerit in cutem, et totam cutem texerit a capite usque ad pedes  per omnem conspectum, et sacerdos cum uiderit, emundabit eum, quoniam conuertit in album, mundus est. Qua uero die uisus fuerit in eiusmodi color uiuus, inquinatus est . Conuersum enim hominem  de pristino carnis habitu in candorem fidei, que uitium et macula estimatur in seculo, et totum nouatum mundum uoluit intelligi, qui iam non sit uarius, non sit de pristino et nouo adspersus. Si uero post abolitionem in uetustatem aliquid ex illa reuixerit, rursum in carne eius quod emortuum delicto habebatur, immundum iudicari, nec expiari iam a sacerdote. Ita mechia de pristino recidiua et unitatem noui coloris, a quo fuerat exclusa, commaculans, immundabile est uitium. Item de domo: Si que macule et cauositates annuntiate in parietibus sacerdoti fuissent, priusquam introiret ad inspiciendam eam, iubet auferri de domo omnia, ita immunda non futura que domus essent. Dehinc introgressus sacerdos, si inuenisset cauositates uiridicantes uel rubescentes, et adspectum  earum humiliorem citra parietinam formam; exiret ad ianuam et secerneret domum illam septem diebus. Dehinc, die septima regressus, si animaduertisset diffusum in parietibus tactum illum, imperaret extrahi eos lapides in quibus lepra fuisset, et abiici extra ciuitatem in locum immundum, et sumi alios lapides politos et solidos, et reponi loco pristinorum, et puluere alio inlini domum . Oportet enim cum peruenitur ad summum sacerdotem Patris Christum, de domo hominis nostri in tempore hebdomadis auferri omnia impedimenta prius, ut munda sit que remanet domus, caro et anima; et ubi introierit eam sermo Dei, et inuenerit maculas ruboris et uiroris, extrahi statim, et abiici foras sensus mortiferos et cruentos; nam et Apocalypsis uiridi equo mortem, russeo autem  preliatorem imposuit : proque illis politos et in compaginem aptos et firmos substruit lapides,  quales in Abrahe fiunt, ut ita homo habilis Deo sit. Quod si post recuperationem et reformationem   rursus sacerdos animaduerterit in eadem domo de pristinis caussis  aliquid et maculis  , immundam eam pronuntiauit, et iussit deponi materias et lapides et omnem structuram eius, et abiici in locum immundum . Hic erit homo caro atque anima, qui post baptisma et introitum sacerdotum reformatus, denuo resumit scabra et maculas carnis, et abiicitur extra ciuitatem in locum immundum; deditus scilicet Satane in carnis interitum ; nec amplius reedificatur in Ecclesia post ruinam. Sic et de famule concubitu, que homini esset reseruata, necdum redempta, necdum liberata: Prospicietur, inquit, illi, et non morietur , quia nondum est manumissa cui seruabatur. Nondum enim caro a Christo manumissa, cui  seruabatur, impune contaminabatur, ita iam manumissa non habet ueniam  .



CAPUT XXI.

Hec si Apostoli magis norant, magis utique curabant. Sed et in hunc iam gradum decurram,  excernens inter doctrinam Apostolorum et potestatem.  Disciplina hominem gubernat, potestas adsignat, seorsum quod potestas, spiritus autem Deus. Quid autem docebat? non communicandum operibus tenebrarum . Obserua quod iubet. Quis autem poterat donare delicta?  hoc solius ipsius est.  Quis enim dimittit delicta, ni solus Deus ? et utique mortalia que in ipsum fuerint admissa et in templum eius; nam tibi que in te reatum habeant, etiam septuagies septies iuberis indulgere  in persona Petri . Itaque, si et ipsos beatos Apostolos tale aliquid indulsisse  constaret, cuius uenia a Deo, non ab homine, competeret, non ex disciplina, sed ex potestate fecisse. Nam et mortuos suscitauerunt, quod Deus solus; et debiles redintegrauerunt, quod nemo nisi Christus; imo et plagas inflixerunt, quod noluit Christus. Non enim decebat eum seuire, qui pati uenerat. Percussus est Ananias et Elimas, Ananias morte, Elimas cecitate , ut hoc ipso probaretur  Christum et hec facere potuisse. Sic et prophete cedem et cum ea mechiam penitentibus ignouerant, quia et seueritatis documenta fecerunt.  Exhibe igitur et nunc mihi, apostolice, prophetica exempla,  et agnoscam diuinitatem, et  uindica tibi delictorum eiuscemodi remittendorum potestatem. Quod si discipline solius officia sortitus es, nec imperio presidere, sed ministerio, quis aut quantus es indulgere? qui neque prophetam, nec apostolum exhibens, cares ea uirtute cuius est indulgere? Sed habet, inquis, potestatem Ecclesia delicti donandi. Hoc ego magis et agnosco et dispono, qui ipsum Paracletum in prophetis nouis habeo dicentem: Potest Ecclesia donare delictum, sed non faciam, ne et alia delinquant.  Quid, si pseudopropheticus spiritus pronuntiauit? Atqui magis euersoris fuisset, et semetipsum de clementia commendare, et ceteros ad delinquentiam temperare. Aut si et hoc secundum spiritum ueritatis adfectare gestiuit, ergo spiritus ueritatis potest quidem indulgere fornicatoribus  ueniam, sed cum plurium malo non uult. De tua nunc sententia quero, unde hoc ius Ecclesie usurpes. Si, quia dixerit Petro Dominus: Super hanc petram edificabo Ecclesiam meam; tibi dedi claues regni celestis, uel: Quecumque alligaueris uel solueris in terra, erunt alligata uel soluta in celis ; idcirco presumis et ad te  deriuasse soluendi et alligandi potestatem, id est ad omnem Ecclesiam Petri  propinquam; qualis'es euertens atque  commutans manifestam Domini intentionem personaliter hoc Petro conferentem: Super te, inquit, edificabo Ecclesiam meam; et: Dabo tibi claues, non Ecclesie; et: Quecumque solueris uel alligaueris, non que soluerint uel alligauerint. Sic enim et exitus docet. In ipso Ecclesia exstructa est, id est per ipsum,   ipse clauem imbuit; uide quam: uiri Isrelite, auribus mandate que dico; Iesum Nazarenum uirum a Deo uobis destinatum , et reliqua. Ipse denique primus in Christi baptismo reserauit aditum celestis regni, quo soluuntur alligata retro delicta, et alligantur que non fuerint soluta, secundum ueram salutem; et Ananiam uinxit uinculo mortis; et debilem pedibus absoluit uitio ualetudinis . Sic et in illa disceptatione custodiende necne legis, primus omnium Petrus Spiritu instinctus, et de nationum uocatione prefatus: Et nunc, inquit, cur tentatis Dominum de imponendo iugo fratribus quod neque nos neque patres nostri sufferre ualuerunt? Sed  enim per gratiam Iesu credimus nos salutem consecuturos sicut et illi . Hec sententia et soluit que omissa sunt legis, et alligauit que reseruata sunt. Adeo nichil ad delicta fidelium capitalia potestas soluendi et alligandi Petro emancipata. Cui si preceperat Dominus etiam septuagies delinquenti in eum fratri indulgere ; utique nichil postea alligare, id est retinere mandasset, nisi forte ea que in Dominum, non in fratrem quis admiserit; preiudicatur enim non dimittenda in Deum delicta, cum in homine admissa donantur. Quid nunc et ad Ecclesiam, et quidem tuam, psychice? Secundum enim Petri personam  spiritalibus potestas ista conueniet aut apostolo, aut prophete. Nam et Ecclesia proprie et  principaliter ipse est  Spiritus in  quo est trinitas unius diuinitatis, Pater et Filius et Spiritus Sanctus. Illam Ecclesiam congregat, quam Dominus in tribus posuit. Atque ita exinde etiam numerus omnis qui in hanc fidem conspirauerint, Ecclesia  ab auctore et consecratore censetur. Et ideo Ecclesia quidem delicta donabit; sed Ecclesia Spiritus per spiritalem hominem,  non ecclesia numerus episcoporum: Domini enim, non famuli est ius et arbitrium; Dei ipsius, non sacerdotis.



CAPUT XXII.

At tu iam et in martyras tuos effundis hanc potestatem,  ut quisque ex consensione  uincula induit adhuc mollia, in nouo custodie nomine, statim ambiunt  mechi, statim adeunt fornicatores, iam preces circumsonant, iam lacryme circumstagnant maculati cuiusque;  nec ulli magis aditum carceris redimunt, quam qui Ecclesiam perdiderunt.  uiolantur uiri ac femine in tenebris plane ex usu libidinum notis, et pacem ab his querunt qui de sua periclitantur.  Alii ad metalla confugiunt, et inde communicatores reuertuntur, ubi iam aliud martyrium necessarium est delictis post martyrium nouis. Quis enim in terris et in carne sine culpa? quis martyr seculi incola,  denariis  supplex, medico obnoxius et feneratori?  Puta nunc sub gladio iam capite  librato, puta in patibulo iam corpore expanso, puta in stipite  iam leone  concesso, puta in axe, iam incendio adstructo  , in ipsa, dico, securitate et  possessione martyrii, quis permittit homini donare que Deo reseruanda sunt? a quo ea sine excusatione damnata sunt; que nec apostoli, quod sciam, martyres et ipsi, donabilia iudicauerunt. Denique iam ad bestias depugnauerat Paulus Ephesi , cum interitum decernit incesto . Sufficiat martyri propria delicta purgasse  . Ingrati uel superbi est in alios quoque spargere quod pro magno fuerit consecutus. Quis alienam mortem sua soluit, nisi solus Dei Filius? Nam et in ipsa passione liberauit latronem . Ad hoc enim uenerat, ut ipse a delicto purus, et omnia sanctus pro peccatoribus obiret  . Proinde, qui illum emularis donando delicta, si nichil ipse deliquisti, plane patere pro me: si uero peccator es, quomodo oleum facule  tue sufficere et tibi et mihi poterit?  Habeo etiam nunc quo probem Christum. Si propterea Christus in martyre est, ut mechos et fornicatores martyr absoluat, occulta cordis edicat, ut ita delicta concedat, et Christus est; sic enim Dominus iehsu Christus potestatem  suam ostendit: Quid cogitatis nequam in cordibus uestris? quid enim facilius est dicere paralytico, Dimittuntur tibi peccata, an, Surge et ambula? Igitur, ut sciatis Filium hominis habere dimittendorum peccatorum in terris potestatem, tibi dico, paralytice, Surge et ambula . Si Dominus tantum de potestatis sue probatione curauit, uti traduceret cogitatus et ita imperaret sanitatem, ne non crederetur posse delicta dimittere, non licet mihi eamdem potestatem in aliquo sine eisdem probationibus credere. Cum tamen mechis et fornicatoribus a martyre expostulas ueniam, ipse confiteris eiusmodi crimina nonnisi proprio martyrio diluenda, qui presumis alieno. Quod si est, iam et martyrium aliud erit baptisma. Habeo enim, inquit, et aliud baptisma . Unde et ex uulnere lateris Dominici aqua et sanguis, utriusque lauacri paratura, manauit . Debeo ergo et primo lauacro alium liberare, si possum secundo  , ingeramusque  in sinum necesse est. Quecumque auctoritas, quecumque ratio mecho et fornicatori pacem ecclesiasticam reddit, eadem debebit et homicide et idololatre penitentibus subuenire, certe negatori, et utique illi quem in prelio confessionis tormentis colluctatum seuitia deiecit. Ceterum, indignum Deo et illius misericordia, qui penitentiam peccatoris morti preuertit, ut facilius in Ecclesiam redeant, qui subando, quam qui dimicando ceciderunt. Urget nos dicere indignitas. Contaminata potius corpora reuocabis quam cruentata? que penitentia miserabilior, titillatam prosternens  carnem, an uero laniatam? que iustior uenia in omnibus caussis, quam uoluntarius, an quam inuitus peccator implorat? Nemo uolens negare compellitur, nemo nolens fornicatur: nulla ad libidinem uis est, nisi ipsa; nescit quod libet cogi.  Negationem porro  quanta compellunt ingenia carnificis et genera penarum? Quis magis negauit, qui Christum uexatus, an qui delectatus amisit? qui cum amitteret  , doluit? an qui cum amitteret lusit? Et tamen ille cicatrices christiano prelio insculpte, et utique  inuidiose apud Christum, quia uicisse cupierunt, et sic quoque  gloriose, quia non uincendo cesserunt, in quas adhuc et diabolus ipse suspirat, cum sua infelicitate, sed casta; cum penitentia merente, sed non erubescente ad Dominum de uenia.  Denuo dimittitur eis qui piaculariter negauerunt;  solis illis caro infirma est. Atqui nulla tam fortis caro, quam que spiritum elidit.





QUINTI SEPTIMII FLORENTIS TERTULLIANI DE PALLIO  LIBER. 





ARGUMENTUM.


---Hoc opusculum pro pallio apologiam esse, satirico sale inspersam, apud Carthaginienses habitam eruditi consentiunt. Cum enim a popularibus suis reprehenderetur, quod togam pallio commutasset, hoc est, quod Christi militie nomen dedisset, satirica hac apologia illi occurrit: noluitque sibi inconstantie crimen adherere, fuisseque semper in orbe uniuerso ab ipsius conditu officiorum commutationes.



CAPUT PRIMUM.

Principes semper  Africe  , uiri Carthaginienses,  uetustate nobiles, nouitate felices, gaudeo uos tam prosperos temporum, cum ita uacat ac iuuat,  habitus denotare. Pacis hec et annone  otia: ab imperio et a celo bene est. Tamen et uobis habitus aliter olim; tunice fuere, et quidem in fama  de subteminis studio, et  luminis concilio  , et mensure temperamento; quod neque trans crura prodige, nec intra genua inuerecunde, nec brachiis pare   , nec manibus arete,  sed nec cingulo sinus diuidere  expetitum:  quadrata iustitia  beate in uiris stabant. Pallium  , extrinsecus  habitus, et ipse quadrangulus, ab utroque laterum regestus, et ceruicibus circumstrictus  ,  in fibule morsu  humeris adquiescebat. Instar eius hodie,  Aesculapio iam uestro sacerdotium est. Sic et in proximo soror ciuitas  uestiebat, et sicubi alibi  in Africa Tyros. At cum secularium sortium uariauit urna, et  Romanis Deus maluit, soror quidem ciuitas suopte arbitrio mutare properauit, ut adpulsum Scipionem ante iam de habitu salutaret  ,  Romanum  precoqua  . uobis uero post iniurie beneficium, ut senium, non fastigium  exemptis, post Gracchi obscena omnia, et Lepidi uiolenta ludibria, post trinas Pompeii aras, et longas Cesaris moras, ubi menia Statilius Taurus imposuit,   solemnia Sentius Saturninus enarrauit, cum concordia iuuat, toga oblata est. Pro! quantum circummeauit, a Pelasgis ad Lydos, a Lydis ad Romanos, ut ab humeris sublimioris populi Carthaginienses complecteretur! Exinde tunicam longiorem cinctu arbitrante suspenditis, et  pallii iam teretis redundantiam  tabulata congregatione fulcitis: et si quid preterea conditio, uel dignitas, uel  temporalitas uestit, pallium tamen generaliter uestrum immemores etiam denotatis. Equidem haud miror pre documento superiore. Nam et arietem, non quem Laberius reciprocicornem, lanicutem, testitrahum  , sed trabes machina est,  que muros frangere militat, nemini unquam adhuc libratum, illa dicitur Carthago,

 Studiis asperrima belli. .
Prima omnium  armasse in  oscillum penduli impetus, commentata uim tormenti debile  pecoris caput uindicantis. Cum tamen ultimant tempora patrie, et  aries iam Romanus in muros quondam suos audet, stupuere illico Carthaginienses, ut nouum,  extraneum ingenium:

Tantum eui longinqua ualet mutare uetustas. .
Sic denique nec pallium agnoscitur.



CAPUT II.

Sit nunc aliunde res, ne Penicum inter Romanos aut erubescat, aut doleat. Certe habitum uertere nature  totius solemne munus est. Fungitur et ipso mundus interim iste quem incumbimus. uiderit Anaximander, si plures putat: uiderit si quis uspiam alius ad Meropas, ut Silenus, penes aures Mide blatit, aptas sane grandioribus fabulis. Sed et si quem Plato estimat cuius imago hic sit, etiam ille habeat necesse est proinde mutare. Quippe si mundus, ex diuersis substantiis officiisque constabit ad formam eius quod mundus hic est: neque enim mundus, si non ut mundus proinde. Diuersa in unum, ex demutatione diuersa sunt. Denique diuersitatis discordiam uices federant.  Ita mutando erit mundus omnis, qui et diuersitatibus corporatus, et uicibus temperatus.  Nostra certe metatio, quod clausis uel in totum  homericis oculis liquet, totum uersiforme est. Dies et nox inuicem uertunt. Sol stationibus annuis, luna modulationibus menstruis uariat.  Siderum distincta confusio  interdum deiicit quid, interdum resuscitat. Celi ambitus, nunc  sub diuo splendidus, nunc nubilo sordidus: aut imbres ruunt, aut si qua missilia cum imbribus, dehinc  substillum, et denuo sudum. Sic et mari  fides infamis, dum et flabris eque mutantibus,  de tranquillo probum,  de flustris temperatum, et extemplo  de decumanis inquietat. Sic et terram si recenseas temporatim uestiri amantem, prope sis eamdem negare memor uiridem cum conspicis flauam, mox risurus et canam. Ceteri quoque eius ornatus quid  non aliud ex alio mutant, et  montium scapule decurrendo,  et  fontium uene cauillando  , et  fluminum uie obhumando  . Mutauit et totus orbis aliquando, aquis omnibus obsitus. Adhuc maris conche, et buccine peregrinantur in montibus, cupientes Platoni probare etiam ardua fluitasse. Sed et enatando rursus, in forma  mutauit rursus orbis, alius  idem. Mutat et nunc localiter habitus, cum  situs leditur; cum inter insulas nulla iam Delos, harene  Samos  , et (si ille [  cum  in Atlantico Libyam aut Asiam adequans queritur  ; cum Italie quondam latus, Hadria Tyrrhenoque quassantibus mediotenus inter ceptum, reliquias Siciliam facit; cum tota illa plaga discidii, contentiosos equorum coitus angustis   retorquens, nouum uitii  mari imbuit  , non exspuentis naufragia, sed deuorantis. Patitur et continens de celo, aut de suo. Aspice ad Palestinam, qua Iordanes amnis finium arbiter, uastitas ingens, et orba regio, et frustra ager; at  urbes retro, et populi frequentes, et  solus audiebat; dehinc, ut Deus censor est  , impietas ignium meruit imbres. Hactenus Sodoma,  et nulla Gomorrha, et cinis omnia, et  propinquitas maris iuxta cum solo  mortem uiuit  . Ex huiuscemodi nubilo et Tuscia uulsinios  deusta, quo magis de montibus suis Campania speret, erepta  Pompeios. Sed absit. Utinam et Asia secura iam sit de soli ingluuie! Utinam et Africa semel uoraginem pauerit,  unicis castris fraudatis  expiata! Multa et alia huiusmodi detrimenta habitum orbis mutauere  , situsque mouere. Bellis quoque plurimum licuisse et tristitia perget  , non minus quam regnorum uices recensere. Quoties et ista mutauerunt  , iam inde a Nino Beli progenie! si tamen Ninus regnaret  primus,  ut autumat superiorum profanitas: ferme apud uos ultra stylus non solet. Ab Assyriis, si forte, eui historie patescunt; qui uero diuinas lectitamus, ab ipsius mundi natalibus compotes sumus. Sed leta iam malo: quippe et leta mutant. Denique, si quid mare diluit, celum deussit, terra subduxit, gladius detotondit,  alias uersura compensati redit. Nam et primitus maiorem ambitum  terra cassa, et uacans hominum, et sicubi aliqua gens occuparat, sibimet soli erat. Itaque  colere  omnia (si demum [, runcare atque  rustare instituit, ut inde uelut ex surculis et propaginibus, populi de populis, urbes de urbibus, per ubique orbis pangerentur. Transuolauere redundantium gentium examina. Scythe exuberant Persas: Phenices in Africam eructant; Romanos Phryges pariunt; Chaldeum semen in Aegyptum educatur; dehinc, inde cum transducitur, Iudea gens est. Sic et Herculea posteritas, Temeno pariter Peloponesum occupando producunt  . Sic et Iones Nelei comites  Asiam nouis urbibus instruunt. Sic et Corinthii cum Archia meniunt Syracusas. Sed uanum iam antiquitas, quando  curricula nostra coram. Quantum reformauit orbis seculum istud! quantum urbium aut produxit, aut auxit, aut reddidit presentis imperii triplex uirtus  , Deo tot Augustis in unum fauente! quot census transcripti!  quot populi repugnati  ! quot ordines illustrati! quot barbari exclusi! Reuera orbis, cultissimum huius imperii rus est, eradicato omni aconito hostilitatis, et  cacto, et rubo subdole familiaritatis,  concultus et amenus   super Alcinoi pometum, et Mide rosetum.



CAPUT III.

Laudans igitur orbem mutantem, quid denotas hominem? Mutant et bestie pro ueste formam:  quamquam et pauo pluma  uestis, et quidem de cataclistis  ; imo  omni conchylio pressior  ,  qua colla florent;  et omni patagio inauratior, qua terga fulgent; et  omni syrmate solutior, qua caude iacent; multicolor, et discolor, et uersicolor; nunquam ipsa, semper alia; et si semper ipsa quando alia, toties denique mutanda, quoties mouenda. Nominandus est et serpens, licet pone pauum: nam et iste quod sortitus est conuertit, corium et euum. Siquidem ut senium persensit,  in angustias  stipat, pariterque specum ingrediens, ab  ipso statim limine erasus, exuuiis ibidem relictis nouus explicat  : cum squamis  et anni recusantur  . Hyena, si obserues, sexus annalis est; marem et feminam alternat. Taceo ceruum, quod et ipse etatis sue arbiter, serpente pastus, ueneno languescit in iuuentutem. Est et quadrupes, tardigrada, agrestis, humilis, aspera; testudinem pacuuianam putas? non est: capit et  aliis bestiola uersiculum, de mediocribus oppido, sed nomen grande; chameleontem qui audieris, haud ante gnarus, iam timebis aliquid amplius cum leone, at cum offenderis apud uineam ferme sub pampino totum, ridebis illico  audaciam et  greciam  nominis; quippe nec succus est corpori,  quo minutioribus multo liquet  .  Chameleon,   pellicula, uiuit: capitulum statim a dorso, nam deficit ceruix; itaque durum reflecti, sed circumspectu emissitii ocelli, imo luminis puncta uertiginant: hebes, fessus uix a terra suspendit, molitur incessum stupens et promouet, gradum magis demonstrat quam explicat, ieiunus scilicet semper et indefectus  , oscitans uescitur,  follicans ruminat,  de uento cibus. Tamen et chameleon mutare totus  nec alius, ualet. Nam cum illi coloris proprietas una sit, ut quid accessit, inde suffunditur. Hoc soli chameleonti datum, quod uulgo dictum est,  de corio suo ludere. Multa dicendum fuit,  ut ad hominem prestructim perueniretur. Hunc quoquo primordio accipitis, nudus certe et inuestis figulo suo constitit; post demum sapientiam, haud dum  licitum prereptam, potitur. Ibidem quod in nouo corpore indebitum adhuc pudori erat, protegere festinans, in ficulneis foliis interim circumdat: dehinc cum de originis loco exterminat  , pellitus orbi ut metallo  datur. Sed arcana ista nec omnium nosse. Credo iam de uestro,  quod Aegyptii narrant, et Alexander digerit, et mater   legit  ea tempestate Osiridis,  qua ad illum ex Libya Ammon facit, ouium diues. Denique cum ipsi  Mercurium autumant forte palpati arietis mollitie delectatum, diglubasse  ouiculam; dumque pertentat, et  quod facilitas materie suadebat, tractu prosequente filum eliquat  in restis pristini modum,  quem philyre tenus iunxerat, exisse  .  Sed uos omnem lanicii dispensationem, structuramque telarum Minerue maluistis, cum penes Arachnen diligentior officina. Exinde materia; nec de ouibus dico Milesiis, et Selgicis  , et Altinis, aut quis Tarentum uel Betica cluit, natura colorante, sed quoniam et arbusta uestiunt, et lini herbida post uirorem lauacro niuescunt;  nec fuit satis tunicam pangere et serere, ni etiam piscari uestitum contigisset:  nam et de mari uellera, quo muscose lanositatis  plautiores  conchecomant. Prorsus haud latet bombycem, uermiculi genus est, que per erem liquando  araneorum horoscopis idonius sedes tendit, dehinc deuorat, mox aluo  reddere,  proinde si necaueris, animata iam stamina  uolues. Tantam igitur paraturam materiarum ingenia quoque uestificine prosecuta, primum tegendo homini, qua necessitas precessit,  dehinc et ornando, imo et inflando qua ambitio successit, uarias indumentorum formas promulgauere; quarum pars gentilitus inhabitantur, ceteris incommunes; pars uero passiuitus omnibus utiles, ut hoc pallium, et si grecum magis, sed lingua iam penes Latium est: cum uoce uestis intrauit. Atque adeo ipse qui Grecos  preter urbem  censebat, literas  eorum uocemque senex iam eruditus, idem Cato  iuridicine suo in tempore  humerum exertus, haud minus palliato habitu Grecis fauit.  Quid nunc, si est Romanitas omni salus, nec honestis tamen modis ad Graios estis  ? Aut, ni ita est, unde gentium in prouinciis melius exercitis, quas natura agro potius eluctando commodauit, studia palestre  male senescentia, et cassum laborantia, et latea unctio, et puluerea uolutatio, et  arida saginatio?  Unde apud aliquos Numidas,  etiam equis cesariatos,  iuxta cutem tonsor, et cultri uertex solus immunis? Unde apud hirtos et hirsutos,  tam rapax a culo resina,  tam furax a mento uolsella? Prodigium est hec sine pallio fieri. Illius est hec tota res Asie. Quid tibi Libya et Europa cum  xistycis  munditiis, quas uestire non nosti? Reuera enim quale  est grecatim depilari  magis quam amiciri?



CAPUT Iu.

 Habitum transferre ita demum culpe prope  est, si non consuetudo, sed natura mutetur. Sat refert inter honorem temporis et relligionem.  Det  consuetudo fidem tempori, natura Deo. Naturam itaque  concussit Larisseus heros in uirginem mutando: ille ferarum medullis educatus,  unde et nominis concilium, quandoquidem labiis uacuerat ab uberum gustu; ille  apud rupicem, et syluicolam, et  monstrum eruditorem scrupea schola eruditus. Feras, si in puero matris sollicitudinem patiens, certe  iam histriculus  , certe iam uirum alicui  clanculus  functus, adhuc sustinet  stolam fundere, comam struere, cutem fingere, speculum consulere, collum demulcere, aurem quoque foratu effeminatus, quod illi apud Sigeum  strongyla  seruat. Plane postea miles est: necessitas enim reddidit sexum. De prelio sonuerat, nec arma longe. Ipsum, inquit, ferrum uirum attrahit. Ceterum si post incentiuum quoque puellam perseuerasset, potuit et nubere. Ecce  itaque mutatio, monstrum equidem geminum, de uiro femina, mox de femina uir, quando neque ueritas negari debuisset, neque fallacia confiteri. Uterque habitus mutandi malus: alter aduersus naturam, alter contra salutem. Turpius adhuc libido uirum cultu transfigurauit, quam aliqua materna formido, tametsi adoratur a uobis qui potius erubescendus est, scytalosagitti pelliger ille, qui totam epitheti sui sortem cum muliebricultu compensauit. Tantum Lydie clancularie licuit, ut Hercules in Omphale, et Omphale in Hercule prostitueretur. Ubi Diomedes, et cruenta presepia? ubi Busiris et bustuaria altaria? ubi Geryon ter unus? Cerebris adhuc eorum claua fetere malebat, cum unguentis offunderetur. uetus iam Hydre  Centaurorumque sanguis in sagitis  pumice speculi excludebatur, insultante luxuria, ut post monstra transfixa coronam forsitan suerent. Ne sobrie mulieris quidem aut uiraginis alicuius scapule, sub exuuias bestie tante introire potuissent, nisi diu mollitas, et euigoratas, et exeduratas  , quod apud Omphalem balsamo aut telino spero factum. Credo et iubas pectinem passas. Ne ceruicem eneruem inureret  sciria  leonina, hiatus crinibus infarsus,  genuini inter antias adumbrati  . Tota oris contumelia mugiret, si posset: Nemea certe, si quis loci genius, ingemebat: tunc enim se circumspexit leonem perdidisse. Qualis ille Hercules in serico Omphales fuerit, iam Omphale in Herculis scorto designata descripsit. Sed et qui  ante Tirynthium accesserat  pugil Cleomachus, post Olympie cum incredibili mutatu  de masculo fluxisset, intra cutem cesus et ultra, inter fullones iam Nouianos coronandus, meritoque mimographo Lentulo in Catinensibus commemoratus, utique sicut  uestigia  cestuum uiriis  occupauit, ita et  endromidis solocem aliqua  multicia synthesi extrusit  . Physconem et Sardanapalum tacendum est, qui nisi insignes libidinum, alias reges nemo nosset. Tacendum autem, ne quid et illi de Cesaribus quibusdam uestris obmussitent, pariter propudiosis: ne canine  forte constantie mandatum sit, impuriorem Physcone, et molliorem Sardanapalo Cesarem designare, et quidem  Subneronem. Nec tepidior uis uane quoque glorie mutandis  induuiis, et iam uiro saluo. Calor est omnis affectus: uerum cum in affectationem flabellatur, iam de incendio glorie ardor est. Habes igitur ex isto fomite estuantem magnum regem, sola gloria minorem. uicerat Medicam gentem, et uictus est Medica ueste. Triumphalem  cataphracten amolitus,  in captiua sarabara decessit: pectus squamarum signaculis disculptum, textu pellucido tegendo nudauit, et anhelum adhuc ab opere belli, ut mollius, uentilante serico extinxit. Non erat satis animi tumens Macedo, ni illum etiam uestis inflatior deiectasset. Nisi quod et philosophi puto ipsi aliquid eiusmodi affectant. Audio enim in purpura philosophatum. Si philosophus in purpura,  cur non et in baxa? Tyrium  calciari nisi auro, minime grecatur.  Dicet  , atquin alius et sericatus, et crepidam eratus incessit? digne quidem, ut bacchantibus indumentis aliquid subtinniret, cymbalo incessit. Quod si iam tunc locorum Diogenes de dolio latraret, non cenulentis pedibus, ut rhori platonici sciunt, sed omnino totum Empedoclem  in adyta cloacinarum detulisset, ut qui se celitem delirarat,  sorores prius suas, dehinc homines deus  salutaret. Tales igitur habitus qui de natura et modestia transferunt, et acie figere, et  digito destinare, et nutu tradere merito sit. Prorsus si quis Menandrico fluxu delicatam uestem humi protrahat, audiat penes se et comicus, qualem demens iste chlamydem disperdit?  Enimuero iamdudum censorie intentionis  episcynio disperso quantum denotatui, passiuitas offert libertinos in equestribus  , subuerbustos in liberalibus, dediticios in ingenuis, rupices in urbanis, scurras in forensibus, paganos in militaribus: uespillo, leno, lanista tecum uestiuntur. Conuerte et ad feminas, habes spectare quod Cecina Seuerus grauiter senatui impressit, matronas sine stola in publico. Denique  Lentuli auguris consultis, que ita sese exauctorasset,  pro stupro erat pena: quoniam quidem indices custodesque dignitatis habitus, ut lenocinii factitandi impedimenta, sedulo quedam desuefecerant. At nunc in semetipsas lenocinando, quo planius adeantur,  et stolam, et supparum, et crepidulam, et caliendrum, ipsas quoque iam lecticas,  et sellas, queis in publico quoque domestice ac secrete habebantur, eierauere. Sed alius extinguit sua lumina, alius non sua accendit. Aspice lupas popularium libidinum nundinas,  ipsas quoque fictrices, et si prestat oculos abducere ab eiusmodi propudiis occise in publico castitatis, aspice tamen  uel sublimis, iam matronas uidebis. Et cum latrinarum antistes sericum uentilat, et  immundiorem loco ceruicem monilibus consolatur, et armillis quas ex uirorum fortium donis ipse quoque matrone temere usurpassent, omnium pudendorum conscias manus inserit,  impuro cruri purum aut mulleolum inducit calceum: cur istos non spectas, uel illos  item habitus qui nouitati sue stare relligionem menliuntur? cum ob cultum omnia candidatum, et  ob notam uitte, et priuilegium galeri Cereri initiantur: cum ob diuersam affectionem  tenebrice uestis, et  tetrici supra caput uelleris,  in Bellone, mentes  fugantur: cum  latioris purpure ambitio, et  galatici ruboris superiectio Saturnum commendat: cum ipsum hoc pallium morosius ordinatum, et  crepide grecatum  Aesculapio adulantur. Quanto tunc magis arguas illud, et urgeas oculis, etsi iam simplicis et inaffectate, tamen superstitionis reum? Enimuero cum hanc primum sapientiam uestit, que uanissimis superstitionibus renuit, tunc certissime pallium super omnes exuuias et peplos augusta uestis superque omnes apices  et tutulos  sacerdos suggestus. Deduc oculos suadeo,  rexerere habitum unius interim erroris tui renuntiatorem.



CAPUT u.

Tamen, inquis, ita a toga, ad pallium? quid enim si a diademate et a sceptro? an aliter mutauit Anacharsis, cum regno Scythie philosophiam preuertit? Nulla in melius transgressi  sint signa, est habitus iste quod faciat. Prius etiam  ad simplicem  captatelam  eius, nullo tedio constat: adeo nec artificem necesse est, qui pridie rugas ab exordio formet, et inde  deducat in talias  , totumque contracti umbonis figmentum custodibus forcipibus assignet, dehinc diluculo tunica prius cingulo correpta, quam prestabat moderationem  texuisse, recognito rursus umbone, et si quid exorbitauit reformato, partem quidem de leuo promittat, ambitum uero eius ex quo sinus nascitur iam deficientibus tabulis, retrahat a scapulis,  et exclusa dextra in leuam adhuc congerat cum alio pari tabulo  in terga deuoto, atque ita hominem sarcina uestiat. Conscientiam denique tuam perrogabo, quid te prius in toga sentias indutum, anne onustum? Si negabis, domum consequar, uidebo quid statim a limine properes. Nullius profecto alterius indumenti  expositio quam toge gratulatur.  Calceos nichil dicimus, proprium toge tormentum, immundissimam pedum tutelam, uerum et falsam, quem enim non expediat in algore et ardore rigere nudipedem, quam in calceo uincipedem  ? magnum incessui munimentum  sutrine uenetie prospexere, perones effeminatos. At enim pallio nichil expeditius, etiam si duplex, quod Cratetis mora nusquam uestiendo cum ponitur  : quippe  tota molitio eius  operire  est solutim. Id ex uno circumiectu licet equidem nusquam inhumano, ita omnia hominis simul contegit. Humerum uelans exponit uel includit, ceteroquin humerum adheret; nichil circumfulcit, nichil circumstringit, nichil de tabularum fide laborat, facile sese regit, facile reficit: etiam cum exponitur  ,  nulli cruci  in crastinum demandatur. Si quid interule subter est  , uacat zone tormentum: si quid calceatus inducitur, mundissimum opus est; aut pedes nudi magis, certe uiriles magis quam in calceis. Hec pro pallio interim,  quantum nomine comitiasti  .  Iam uero et de negotio prouocat. Ego, inquit, nichil foro, nichil campo, nichil curie debeo: nulli officio aduigilo, nulla rostra preoccupo, nulla pretoria obseruo:  canales non  odoro,  cancellos non adoro, subsellia non contundo, iura non conturbo, caussas non elatro, non iudico, non milito, secessi de populo,  in me unicum negotium mihi est, nisi aliud non curo quam ne curem. uita meliore magis in successu fruare quam in promptu, sed ignauam infamabis  . Scilicet patrie et imperio, reique uiuendum est. Erat olim ista sententia. Nemo alii nascitur moriturus sibi.  Certe cum ad Epicuros et Zenonas uentum esset, sapientes uocas, totum quietis magisterium, qui eam summe atque unice uoluptatis nomine consecrauere. Tamen propemodum nichil quoque licebit in  publicum prodesse. Soleo  de qualibet margine uel ara medicinas moribus dicere, que felicius publicis rebus, et ciuitatibus et imperiis bonas ualetudines conferent, quam tue opere. Quippe  si pergam ad acuta tecum, plus toge lesere rempublicam, quam lorice. Atquin nullis uitiis adulor, nullis ueternis parco, nulli impetigini. Adigo cauterem ambitioni qua M. Tullius quingentis millibus nummum orbem citri emit: quas bis tantum Asinius Gallus pro mensa eiusdem Mauritiane numerat. Hem quantis facultatibus estimauere ligneas maculas! item qua lances centenarii ponderis Sulla molitur! uereor sane ne parua sit ista trutina, cum Drusillanus, equidem seruus Claudii,  quingenariam promulsidem edificat, suprascriptis fortasse mensis necessariam, cui si officina  extructa est, debuit et triclinium. Immergo eque scapellum acerbitati ei qua uedius Pollio seruos murenis inuadendos obiectabat.  Noua scilicet seuitia delectato  terrene bestie, et edentule, et exunguis, et excornis,  de piscibus placuit feras cogere, utique statim coquendis, ut in uisceribus earum, aliquid de seruorum suorum corporibus et ipse gustaret. Precidam gulam, qua Hortensius orator primus pauum cibi caussa potuit occidere: qua Ausidius Lurco primus sagina corpora uitiauit, et  coactis alimentis in adulterinum prouexit saporem: qua Asinius Celer  mulli unius obsonium sex sestertiis  detulit: qua Aesopus histrio  ex auibus eiusdem pretiositatis, ut canoris et loquacibus quibusque,  centum  millium patinam confiscauit. Filius eius post tale pulpamentum potuit sumptuosius esurire: margarita namque uel ipso nomine pretiosa dehausit, credo ne mendicius patre cenasset. Taceo Nerones et Apicios et Rufos: dabo catharticum impuritati Scauri, et alee Curii, et uinolentie Antonii:  et memento istos interim ex multis togatos fuisse. Quales apud pallium? Haud facile has purulentias ciuitatis quis eliciet, et exsuppurabit  , ni sermo palliatus.



CAPUT uI.

Sermone, inquit, me suasisti, medicamine sapientissimo. uerum, et si eloquium quiescat aut infantia subductum aut uerecundia retentum, nam et elinguis philosophia uita contenta est, ipse habitus  sonat. Sic denique auditur philosophus, dum uidetur. De occursu meo uitia suffundo. Quis  non emulum suum cum uidet, patitur? Quis oculis in eum potest, in quem mentibus non potest? Grande pallii beneficium est, sub cuius recogitatu improbi mores uel erubescunt. uiderit nunc philosophia quid prosit: nec enim sola mecum est. Habeo et alias artes in publico utiles. De meo uestiuntur et primus informator literatum,  et primus edomator  uocis,  et primus numerorum arenarius, et grammaticus, et rhetor, et sophista, et medicus, et peta, et qui musicam pulsat,  et qui stellarem coniectat, et qui uolaticam spectat. Omnis liberalitas studiorum quatuor meis angulis tegitur. Plane post romanos equites, uerum et  accendones, et omnis gladiorum ignominia togata producitur. Hec nimirum indignitas erit, a toga ad pallium, sed ista pallium loquitur. At ego iam illi etiam diuine secte ac discipline commercium confero. Gaude, pallium, et  exulta, melior iam te philosophia dignata est, ex quo christianum uestire cepisti.



APPENDICES AD GENUINA Q. SEPTIMII FLORENTIS TERTULLIANI OPERA.



Appendix prima.





CARMINA TERTULLIANO ADSCRIPTA.

 Inter eruditos, nemine refragante, hodiedum receptum est supposititia esse ac perperam Tertulliani nomen pre se ferre, carmina que in operum eius libro Pamelius inserenda censuit. Sic, inquit Lumper, quinque libri contra Marcionem carminibus conscripti, Tertulliani non sunt. 1o Indignos namque esse tam prestantis ingenii uiro, satis euincit stylus, toties uiolate prosodie reus, toties rebus tractandis impar, toties telis in hostem stringendis hebes. 2o Tertullianus ipse lib. I contra Marcionem, cap. 1, secundo  ac tertio, adornatum a se opus contra illum heresiarcham prefatur, ac deinde pleniore compositione rescissum: certe eodem orationis genere opus illud rescissum est, quo properatum fuerat. Cum itaque opus contra Marcionem, quo priorem compositionem Tertullianus rescidit, sit disputatio, non pema; sequitur et prius opus disputationem fuisse properatam, non peticam lucuprationem. 3o uersus illi fuerunt a Fabricio, lunius codicis, ignoti quidem et obscuri, auctoritate, Tertulliano inscripti. 4o Tertullianum  inter ueteres petas connumerauit ueterum scriptorum nemo. 5o Horum librorum auctor aperte contradicit Tertulliano. Nam Tertullianus lib. de Anima, cap. 57, asserit non Samuelem ipsum, sed phantasma a Pythonissa fuisse malis artibus excitatum. Absit alioquin, inquit, ut animam cuiuslibet sancti, nedum prophete, a demonio credamus extractam, edocti quod ipse Satanas transfiguratur in angelum lucis, nedum in hominem lucis, etiam Deum se adseueraturus, etc. At contraria habet auctor libri III carminum aduersus Marcionem his uersibus:

Mirificus Samuel, cui reges ungere primum
Preceptum, dare chrisma uiros ostendere christos;
Talibus in uite spatio laudabilis egit,
Ut quoque post mortem prophetica iura teneret.

Tertullianus, seriem successorum sancti Petri in Sede Romana describens lib. de Prescriptione hereticorum, cap. 32, Clementem Petro successisse immediate docet. At contrarium habet auctor libri III carminum contra Marcionem his uersibus:

 Hac cathedra Petrus, qua sederat ipse locatum
Maxima Roma Linum primum considere iussit,
Postquam Cletus et ipse gregem suscepit ouilis.
Huius Anacletus successor sorte locatus,
Quem sequitur Clemens . . . . . . .

Quis credat Tertullianum ita sui olbitum, ut tam contraria tamque sibi inuicem repugnantia dixerit? Quis porro fuerit auctor illius pematis, incertum est. Ceterum hoc pema contra Marcionem commendari meretur ob quedam tum historica, tum dogmatica puncta. In primis eternitatem uerbi, et duplicem in Christo Iesu naturam adstruit, Apocalypsin sub nomine Ioannis discipuli citat, Iesum Christum eadem die, eodemque loco, in quo Adamus lapsus fuit, passum fuisse tradit; Iesu Christo nomen Spiritus Sancti adtribuit, Hermam cognomine Pastorem fratrem Pii Pape putat, atque denique Esdram plenum spiritu diuino deperditos Prophetarum libros adiuuante solum sua propria memoria iterum dictasse, et Canoni SS. Scripturarum restituisse.

 Tertulliano etiam falso adscripta sunt pemata de  Iudicio Domini, de Genesi, et de Sodoma. Neque enim tantum uirum tam iratas unquam habuisse musas, credendum est . Eodem loco habendum est carmen de Iona et Niniue, quod ex Codice u. Cl. P. Pithei edidit Margarinus Bigneus ad calcem Tom. uIII Bibliothece Patrum. Carmen tandem ad Senatorem, quod inter Cypriani Opera, tomo III, legitur, ante Constantini tempora conscriptum arbitratur Alixius, a uiris doctis omnino Tertulliano abiudicatur. Quod autem spectat librum Gennadii de definitionibus fidei et dogmatum Ecclesiasticorum, olim Tertulliano adscriptum, nemo eruditorum hodie eidem adiudicat, cum ibi multa reperiantur seculo tertio posteriora eidemque haud conuenientia.

De supposititiis Tertulliani operibus consulendi sunt Natalis Alexandri Histor. eecles. Seculo secundo; D. Rem. Cellier, Histoire des écrits ecclésiastiques; Dupin, Biblioth. eccl., t. I, p. 252 Tillemont, Mém. Ecclésiast. t. III, ad uit. Tertull., art. 14; P. Allix.  Dissert. de uita et scriptis Tertul. X, 31; Walchii, Biblioth. Patrist. cap. 4, § 46; cap. 7, § 70. P. Alixius, in Dissert. prefata, carmen de Iudicio ait esse uerecundi, episcopi africani, qui circa medium secul. uI floruit. Libros contra Marcionem idem suspicatur post Hieronymi tempora exaratos.

Prodiere multoties opera Tertulliani petica, nempe ut et plures pete christiani in Ge. Fabricii Petar. uetust. opp. Christ. Basilee 1564; Mich. Maittarii opp. et fragmm. uett. Petar. latinor. Lond. 1715.---In collect. Pisaur. omn. pemat. latinor. Pesaur. 1766. t. u. p. 1-16. Carmen de Iona et Niniue cum castigationibus Francisci Iureti in Biblioth. PP. t. uIII, et Lips. 1681. in-8, ad calcem Paulini Petrocorii ed. Daumiane 1681. Tertulliani demum omnia opera petica edid. Andreas Riuinus, ac post Pamelium, Iunium, Barthium, breues notas addidit. Goth. 1651.---Non tanti momenti uisa fuere hec pemata, quam ut ea amplis adornaremus commentariis; Pamelii igitur adnotationes, utcumque exiguas et leues, satis fuit  edidisse. EDD.





ADuERSUS MARCIONEM Libri quinque. 





AD LECTOREM.

 Aduersus Marcionem pemata que sequuntur, omitti placuerat; non tantum quod parum digna Tertulliano uideantur, sed presertim quod ea minime esse Tertulliani Septimius ipse testetur. Plane indigna esse tam excellentis ingenii uiro satis indicat stylus, toties uiolate prosodie reus, toties rebus tractandis impar, toties telis in hostem stringendis hebes et inficetus. Denique ipse Tertullianus principio suarum aduersus Marcionem disputationum, unde adserendis uersibus istis argumenta uideo peti, manifeste prefatur iterum ac tertio curatum abs se opus; earum uero curarum peticam fuisse ullam non tradit, imo nullam fuisse peticam significat, qui primum se opusculum quasi properatum pleniore postea compositione rescidisse ait. Nam si quid uersibus in Marcionem preluserat, id properatum quidem dici potuit et prelusum; sed quod pleniore postea compositione rescidit, si pesis fuit, pesi pleniore rescindi debuit; non rhetorica dissertatione, non disputatione  dialectica: etenim diuerso scribendi genere diuersa manserit eiusdem argumenti tractatio; partes egerit suas peta, suas dialecticus, suas rhetor. Que de uirginibus uelandis, que de Corona, que de Spectaculis greco stylo uulgauerat, edidit postea latino. Latinis autem greca non rescidit, sed grecis addidit latina. Quod si greca rescindere uoluisset, sane posterioribus quoque grecis priora illa retractando reformasset. Ita quidquid scriptionis aduersus Marcionem sue rescidit, disputatio fuit, non pema. Disputationem properatam, nec satis absolutam, pleniore postea disputatione rescidit, et prioris exilitatem posterioris abundantia mersit. Hec de primo ac secundo fetu dixisse sufficiat: nisi hoc etiam adiecisse profuerit, quod in editione tertii Septimius necessario de tribus illis prefandum sibi esse duxit, ne quem uarietas operis in disperso reperta confunderet. Que uerba fidem sane faciunt iis que supra diximus, trium scilicet aduersus Marcionem curarum nullam fuisse  peticam. Nam, si ulla fuisset, ea utique de reliquarum conditione excipienda fuerat, quam styli diuersitas ab omni confusione uindicabat. Illud etiam obseruandum, quod primam illam feturam se rescidisse ait Septimius, nec in uulgus exisse eam queritur; ut iam credibile non sit eius superfuisse quicquam preter ea que ipse in secundam pleniorem transfudit. Transfudisse autem petica si credimus, hoc etiam fateamur necesse est sic disiectum fuisse petam, ut iam membra eius inueniri nequeant ulla; imo, si quid peticum in preclaris istis disputationibus notabitur, qualis ea forte Ponti, que prefationem sequitur, descriptio, eius uestigium in totis quinque Carminum libris non apparet. Postremo, quod omnem adimat dubitationem, si prima fetura uersus in  Marcionem fudit Septimius, eam cum rescidit, uersus ipse suos pessumdedit; et frustra querimus. Secundam uero non fuisse peticam tertia declarat, quam  de secunde emendatione et amplificatione compositam Septimius profitetur. Sic igitur absoluimus: uersus istos qualescumque Tertulliani nomine fuisse a Fabricio, sola manuscripti codicis nescio cuius auctoritate adducto, inscriptos. Quod quam leue ac friuolum haberi debeat, presertim cum neminem codicis illius notorem satis idoneum Fabricius dederit, sciunt huiusmodi rerum periti, quorum manibus uersata quesitissimi auctoris exemplaria uetera nichil peticum renuntiauere. Sed nec ueterum scriptorum quisquam inter petas christianos Tertullianum connumerauit. Ceterum, hec pemata, quamuis inequali uersificatore male depexa, non adeo spernimus, ut in iis esse boni aliquid negemus: imo plerisque locis utiliter cum Septimianis Marcionibus committi et  componi affirmamus. Itaque et hic conspici patimur tanquam appendices. At quia certum nescimus auctorem, damus nomen Incerti. ED. uENET.



LIBER PRIMUS. DE DEO UNICO.





[NOTA.]

Adiecit istud titulo, breuis instar argumenti, sicuti etiam primi libri aduersus Marcionem, Pamelius, qui solus totum hocce carmen adnotauit, opuscula ista metrica Tertulliano nec abiudicanda existimauit. EDD.





ARGUMENTUM LIBRI PRIMI, EX IPSO TERTULLIANO, AD LIBRI QUINTI AUSPICIUM.


Primus erit referens inimici ex ordine uerba,
Que refuga illicite molitus protulit amens;
Hinc etiam carnis spes et uictoria Christi,
Et species breuiter falsarum dicta uiarum.

Ceterum libros hos quinque qui primus inter petarum ueterum ecclesiasticorum opera christiana in lucem edidit Georgius Fabricius, eos esse existimat  quorum facit mentionem Tertullianus initio libri primi aduersus Marcionem in hec uerba: Si quid retro gestum est nobis ADuERSUS MARCIONEM, iam hinc uiderit. Nouam rem adgredimur ex uetere. Primum opusculum quasi  properatum, pleniore postea compositione rescideram. Hanc quoque nondum exemplariis suffectam, fraude tunc fratris dehinc apostate amisi; qui forte descripserat quedam mendosissime, et exhibuit frequentie. Quod ipsum de hoc opere uerissimum cum Fabricio confiteor; qui conqueritur, quot pene uerba, tot fuisse menda, quot uersus, tot maculas, addens, quamquam plurimos errores sustulerit e uestigiis antique scriptionis , tamen in reliquiis, inquit, lector uidebit quantum adhuc supersit  quod emendatione indigeat. In quo nos etiam aliquid conatos ex adnotationibus nostris deprehendet lector, et eramus plusculum aliquid facturi, si ad manum fuisset codex aliquis MS. Addit idem: »Tertulliani hoc opus imperfectum esse, rem declarare. Nam impetum suum, inquit, secutus, donec emendationis tempus daretur, multa contra precepta metrica fecit; quorum aliqua excusationem temporis habent, aliqua possunt excusari grammaticorum figuris; aliqua festinationi auctoris tribuenda sunt, qui cogitauerit opus suum quasi delineatum sub incudem, ut dicitur, reuocare. Qualia sunt quod cesuram libenter facit, item quod ablatiuum prime declinationis corripit, item quod collisionibus non usitatis indulget. Imitandi itaque  gratia non proponuntur hec carmina, sed agnoscendi propter pietatem, que in isto uiro singularis et grauis fuit, et studium quod in res sacras ad doctrinam uniuerse posteritatis collocauit.« Hactenus ille. Si quis licentiam petarum ueterum christianorum, atque adeo auctoris nostri desideret nosse exactius, legat uener. Bede librum de Arte metrica. PAM.



CAPUT PRIMUM.


   Impietas profunda mali  , mens inuida uite,
Seductos homines spe postquam cepit inani,
 Nudauit, suadendo nefas sibi credere falsum,
Non impune quidem; facti nam protinus ille
Ut reus, et tanti sceleris temerarius auctor
Accepit maledicta merens. Sic postea demens
Amplius aggressus, desperatissimus hostis,
Infudit mentes hominum caligine mersas;
Oblitos Dominum, docuit spem linquere certam,
Idola uana sequi  , turbam sibi fingere diuum;
Sortes, auguria, stellarum nomina falsa,
Nascentum geneses constringere  , posse uidere
Extorum inspiciis, resque exspectare futuras;
Terribilis magice refugarum  audacia ductos  ,
Confictam molem mirantes, spernere uitam,
Impulit in preceps, scelerata insania mersos,
Sanguine gaudentes, homicidia seua minari,
 Corpore in alterius tunc carnis uulnus amare;
Ardentes etiam, calida dulcedine captos,
Federa nature transcendere, corpora munda
Complexu infando sexum maculare uirilem;
Femineos usus uulgi contamine  mixtos
Illicitos; castosque sinus, generique dicatos,
In coitum obscenum pro luxu suasit haberi.
Talia, preterito grassatus tempore, gessit
Per latebras anime, sepis manante ueneno  .
Non quia culparent homines, nam sponte secuti,
Ille dolo suasit, homo libertate peregit.



CAPUT II.


   Hec dum continuo per secula perfidus halat  ,
 Consiliumque suum seductis cordibus infert;
 Sperans, heu! scelerisque uiam, se stultus habere,
Ignarus qualis maneat sententia facti.
Turba prophetarum tectis sapientia uerbis
Spiritu deque Dei  presaga uoce loquentum
Publice non audens Dominum maledicere nude,
Secreto ingenio sperans se posse latere;
Tandem lux anime carnis captiua tenetur,
Desperatorum certat spes fortior hoste,
Ipse figurator, renouator corporis ipse;
Gloria uera Patris, Dei Filius, unicus Auctor,
Iudex et Dominus uenit, rex inclytus orbis,
Oppressis ueniam dare promptus, soluere uinctos,
Cuius amicitia auxilio, patientia pene,
Et Deus et renouatus homo miscetur in unum  .
uirgo sancta parit, patuit  noua ianua uite;
 Dicta prophetarum factis impleta probantur;
Templa sacerdotes linquunt; stelle quoque ductu
Mirantur Dominum, tantum secernere partum.
In uinum uertuntur aque, memorabile uisu;
Lumina redduntur cecis, iussuque trementes
Demones expulsi clamant, Christumque fatentur.
Omnia sanantur uerbo iam tabida membra,
Iam graditur claudus, surdus spem protinus audit,
Dat dextram mancus, loquitur magnalia mutus;
Fit mare tranquillum iussu, uentique quiescunt.
Omnia cognoscunt Dominum; confunditur hostis,
Iamque triumphatus ferus armis paret iniquis.



CAPUT III.


    Omnia cum reuocata uidet que ceperat ipse 
 Cladis in interitum, mersam iam surgere carnem  ,
In celos hominem deuicta morte leuari,
Signari populos, effuso pignore sancto,
Mirande uirtutis opus, inuisaque facta;
Audit extremas flammarum in gurgite penas
A Domino sibi perpetuas, tenebrasque paratas,
Irreuocata Dei sententia, nudus, inermis,
Damnatus, uictus, periturus morte perenni,
Iam reus, et nullam ueniam se certus habere;
Protinus extremum nefas ausus  , spargere passim
Auribus horrendum uerbum, neque uoce loquendum
Abiectos a plebe Dei, sine luce uagantes,
Inuentos sine mente uiros, terrena sequentes,
Aggressus praui prauos docet esse magistros.



CAPUT Iu.


   Predicat his duos esse patres, diuisaque regna  ;
 Esse mali caussam Dominum, qui condidit orbem,
Quique figurauit carnem spiramine uiuam,
Quique dedit legem, et uatum qui uoce locutus;
Hunc negat esse bonum, iustum tamen esse fatetur,
Crudelem, durum, belli cui seua uoluptas,
Iudicio horrendum, precibus mansuescere nullis.
Esse alium suadens, nulli qui cognitus umquam,
Qui non est usquam, falsum sine nomine numen,
Constituens nichil, et nulla precepta locutus;
Hunc ait esse bonum, nullum qui iudicat, eque
Sed spargit cunctis uitam, non inuidet ulli.
Iudicium negat esse reis, dulcique cruentum
Circumfert miseris mixtum cum melle uenenum.
Surgere posse negat carnem, cui caussa ruine
Ipse fuit, quam contemptam spoliauit inique:
 Propterea maledictus habet sine fine dolorem;
Hostis huic semper, uario quia uulnere uitam
Nititur excutere, et de qua ruit ipse salutem.
Inque hoc et Christum terris uenisse repente,
Sed nulla socium carnis compagine factum,
Spiritus at forma, et fictum sub imagine corpus,
Fallere uult homines, quod non est, esse uideri.



CAPUT u.


   Hoc docet ergo Deum, caligine ludere suasos  ,
Mentiri, nefas, aut hominem se dicere falso.
Portatur, graditur, uestitur, rite quiescit,
Tractatur, patitur, suspenditur et sepelitur;
Omnia sunt hominis que sancto in corpore uersans,
A Patre uero Deo missus, qui cuncta creauit,
Perfecit proprie, sua, non aliena requirens.
Cognitus ipso opere, populis sperantibus olim,
Perque prophetarum uocem notissimus orbi;
Et nunc errantem manifesto in limine mortis
Ignotum Dominum querunt, notumque relinquunt:
Quorum falsa fides, falsus Deus, irrita merces  ,
Falsa resurrectio, mortis deuictio falsa,
Martyria et uacua, et Christi quoque nomen inane;
 Quem magice nebule similem uenisse docentes,
Mendacem facti dementes esse fatentur;
Ne quidquam passum, populum sine crimine fictum.
Sic uerax Deus, hi Domino referuntur honores?
Heu miseri! gratis ingrata morte perempti,
Qui ceco duce precipites in fossa ruistis  ;
Et uelut in somnis thesauri munere diues
Exsultat, manibusque tenet, spe lusus inani,
Decepti, uacuam speratis muneris umbram.



CAPUT uI.


     Ah! tabidi, rictus, funestaue preda draconis,
Speratis pro pace truces homicidia blanda;
Audetis culpare Deum, qui tanta creauit;
In cuius terris, nimia pietate profusa,
Immemores, large laudatis dona ruentes,
 Ipsum factorem reprobatis, facta probantes,
Artificem mundi, cuiusue  opus estis et ipsi?
Qui uobis magnos paruis donauit honores,
Proseuit fruges, animalia cuncta subegit,
Tempora qui certis fecundat mensibus anni,
Dulcores, potus uarios, pingues et odores,
Iucundos flores, nemorumque umbracula grata,
 Mirificos tribuit succos pubentibus herbis,
Fontes et fluuios diffundit dulcibus undis,
Sideribus celum, totumque illuminat orbem,
Immensus solus Dominus, iustusque bonusque,
Cognitus ex opere, aspectu non cognitus ulli:
Quem stulte quamuis gentes errore coperte, 
Florentes opibus, alieno nomine laudent,
Factoremque tamen gnari culpare uerentur.
Nec quisquam tantum, nisi uos, noua porta gehenne,
Ingrati eligitis Dominum maledicere uestrum.
Hec uobis per Marcionem, Cerdone magistro, 
Terribilis refuga adtribuit fera munera mortis;
Nec uenit in mentem quod uos, a nomine Christi
Seductos, ad Marcionis tulit infima nomen.
Dicite, de multis quid uobis displicet unum?
 Quidue Deus fecit quod non sit laude uehendum?
Aut illud, quod uos, nimium patientia larga
Indignos, dulcem permittit cernere lucem?
Qui legitis uera, et concisa ea falsa docetis,
Que sunt postque futura, prius hec facta probatis:
Aut incredibile quid differt credere uestrum?



CAPUT uII.


   Nec mirum si uos uersutus cepit inermes, 
Persuadens duos esse patres, damnatus ab uno,
Esse Deos, qui principio seduxerat omnes.
Postea multiplici manantem uulnere pestem
Distribuit multis, et inemendabile crimen.
Infandos omni magice dementia plenos, 
Persuasit  sese uirtutem dicere summam;
 Fingere cum meretrice, nefas peragrare, uolare,
 Namque ualentino  Deus est insanus, et euo
Triginta tribuit celos, patremque Profundum;
Bis docuit tingui  , transducto corpore flamma. 
Tantos esse deos Basilidem credere iussit. 
Quantos et dies annus habet; tot denique mundos.
Marcus per numeros argumentatus acute, 
Tradidit in magice formam uiolare pudicam,
Offerri calicem, precibusque in sanguine uerti.
Hebioni Christum suasit de semine natum, 
Et circumcidi docuit, legique uacare,
Fontibus amissis elementa resumere legis.
Extremum facinus uerbis extendere nolo,
Aut omnes caussas, aut nomina dicere cuncta.
Est per pauca satis crudelia multa notare,
Infandosque homines atque organa seua draconis,
 Per quos nunc tautum sceleris sine teste locuti,
Semper factorum mundi culpare laborant.



CAPUT uIII.


   Sed reuocate pedem  seui latronis ab antro,
Dum spatium datur, et patiens pietate perennis
Facta per errorem miseris Deus omnia donat.
Credite uero Patri uero, qui condidit orbem,
uerum qui Dominum misit renouare ruinam
Imparibus legi, peccati in gurgite mersis,
Per uates olim promissam afferre salutem.
Qui mandata dedit, hic et peccata remittit.
Exigit hic aliquid merito, quia credidit ante,
Aut donat large Dominus, quasi debita seruis.
Denique conclusos populos penamque merentes
 Deleto  elogio  cunctos iubet ipse lauari.



CAPUT IX.


   Ergo totus homo credit, totusque lauatur.
Abstinet aut patitur pro nomine uulnera uere,
uerus surgit homo, uere mors uicta silebit;
Sed non pars hominis anima, sua parte relicta,
Percipiet palmam,  socia quam carne laborans
In stadio luctata, simul coniuncta meretur.
Grande nefas, portare duos per uincula pondus,
Quorum sit locuples unus atque alter egenus,
Et miserum sperni, felici premia reddi.
Non facit hoc iustus, mercedis redditor equus,
Et bonus, et diues, quem credimus omnia posse,
Suauis in ingratos, miserandi plena uoluntas.
Quin potius, cui maior inest mortalis egestas,
Possit ut equari, socio prelatus, id ultro
 Quicquid eget, tribuet locuples; sic credere iussum.
Nec uelle illicite Dominum culpare docendo
Suscitet, aut quem animam, tanquam sit passa ruinam,
Liberet a morte, et uiuenti facta maneret
Copia de solo merito, quia fortiter egit.
Et caro communem semper sortita laborem,
Linquatur terre, mortis sit preda perennis.
Ergo hominis anima placuit Deo fortibus actis?
Nullo sola modo potuit sine carne placere.
uincla tulit, penas, caro membris uincula gessit,
Contempsit mortem, sed carnem morte reliquit.
 Illa dolens genuit, hec uita a uulnere cesa est:
 Illa petit requiem, hec ferro in puluere fusa,
Piscibus, alitibus, tabo cinerique relicta est.
Frangitur infelix laniata, sparsa liquescit,
Surgere non meruit? quid enim committere sola
Exanimis potuit? que sic caussa inuida uite
Impedit aut prohibet Dei dona capessere carnem,
Cumque sua socia coniunctam uiuere semper?
Cernere quid fuerit conuersa in puluere quondam?
Post meritos renouata ferat Deo laudis honores,
Non ignara sui, fragilis, mortalis et egra
Certatis, magni possit quid uiuida uirtus,
Qui bonus atque potens uitam non inuidet ulli.
Hec captiua fuit mortis, hec uincta peribit,
Quam Dominus mira sapientia fecit et arte?
Hanc uirtute sua miranda suscitat ipse,
 Hanc reuocat dux ipse, et hanc sua gloria uestit.
Ergo Dei aptauit ars et sapientia corpus,
Quod cupit, his fieri; deest hoc uirtute reduci?
Caussa potest pietati nulla resistere sancte;
Ne maior sit caussa mali, quam summa potestas,
Ut cognoscat homo iam nunc Dei munere saluus,
Mortalis quondam, nunc inuiolabile et ingens
uestitus lumen, uiuus cum corpore totus,
Immensum uirtute Deum, pietate perennem,
Per Christum regem, per quem uia lucis aperta est;
Et iam luce noua, iam dono plenus utroque,
Fructibus et uiue paradisi letus amenis
Laudet in eternum celesti diues in aula.



LIBER SECUNDUS. DE CONCORDIA uETERIS ET NOuAE LEGIS.



ARGUMENTUM LIBRI II, ETIAM IPSIUS AUCTORIS.


Inde sequens coniuncta docet mysteria legis,
Inque nouo Deus que federe tradidit unus.





[NOTA.]

Porro his uerbis, satis obscuris, indicat auctor scriptum esse hunc librum de consonantia ueteris et noue legis, quod adeo recens titulo adiecimus. Prout etiam castigauimus Deus, pro diuis tum quod non semel libris producat priorem syllabam dictionis Deus, tum quod non soleant ueteres aliquos diuos uocare, tum denique quod ad institum faciat Deus unus contra plures Marcionis Deos. PAM.



CAPUT PRIMUM.


Postquam fracta fides refugis spirantibus hostis, 
 Et glomerata dolis, emersit pestis operta
Sponte sua, mendax contempto Numine sensus
 Confixit plagas, fallaci tramite pallens
Sanctorum dictis sua miscuit impia uerba,
Inque bonum semen lolium miserabile seuit.
Inde uolens omnem caussam constare ruine
Scilicet ut sua facta Deo subsignet iniqua
Ocius, et possit suasos infigere penis;
ueris falsa tegens, et lenibus aspera uertens;
Et roseis sertis haste mucrone coperto,
Improuise necans incautos morte suprema.
Supremum nefas, in tantum dementia mersos
Abruptos homines, Numen sine fine tremendum
Diuidere in partes; Christi sublimia facta
Falsa laude sequi, culpareque gesta priora,
Innumerata Dei miracula, uisa nec umquam, 
Ante nec audita, contentaque  corde nec ullo.
 Tam temere scelus illicitum componere uerbis,
Aduersum sese duo Testamenta sonare,
Contra prophetarum Domini committere uerba,
Dissimili longe sententia uelle probare,
Omnem Legis  et infamem deducere caussam;
Sanctorumque patrum uitam reprobare priorem,
Quos in amicitiam adlexit Deus, ad sua dona.
Accipitur sine principio pro parte minori,
Quattuor ex uno cum sint, ex quattuor unum;
His tamen una placet, reprobat tres denique partes,
Auctoremque sui Paulum per multa capessunt.
Necnon ex ipso furiebat in extima uerba,
Omnia que ueteri de federe cumque locutus,
Dura uidentur eis, merito quia corde grauatis.
Pondus apostolicum, fulgentis gratia uerbi,
 Lumina preducit menti, neque cernere possunt;
Spiritu lata putant hebetes, animalia digna.



CAPUT II.


   Sed uos, qui nondum penitus, duce Numine falso
Mente ipsa reprobi, penetrastis ad intima mortis,
 Discite de fonte fluuium manare perennem, 
Qui nutrit illum, bissenos gratia fructus,
Exit et in terram, uentosque in quattuor orbis,
Tot fluit in partes fontis color et sapor unus.
Sic et apostolico decurrit Ecclesia uerbo,
Ex utero Christi, Patris omnis gloria plena,
Sordes diluere et fata mortua uiuificare.
Quattuor in numero diffusum in gentibus unum,
Electaque fide susceptum, doctor opimus
Tradit Euangelium Paulus sine crimine mundum,
Absque hoc et Galatas uetuit discedere sanctos,
Quos falsi fratres se circumcidere suasos,
Atque elementa sequi, noua libertate relicta,
Umbra futurorum ueteri seruire docebant.
Has habuit Galatis caussas conscribere Paulus,
 Non ut Euangelii partem pro corpore toto
Exciperent modicam, maiori parte relicta.
Atque adeo non uerba libri, sed missus in orbem
Ipse Christus, Euangelium est, si cernere uultis,
A Patre qui uenit, solus bona nuntia portans
Testificata prius; cuius ingens gloria complet,
Ostendens opere quantus sit conditor orbis.
Cuius facta, simul dictis coniuncta, fideles
Illi, Mattheus, Marcus, Lucasque, Ioannes,
Conscripsere, mera, non extera uerba locuti,
Spiritu sancta Dei, tanto presente magistro.



CAPUT III.


   Hic agnus Pasche suspenditur hostia ligno; 
Hunc Paulus phase, conscribens decreta Corintho,
Occisum tradit uitamque, Deumque futurum
 Promissum patribus, quos illectauerat ante.
Cernite quid uirtus, quis pasche possit imago,
Sic uerum quid sit poteritis pascha uidere.
Ne fidus pater, et uates  cui pignus et heres
Charus erat, quem forte Deus donauerat illi,
 Hunc Deo mactaret, merito tentatus amore;
Supplicium magnum; sanctus pro sanguine sanguis
Connexus capite spinis ostenditur agnus
Hostia sancta Deo. Cuius de morte piati
Esset ut in signum et uastate pignora gentis,
Sanguine signantur postes et limina multa,
Immane auxilium, caro testis creditur esca.
iehsu transgressus Iordan terraque potitus,
Lege dedit pascham, gaudens atque immolat agnum.
Et reliqui magni reges sanctique prophete,
Non ignorantes certe promissa salutis,
Ingentemque, metu pleni, transcendere legem,
uenturam summe uirtutis imagine molem,
Inspectam e speculo celebrarunt ordine pascham.
Denique, si celeri primordia mente recurras,
 Inuenies funesta nimis, post impia uerba:
Credulus heu! facile nudatus tegmine uite,
Pellibus ut tegeretur homo, suspenditur agnus,
Aut peccata necat, aut sanguine funera delet,
Aut coperit nudos, fouet aut suo uellere uulnus  ,
Non pecoris sanguis humano sanguine pluris,
Ut pro peccatis oblatus dirimat iram,
Aut multe plebis, ueluti si carior agnus.
Auxilium immane, tante tutela salutis,
Oblatus potuit pretium satis esse redemptis. 
At Deus omnipotens, celi terreque creator,
Immensus, uiuus, perfectus, luce perennis,
His non placatur, pecudum neque sanguine gaudet.
Omnia mactentur pecora, grex omnis in aras
Decremet, ut ueniam uel peccati expiet unus:
 Nequaquam Domini sapiens maculata figura,
Tam uili pretio caro feda parauit honores;
Sed spes et promissa fides mortalibus olim,
Hec operata tulit, magne rationis imago,
Premeditata Patris, nimia pietate parata
uenturum Christum terris, hominemque futurum;
Quem uisum Ioannes, baptismi primus apertor,
Et uatum socius, necnon et apostolus ingens,
Precursor missus certus, testisque fidelis,
Augustus uita, sublimi laude notatus,
Olim pascha Dei, uerum querentibus agnum,
Ostendit tandem uenisse, piacula facti
Qui delicta suo multorum sanguine soluat,
Pro reprobis probus, et charus, pro uilibus unus,
Corpore homo uitaque Deus, mactatus ut agnus,
 Acciperet nos et nobis se effunderet ipsum.
 Sic placuit Domino mortem spoliare superbam;
Sic poterit miserandus homo sperare salutem.
Hunc pascham Paulus mactatum predicat agnum;
Nec species Domini pecoris sublimis inertis
Consimilis patitur, quapropter dicitur agnus;
Sed quia lanities renouata hec corpora uestit,
Dat tegimen multis, unquam nec deficit ipse.



CAPUT Iu.


   Sic Dominus uirtute Patris, quos morte redemi. 
Exutos sua luce tegit, que semper in illo est.
Ergo Pastor ouem qui perdidit, ipse requirit.
Is robur spinasque uue calcare paratus,
Aut rabiem superare lupi, pecudumque potiri.
Eripere fortis, contemptis dentibus ultro,
 Obiectat sese leo pelle obtectus ouili,
Decipiens habitu, rapturus sanguine fauces.
Adam ui captum sic querit Christus ubique,
Ipse uiam gradiens, qua mors operata ruinam est
Omnia perlustrans ueterum monumenta uirorum,
Singula perspiciens, exemplis omnibus unus,
Ex utero incipiens inimicam expellere mortem,
Concepte simul in gremio cum semine carnis
Aetates omnes tacita sapientia lustrans,
Debita suscipiens, cunctos mundare paratus,
Reddere factori multos, quos sparserat unus.
Et quia terribilis puteo demersus iniquo
uir cecidit, suasit uirgo subducta dracone;
Consilio placuit, tegmen celeste reliquit;
Arguit hos lignum nudos, mors atra cegit,
 Ex eadem massa simili ratione refecta
Iam renouata, redit flos carnis, et hospita pacis 
uirgine desponsa caro, non ex semine nato
Artifici coniuncta suo, sine debito mortis
Angelus hec mandata Patris, per sidera defert
Lucida, ut angelica credantur nuntia fama,
uirginis ut uirgo; carnis caro debita soluat.
Talibus ingressus sequitur uestigia mortis
Paruulus immanis, senior puer et iuuenis uir.
Post, ubi iusta uiri completa est roboris etas,
Paulatim solitus socia deperdere uita;
In fedas etiam rugas et inertia membra
Mutari specie uacuatis sanguine uenis
Constitit, haud habitum passus ueterascere carnis,
Quaue manum extendit temere contingere lignum.
 Qua die quoue loco cecidit clarissimus Adam  ,
 Hac eadem redeunte die uoluentibus annis
In stadio ligni, fortis congressus athleta;
Extenditque manus, penam et pro laude secutus
Deuicit mortem. quia mortem sponte reliquit,
Exuit exuuias carnis et debita mortis;
Serpentis spolium, deuicto principe mundi,
Adfixit ligno, refugarum immane tropheum.
In cuius signum Moses suspenderat anguem,
Et quotquot fuerant multis serpentibus icti,
Adspicerent ipsum fictum fixumque draconem
Post, ubi secretas inferni uenit ad undas,
Atque suum uictor captiuum luce retexit,
Adstanti iussumque Patris uirtute peregit,
Sponte suum corpus quod liquerat, ipse recepit.
Caussa hec mortis erat, eadem uia facta salutis;
 Nuntius ille doli, sed pacis nuntius iste;
Sponsa uirum necuit, genuit sed sponsa leonem.
uirgo uiro nocuit, sed uir de uirgine uicit.
Cuius in exemplum, sopito corpore somno,
Sumitur ex latere mulier, que costa mariti;
Quam carnem de carne sua deque ossibus ossa,
Euigilaus dixit, presaga mente locutus.
Mira fides, merito Paulus certissimus auctor,
Christum de celis Adam docet esse secundum.
ueritas ipsa suis exemplis usa refulget;
Nec cupit ex alieno acres ostendere gressus:
Pauperis hoc opus est, proprie uirtutis egeni:
Hec Paulus docuit magnus mysteria docta,
Scilicet in Christo esse decus, tuum, Ecclesia, cernens 
 Huius de latere, ligno pendentis in alto
Corporis exanimi sanguis manauit et humor.
Femina sanguis erat, aque erant noua dona lauacri,
Hec populi uera est uiuentis Ecclesia mater,
De Christi noua carne caro, deque ossibus ossum  .
Golgotha locus est, capitis caluaria quondam  ;
Lingua paterna prior sic illum nomine dixit;
Hic medium terre est, hic est uictoria signum:
Os magnum hic ueteres  nostri docuere repertum
Hic hominem primum suscepimus esse sepultum,
 Hic patitur Christus, pio sanguine terra madescit,
Puluis Ade ut possit ueteris cum sanguine Christ
Commixtus, stillantis aque uirtute leuari  .
Hec ouis est una quam se per sabbata uiuam 
Inferni e puteo statuit subducere pastor.
Propterea cuncte carnis premortua membra
Curabat sabbathis, aut ceci a germine nati
Lumina, que nondum dederat, cernendo peregit;
Aut hominem totum exanimem, per sabbata uiuum
Deque sepultura, presenti plebe, uocauit;
Ipse noui factor, ueteris bonus ipse refector,
Aut que defuerunt supplens, aut perdita reddens.
Hec ineunte die sancto sperantibus in se
Facturus plene pro pacto, posse docebat.



CAPUT u.


    Quid? caro si moritur, nec spes datur ulla salutis  ,
Quas habuit caussas hominem se fingere Christus,
Et medicare homines, aut curam carnis habere?
Corruptela potens liquefactum soluere corpus:
Non poterit uirtus Domini reuocare solutum?
Credunt interitu qui non sua corpora solui,
Non credunt Domino, sua qui uult mersa leuare,
Aut nolle prestare bonum, neque posse potentem
Dicunt, ignari quanto de crimine lactent,
Infirmas ausi caussas preponere morti.
In grano latet arbor, et hoc nisi terra sepultum
Putrescat, non dat decoratos arbore fructus.
Iam liquide stringentur aque; stridente rigore
Saxa fient, et semper erunt, nisi magna potestas
 Soluerit inducto molli spirante tepore.
uiticule in gracili latet ingens corpore botrus;
Si queras, non est: cum uult Deus, esse uidetur.
Arboribus folia, spinis rosa, germina campis
Mortua deficiunt, et rursus uiua resurgunt.
Hec homini Deus ante oculos reuocata reformat,
Propter quem locuples primus large omnia fecit.
Omnia nuda cadunt, suo corpore singula uestit:
Cur hominem solum, cui tantos fudit honores,
Non tantum reuocet sibi, quem super omnia fecit?
 Ergo caro et sanguis Dei regno digna negatur  ,
Tamquam sit Paulus proprie de carne locutus.
Ille quidem magna docuit, sed inania corda.
Carnali sermone putent; nam pristina facta
Sanguinis et carnis uoluit sub nomine dicta,
Celestis magni memoratus uerba magistri,
Qui per aquam de se genitis sui nomen honori
Donauit, pignusque suo de spiritu fudit;
Ut cuius fuerant homines uirtute redempti,
Huius et acciperent renouati nomen honoris.
Ergo, quia populis, nondum suo fonte renatis,
Sordibus antiquis tectis, et debito mortis
Ex ueteri caussa regnum celeste negauit,
Dicens humanum rursus debere renasci;
 Quod natum est de carne, caro est, de spiritu, uita.
 Radicis ueteris noua germina gloria mutans
Ablutum corpus iam non de carne uocari;
Hoc sequitur Paulus, sic est de carne locutus,
Denique dixit oportere superindui uestem  ,
Hunc habitum fragilem, mortalem contegi formam.
Non aliud corpus dari, sed prius illud inermem
Undique regno Dei lato circumdari totum,
Momento aspectus oculi mutabitur, inquit,
Ut rufe cere facies dispanditur herba,
Et mutat proprium candenti sole colorem:
Sic eadem caro fulgenti de gloria sumens,
Gaudebit semper gaudens et morte carebit,
Deuictum clamans crudelem corporis hostem,
Glutitam mortem, fortis uictoria Christus,
 Ingentes Deo summa ferens ad sidera laudes.



LIBER TERTIUS. DE CONCORDIA PATRUM uETERIS ET NOuI TESTAMENTI.



ARGUMENTUM, ETIAM IPSIUS AUCTORIS.


Tertius, ingenua gentem de matre creatam,
uatibus et patribus sacratos esse ministros.





[NOTA.]

Ubi subintelligi debet TRADIT, aut quid simile: tractat enim libro tertio  de concordia patrum ueteris et noui Testamenti, occasione illius Apostoli : SCRIPTUM EST ENIM: LAETARE, STERILIS QUAE NON PARIS; ERUMPE ET CLAMA, QUAE NON PARTURIS, etc. Et illius: ILLA QUAE SURSUM EST IERUSALEM LIBERA EST, QUAE EST MATER NOSTRA. Hoc enim  quod in dicto argumento dicitur: INGENUA GENTEM DE MATRE CREATAM. Plura autem habet auctor initio libri u, sed ita obscura, ut prestet suo loco dumtaxat tractare.



CAPUT PRIMUM.


   Iam genuit, quondam sterilis cognomine, mater  ,
Iamque nouus gaudet populus de libera natus,
Expulsa famula merito cum prole superba;
uiuentis quoque fontis aquas ingrata reliquit,
Et tepidis errans ardenti sidere potat.
Iam possunt gentes Abraham clamare parentem,
Que uocem Domini simili ratione secute,
Omnia liquerunt peregre se sistere uite.
 Letare, o sterilis, promissam concipe plebem;
Erumpe et clama, qua nulla prole beata.
De qua dicebat per uates Spiritus olim:
Hec genuit gentem multis ex gentibus unam,
Cuius principio semper pia membra laborant:



CAPUT II.


   Huius Abel iustus, pastor pecudumque magister,
Fraterne occidit quem olim uiolentia dextre;
Huius Enoch, insigne decus, de corpore membrum 
 A  Deo digressos populos facinusque sequentes,
Deum furit in terris refugarum turba latronum;
Sacrilegum genus ut fugeret crudele gigantum,
Consilio reuocabat, in omnibus ipse fidelis.
Ingenti gemitu placuit, meritoque labore
Translatum magno pignus seruatur honore.
Perfectus laude et sine culpa Ne repertus 
Testificante Deo iustus in adultera plebe,
Bis quinquagenis arcam qui texuit annis,
uenturum excidium factis et uoce ferebat;
Promeruit tantis ereptus mortis ab undis,
Et cum prole sua seruatus. Gente sequente
Est Abraham, cuius gnatos uos esse negatis,
Qui primus, genere et patria et genitore relicto,
uoce Dei suasus, secessit in extera regna,
 Tanto Dei meruit sublimis dignus honore  ,
Gentibus ut pater et populis credentibus esset.
Cum patribus Iacob, quorum pater ipse, per omne
uite sue spatium letissima tempora Christi
Prececinit uerbis, actu, uirtute, labore.
Hunc sequitur Ioseph, fede sine sorde iuuente,
Carceris et dure conficta calumnia pene:
Gloria post gemitus, regnique secunda corona,
Inque fame panis tribuendi larga potestas.
Tam propria Christi, tam lucida lucis imago
Omnibus est manifesta, quibus sunt lumina menti,
Ut speculo uultus firmam spem cernere possint.
Iudas ipse pater, regalis sortis origo,
Unde duces geniti, cuius de semine reges
Nunquam defuerunt, donec uentura potestas
 Gentibus expectata diu promissa ueniret.



CAPUT III.


   Dux populi Moses, qui limina regia liquit,
Spernens diuitias florentes tempore paruo,
Maluit adflictus populi portare labores
Subnixa ceruice, minis non territus ullis,
Quam sibi delicias multasque remittere penas,
Pro magnaque fide, pro tanto mirus amore,
Armatus uirtute Dei magnalia gessit:
Percussit gentem plagis, terramque reliquit,
confundit regem durum, populumque reducit;
Calcauit fluctus, hostes demersit in undis;
Fecit aquam dulcem per lignum, semper amaram,
Cum Christi populo manifeste multa locutus,
Cuius de facie lux et nitor ore refulsit;
 Acceptam legem per paucos fudit in orbem,
 Exempla implicita propriorum certa laborum,
Percussit petram, iussus quoque flumina fudit;
Extenditque manus, ut signo uinceret hostem.
Omnia de Christo, per Christum cuncta loquuntur.
Hic probus et magnus cum laudis pace quieuit.
At iehsu Naue filius, Auses ante uocatus,
Spiritus hunc sanctus socium sibi nomine iunxit
Hinc fluuium scidit, et populum transire cegit;
Distribuit terram gratis, promissa paterna;
Solem cum luna statuit, dum uinceret hostem;
Expulit externas gentes prolemque gigantum;
Excidit lucos, aras et templa subegit;
Omnia legitima solemnia mente peregit;
Nominis exemplum Christi, uirtutis imago.



CAPUT Iu.


   Quid de Iudicibus populi per singula dicam?
Quorum uirtutes si conscribantur in unum,
uerborum spatio numerosa uolumina complent.
Attamen ex multis paucorum dicere uitam,
Corporis explendi uerborum postulat ordo.
Ex quibus ut Gedeon dux agminis, acer in hostem,
Non uirtute sua tutelam acquirere genti,
Firmatusque fide signum petit excita menti,
Quo uel non posset uel posset uincere bellum,
uellus ut in noctem positum de rore maderet,
Et tellus omnis circum siccata iaceret,
Hoc inimicorum palmam coalescere mundo;
Atque iterum solo remanenti uellere sicco  ,
Hoc eadem tellus roraret nocte liquore;
 Hoc etenim signo predonum strauit aceruos,
Congressus populo Christi, sine milite multo,
Tercenteno equite  
Armatis facibusque et cornibus ore canentum.
uellus erat populus ouium de semine sancto;
Nam tellus uarie gentes fuseque per orbem;
uerbum quod nutrit, sed nox est mortis imago,
Tau signum crucis, et cornu preconia uite,
Lucentesque faces in ulychno, spiritus ardens
Scilicet hoc testamen erat uirtutis imago,
Non prius angelica mortis fera prelia uinci,
Quam populo indocili merito sua culpa relicto,
Florentesque fide gentes in laude recepte.
Debbora quin mulier super omnem maxima formam,
Pro patria que belligero subnixa labori,
 Stipite sub palme populum uicisse canebat  ,
 Quapropter uicti simul hostes terga dedere:
Sisara dux fugit, cui non uir, nec manus ulla
Restitit. Hic Baal Christi uictoria signo
Exemplo refuga, deuicit femina ligno.
Iephtha fide firma, qui duro uulnere uotum
Ausus mercedem belli Deo dicere grandem,
Hic quia que non uult Dominus, promiserat amens.
Occurrit primo charum sibi pectore pignus:
Nulli sperata cecidit quod sorte repente,
Promissum ut staret, soluit pia iura parentis,
Peccati uotum uiolenta mente coperuit 
Immanis timor orbate solatia uite
Pro scelere obtinuit famam, pro crimine laudem,
Necnon Sansonis super omnia corpora uires,
Spiritus hoc donum capiti concessa potestas,
 Pro populo solus, nullo mucrone, nec armis,
Os retinens asini, prostrauit corpora mille:
uincula nulla uirum uinctum potuere tenere;
Gloria sed postquam captiui mota recessit,
Occidit, atque hostes uictus sua morte redemit.



CAPUT u.


   Mirificus Samuel  , cui reges ungere primum
Preceptum, dare chrisma uiros ostendere christos
Talibus in uite spatio laudabilis egit,
Ut quaque  post requiem prophetica iura teneret.
Psalmographus Dauid, magnus rex atque propheta  ,
Passurum Christum submissa uoce canebat,
Sponte quod ingratus populus sine lege peregit,
Cui Deus ex utero fructum promiserat olim,
Prolem sublimi solio suo ponere sanctam:
 Fixa fides Domini que sponderat, omnia fecit.
Aemulus Ezechias, populi corrector inertis,
Oblitis  legem qui restaurauit iniquis,
Hec olim mandata Dei prior omnia iussit,
Qui precibus bellum, non ferri cuspide soluit.
Hic moriens, lacrymis annos ac tempora uite
Accepit, merito talem tulit actus honorem.
Ingenti zelo Iosias, rector et ipse,
Tantum nemo supra nec postea taliter egit:
Idola destituit, destruxit templa nefanda,
Atque sacerdotes super aras igne cremauit,
 Ossa prophetarum falsorum cuncta refodit,
 Incenditque aras adolenda cadauera lignis.
Insignis fidei in laudem  tactus
Nobilis Helias, qui nondum debita mortis
Gustauit, quoniam rursum uenturus in orbem est:
Ergo infracta fides, populum regemque furentem,
Militiam Domini qui deseruere beatam,
uerberibus flammis castigans hostes amaris,
Sidera conclusit, tenuitque in nubibus imbrem.
Esse Deum ostendit cunctis, apparuit error:
Nam madide partes hostie fluuio, super aras
De celo precibus, ueniens ui, flamma comedit;
Et quotiens uoluit, totiens ruit ignis ab alto:
Diuisit fluuium transgressus et auia fecit,
Sublatus curru paradisi uectus in aulam est.
Huius discipulus sortis successor Heliseus,
 Qui duplicem Helie petiit sibi sumere sortem
Ad castigandam uiolento uerbere plebem;
Tantum pro Domino et talem spirauit amorem:
Iordane percusso, pedibus uia facta regressus,
Demersam fluuio releuauit uirga securim;
Mortificumque cibum in uitalem transtulit escam,
Detinuit pluuias iterato tempore duplo;
Mundauitque lepras; hostes caligine cepit:
Cuius post obitum iam condita membra sepulchro,
Abiectus quidam, mactatus cede latronum,
Mortuus ut tetigit, reuocata luce reuixit.



CAPUT uI.


Esaias, locuples uates, cui fontes aperti,
Tam manifesta fides, uerbum Dei ore profudit,
Largaque per Christum Patris est promissa uoluntas,
 Pretestata uiam uite atque probata per ipsum est:
Quem populus sectum ligno sine labe repertum,
Immeritum demens crudeli morte peremit.
Sanctus Hieremias quem gentibus esse prophetam
Aeterni uirtus iussit, dixitque futurum;
Qui quoniam plebis facta inlaudanda reuoluit,
Et fore captiuam, nisi penituisset iniquos,
In famulos fieri presaga uoce locutus,
uincula dura tulit, squalenti  carcere clausus,
Inque luto putei fames hausit tabida membra:
Sed postquam que noluerant  audire probauit,
 Atque hostes uinctum populum duxere triumphis,
 Horrida uix tandem caruit sua dextra catenis;
Nulla morte uirum constat, neque cede peremptum.
Ezechiel fidus  , diues cui gratia uerbi
Concessa est; peccatorum secreta uidere,
Afflictus lugere suos, ueniamque precari,
Cernere uindictam sanctorum cede futuram,
Sanctorumque locum regni, carnisque salutem
Spiritu implicitus, gressus aditusque uidere.
Osea, Amos, et Micheas, Iel  , Abdia, Ionas  ,
Atque Naum Habacuc, Sophonias, Aggeusque,
Zacarias uim passus, et angelus ipse Malachim;
Hi uates Domini, quorum chorus usque canentum,
Ac pariter laudis propriam meruere coronam.
Quam magnus Daniel! qualis uir! quanta potestas!
Qui falsos testes ipsorum prodidit ore  ,
 Seruauitque animam damnatam crimine ficto,
Somnia secreta et regis prior ore resoluit;
Preuidit Christum regnorum soluere membra;
Pro Domino reus est, factus quoque preda leonum;
Seruatisque palam cunctis, in pace quieuit.
Huius tres socii uix digna laude canendi  ,
Ex numero tanto decretum regis iniquum
Contempsere pii, quorum data corpora flammis,
Tradere se penis potius pro nomine magno,
Quam genibus nixi simulacro pandere palmas:
Iam preclara fides, iam spes super omnia fulgens
Extinxit rabidos ignes, et uicit iniquos.
Esdras uates, legis doctor et ipse sacerdos,
Qui populum captum post tempora plena reduxit,
Ignibus et multa consumpta uolumina uatum 
 Spiritus completus, memori omnia reddidit ore.



CAPUT uII.


   Grandis Ioannes super omnes semine natos;
Cuius difficile poterimus dicere laudes:
Ablutor carnis, Domini precursor apertus,
Ablutor Christi, prior ipse renatus ab illo,
Federis ille noui primus ueterisque supremus,
Proque uia uera prior hostia cesus obiuit.
Ecce Deus Christus; pariter bissena iuuentus,
Omnibus una fides, amor unus et una potestas,
 Flos hominum, mundo lucentes lumine Christi,
Et comites et apostolici, qui uera locuti,
Auribus audiuere, oculis uidere salutem,
Tractauere manu corpus de morte receptum,
Conuixere cibo assidue, testantur ut ipsi.
Hunc Paulus, prelectus apostolus in uice missus  ,
In celos raptus uidit quoque; missus ab illo,
Barnaba cum comite, sociisque prioribus, uno
Federe coniunctis, per gentes tradit ubique
Esse caput Christum, sunt cuius Ecclesia membra,
Corporis ipse salus, membrorum uita perennis;
Ipse caro factus, pro cunctis ipse peremptus,
Ipse resurrexit primus, spes una salutis;
Discipulisque suis formam dedit: hi simul omnes
Indignas uarie penas pro nomine passi.



CAPUT uIII.


   Talia membra gerit specioso corpore mate
Libera, quod nunquam Domini precepta reliquit,
Inque domo senuit, Domino lectissima semper,
Inuidiam, penas eius pro nomine passa:
Nam sterilis quoniam, nondum secura futuri,
Ediderit populum celesti, semine natum.
Atque sue famule, portauit spreta dolorem,
Hanc sterilem quondam, nunc tempus cernere matrem
Heredem natum sue libertatis habere,
Non similem famule, quanquam de semine celi
Conceptum genuit, sibi conditione iugatum:
Absit ut illicitis uerbis, temeraria uoce
Egregios homines, ardentia sidera celi,
Semine coniunctos tantum, uel sanguine plebi,
 In solidum passim famulum dicatis atrocem,
Aut populum Domini legis mandata secutum,
Seruili specie quisquam putet esse loquendum.
Sed peccatorum uacuam sine mente cateruam,
Qui promissa Dei, dubia spe, corde locarunt,
Presentis uite misera dulcedine uictos,
Debita seruitio capitis sua culpa subisset,
Si legem plebi peccati caussa iugabit.
Nam seruire Deo, totoque incumbere corde
Intemerata fides, libertas sponte paratur.
 Ergo patres iusti, sancti, sine labe prophete,
Aduentum Domini multi cecinere futurum;
Testanturque fide celestia iussa profanis,
Cum quibus immanes satiati gloria Christi,
Consortes uirtutis, uerba sacrata replentes
Firmauere fidem, factis predicta probando.



CAPUT IX.


   Quorum discipuli, qui successere per orbem,
Conflati uirtute uiri, nostrique magistri,
Coniunctos operis nobis tribuere honores.
Ex quibus electum magnum plebique probatum
Hac cathedra, Petrus qua sederat ipse, locatum
Maxima Roma Linum, primum considere iussit.
Post quem Cletus et ipse gregem suscepit ouilis.
Huius Anacletus successor sorte locatus:
 Quem sequitur Clemens; is apostolicis bene notus.
Euaristus ab hoc rexit sine crimine legem.
Sextus Alexander Sixto commendat ouile:
Post expleta sui qui lustri tempora tradit
 Telesphoro; excellens hic erat, martyrque fidelis;
Post illum socius legis, certusque magister;
Cum uestri sceleris socius, precursor et auctor
Aduenit Romam Cerdo, noua uulnera gestans:
Detectus, quoniam uoces et uerba ueneni
Spargebat furtim; quapropter ab agmine pulsus,
Sacrilegum genus hoc genuit spirante dracone.
Constabat pietate uigens Ecclesia Rome
Composita a Petro, cuius successor et ipse
Iamque loco nono cathedram suscepit Hyginus.
Post hunc deinde Pius, Hermas cui germine frater
Angelicus pastor, quia tradita uerba locutus:
Atque pio suscepit Anicetus ordine sortem:
Sub quo Marcion hic ueniens, noua pontifica pestis,
Nondum secretum facinus suo corde reclusum,
 Passim uulgo loquens latebrosa perfidus arte.
Sed postquam cepit mortis proferre sagittas,
Abiectus merito tam seui criminis auctor,
A sanctis reprobus, patuit mirabile monstrum.



LIBER QUARTUS, INCERTI AUCTORIS, DE MARCIONIS ANTITHESIBUS.




Quartus et ipse refert obscura piacula Legis
Esse typum ueteris, que paruit hostia uere.
Iamdudum exspectata piis cum semine sancto.





[NOTA.]

Quibus uerbis, alias satis obscuris, indicat piacula, id est sacrificia ueteris legis, fuisse typum uere hostie, christi. Qua explicatione cum antitheses Marcionis dissoluat, quas hoc libro emulamenta nuncupat; libri huius titulo adiecimus: DE MARCIONIS ANTITHESIBUS.



CAPUT PRIMUM.


   Hec populo iuueni, qui diues, liber et heres 
Possidet eternam spem laudis iure dicatam,
Non ut doctores ,
Sed famulos Christi, iubet inuiolata potestas
Ingenti zelo flagrantes, pacis amore
Armatos, molem belli deducere terre
Excelsas turres, et menia seua malorum,
Surgentesque minas, populi contra agmina sancti
Detrahere, uacuas uoces dissoluere uento.
Quapropter merito nos emulamenta locuti
Ipsius ex uerbis, etiam monumenta salutis
Nitimur exprimere, que gratia larga profudit,
 Predonisque plagam sanctis aperire copertam
 Ex improuiso ne quis rudis, inscius, auda
Incidat, et captus celestia dona relinquat.



CAPUT II.


   Ergo Deus cunctis mortalibus unus ubique est  ,
Aeternum regnum, profunde lucis origo,
Fons uite, potus sapientia conditus omni.
Protulit ipse orbem, cuius sinus omnia cingit:
Nulla illum regio, nullus locus ambitu claudit;
Materies nulla est facta, ut si sponte perennis,
Que fuerit semper, nullo facto recreata;
Celorum, terre, maris infernique locator.
Spiritus eris est diuisor, conditor, auctor,
Solus perpetuus Deus est, immensa potestas.
 Hunc lex esse Deum populo monstrauerat unum,
 Cuius uox Mosi pollens in monte locuta est.
Illius hec uirtus, sapientia, gloria, uerbum,
Filius, immenso genitum de lumine lumen,
Per uatum uoces hunc unum clamitat esse.
Ordine suscipiens Paulus, sic tradit et ipse
Unum hunc esse Patrem, per quem sunt omnia facta;
Atque unum Christum, per quem Deus omnia fecit,
Ad quem se curuare genu plane omne fatetur,
Ex quo omnis patria in celo terraque uocatur  ;
Qui zelat populum summo pietatis amore
Ut pater, et sancte uult omnem uiuere carnem,
Apparere sibi mundam sine crimine plebem,
Hoc zelo nostram custodit lege salutem,
Legitimos monet esse, iubet, castigat et instat,
Corripiens Galatas fratres et apostolus idem,
 Talem se Paulus zelum se scripsit habere



CAPUT III.


   Reddidit ergo Deus gratis peccata paterna
In cataclysmo enecans pariter cum prole parentes;
Genteque iam quarta genitos de stirpe nepotes,
Cum fere nongentos hos tunc adiuuerit annos.
Iudicium durum, sententia seua uidetur,
Paruulus et Sodomis adhuc insons, mollis, inermis,
Ut careat uita; quid enim peccauerat infans?
Quod crudele putes, hoc est pietatis honestum
Auctores sceleris, facinus ne cresceret ultra,
Exstinxit sobolemque patrum peccata sequentum.
Sed non cum patribus penas innoxius infans
Perpetuas luit; ignarus, neque criminis auctus,
Ne fieret sceleris, consors etatis adulte,
 Sponte futura mala, mors immatura resoluit.



CAPUT Iu.


   Cur Deus ergo iubet pecorum sibi sanguine fundi  ?
Legeque constringit, ne quis transcenderet errans
In populo, lapidum presenti morte minatus.
Atque iterum hec reprobat, negat hec sibi munera grata,
Corripiens plebem peccati examine pressam.
Ipse iubet uerax, iustus simul ipse repellit:
Si queris caussas, errans desiste moueri;
Caussa etenim fidei rationis imagine maior.
Aspice per speculum fulgentis luminis umbram,
Quid uitulis sanguis, uitule cinis, hircus uterque;
Hic dimissus abit, cadit alter at hostia templo:
 Sanguine nam uituli populum, simul omnia uasa,
Atque sacerdotes et scripta uolumina legis,
 Sparsit aque mixto uates sic iussus ab alto,
Non  propriam spem, nec speciem uirtute uacantem,
Exemplo uituli passurum in corpore Christum;
Qui iuga dura ferens humeris, temonis aratro
Fortiter abrupit sua pectora uomere ferri,
Infundens sulcis anime sui sanguinis undam:
Nam templi uasa hec designant corpora nostra.
Ipse Dei templum uerum, non ante dicatum,
Namque suo socios homines sibi sanguine fecit
Atque sacerdotes uoluit sui corporis esse  ,
Ipse patris summi perfectus iure sacerdos.
Auditum, uisum, gressum mandauit inertem,
Aspersitque libro testes presaga locutus,
Demonstrans legem suo uinctam sanguine sancto.
 Hanc et per uitulam manifestat uictima caussam,
Sanguine de cuius pro plebe piacula sumens
Intra uelamen primus leuita ferebat,
Castrorum extra fores corpus iussuque cremauit,
Cuius de cinere mundabat corpora lapsa
Hoc Dominus noster, qui nos sua morte redemit,
Extra castra, uolens populi uim passus iniqui,
Impleuit legem, factis predicta probando,
Qui uere mundat plebem contamine plenam,
Omnia concedens, quasi diues corporis auctor,
Intra uelamen celi cum sanguine gressus,
Effundit quem pro multorum mortibus unus.
Ergo sacerdotem magnum decet hostia sancta,
Quam digne perfectus habens, offerre probetur:
Corpus habet, hec est mortalibus hostia uiua:
 Hanc dignam magnis, pro cunctis obtulit unam,
Hircorum species homines dicat esse repulsos
Ex duobus populis steriles, sine fructibus ambos,
Quos in Euangelio Dominus quoque dixit, et hedo
Abs ouibus cerni stantes in parte sinistra,
Esse quidem quosdam Domini pro nomine passos;
Sic actum sterilem, fructum uelasse, supremo
Hos merito dignos are, decet esse prophetas;
Abiectos alios, Lazaro ut diues iniquus,
In sua duritie qui permansere repulsi.



CAPUT u.


   Nam uelum in medio pendens cernebat utrosque  ,
Inque duas partes edem diuiserat unam.
Interiora quidem sanctorum sancta uocata.
Isthic ara sita effulgebat nobilis auro,
 Testamenta simul, tabularum legis et arca,
Pellibus agnotum celi contecta colore,
 Interius uestita auro, media omnia ligno.
Hic tabule legis, hic manna est urna repleta,
Hic Aaron est uirga, crucis que germina profert  ,
Ipsi dissimilis, styracis tamen arbore nata.
Atque super Cherubin per formam quattuor unam 
Pandebant pennas, et sagmina iussa tegebant.
Exterius uelum, pars edis aperta patebat  ,
In faciem lato grauis eris stabat aheno,
Et candelabrum bis ternis undique ramis
Connexis medio calamo, totidemque lucerne.
Aurea materies complebat lumine templum.



CAPUT uI.


   Ergo prior templi facies communis, aperta,
Declarat ritum populi sub lege morantis,
In cuius tenebris septemplex Spiritus, unus
 Lucebat sanctus semper plebemque tegebat;
Hoc candelabrum uerum uiueque lucerne.
Per legem et uates perlucens corde subactis,
Inde typum terre facta ara creditur esse,
Hic opere populi, quas non sine sanguine sempe
Obtulit, effuso, uitam sine lege, cruore,
In patulo passim comparuit omnibus olim;
Isthic et Dominus pro cunctis hostia factus
Totam designat terram, specialiter aram.
Federis hinc etiam noui inenarrabilis auctor  ,
Discipulus Ioannes animas pro nomine passas
Testatur tali sese uidisse sub ara,
Clamantes Dei uindictam pro cede potentis;
Isthic interdum requies; sub corpore terre
In parte ignota quidam locus exstat apertus,
 Luce sua fretus, Abrahe sinus iste uocatur  ,
Altior a tenebris, longe semotus ab igne,
Sub terra tamen: hec ara uocatur ahena,
In qua uelamen pullum memorauimus esse;
Diuidit hec partes ambas, unaque recludit
 Dissitam ab eterna, cultura et temporis usu.
Non inimica sibi quamuis distantis amoris,
Tempore diuisa et spatio, et ratione ligata;
Una domus, quamuis uelo partita uidetur,
Atque adeo passo Domino, uelamine rupto,
Celestes patuere plage, celataque sancta
Atque duplex quondam facta est domus una perennis.



CAPUT uII.


   Interius templum  , populum de nomine Christi
Celesti cultu, ipsa Dei mandata sequentem
,
Perfectis rebus completum tradidit ordo.
Arca, sub exemplo, corpus uenerabile Christi
Ostendit, sacro per lignum spiritu iunctum.
 Aerie pelles caro, non ex semine nata,
Extensa in ligno, simul intus spiritus ardens
Aurigera specie conflatus, iungitur illi,
Ut caro pace data, cum spiritu mixta uigeret.
Carnis et urna typum Domini fert aurea plena,
Federis ipsa noui Dominum declarat aperte;
Manna, quod est panis celestis uerus, in illum
Traditus a Patre, quem tribuit pro pignore sanctis,
Perfecte dabit hunc illis, qui uincula pacis
Semper amatores operum tenuere bonorum.
Et tabule duplices conscripte legis, in arca,
Significant simul hec in Christo condita semper,
Qui uetus atque nouum mandatum pertulit ipse:
Arca Patris summi, per quem dedit omnia diues.
Et uirga styracis fructus nucis adtulit ipsa
 ,
Coniuncta in ligno, sedabit mortis amarum
Interius fructum dulcem, de Spiritu sancto,
Sicut Esaias uirgam de semine Iesse
Predixit Mariam, de qua flos exit in orbem.
 Ara nitens auro celum declarat in alto,
Quo sancte subiere preces, sine crimine misse:
Hanc aram Dominus dixit, qua munera si quis
Offert, ut primum pacem cum fratre retractet,
Sic demum flagrare preces ad sidera possunt.
Hoc Christus, uictor solus primusque sacerdos,
Obtulit incensum, precibus non arbore natum.
Nam Cherubin cum sit bis binis uultibus unum,
Est unum uerbum, per quattuor ordine ductum,
De Patre que Christus plenissima pertulit ipse
Mandata sperata noui, solatia uite.
Ast quater ale sex  , ueteris preconia uerbi,
Testificantis ea que postea facta docemur;
His alis uolitant celestia uerba per orbem;
His etiam Christi sanguis contextus habetur,
 Obscure uatum presago dictus ab ore.
Alarum numerus antiqua uolumina signat,
Esse satis certa uiginti quattuor ista,
Que Domini cecinere uias et tempora pacis.
Hec coherere nouo cum federe cuncta uidemus:
Sic quoque Ioannes, sic pandit spiritus illi
Tot numero solio senioribus insuper albis,
Atque coronatis cohibentibus omnia mitra,
Ad solium Domini, uitreum et mare, stare sub igne,
Quattuor aligera atque oculis animalia plena
Intus et exterius, que sunt arcana patere,
Significat uerbo simul omnia clausa uideri;
 Nam uitreum flamme mixtum mare, dona lauacri
 Spiritu conflato credentibus esse tributa.
Que pietas Domini! quis tantum dicere possit,
Ante tribunale, ante, pauimentum que  parauit
Ut fora iudiciumque sibi anticipare uolentes,
Et fugerent, esset properanti copia lata!



CAPUT uIII.


   Sic igitur Lex et miri cecinere prophete,
Omnia sic coniuncta uigent, ueterisque nouique
Federis, illa sacra et uerborum immania dicta.
Sic et apostolice uoces testantur ubique,
Nec quidquam ueteris non est nouo denique iunctum.
Sic errant, et dictorum sic facta retorquent,
Qui falsas finxere uias; Dominumque Deumque
Aeternum regem, qui tantum protulit orbem,
Detrectant; aliud querunt sub nomine ficto;
 Mentibus orbati, quas amisere furentes;
Externum legi Christum affirmare uolentes,
Nec mundi Dominum, carnis neque uelle salutem,
Nec uirtute Patris, factorem corporis ipsum;
Quos obturatis fugiendum est auribus ultro,
Ne sermone suo maculent innoxia corda.
Nos igitur, quos tanta Dei perfudit honestas,
ueraque doctoris celestia uerba magistri
Instituere bonis, recta et monumenta dedere,
Semper honoremus Dominum, sine fine canamus,
Gaudentes puraque fide certaque salute

 Aeternam toto sperantes pectore uitam.



LIBER QUINTUS. DE uARIIS MARCIONIS HAERESIBUS.



ARGUMENTUM.


Hic quintus nexus nodosque resoluit,
In planum mala conuoluit quecumque latebant.





[NOTA.]

Tractat enim pene omnes Marcionis hereses, et ad argumenta eius paucis respondet: quo fit ut titulo adiecerimus: DE uARIIS EIUS HAERESIBUS.



CAPUT PRIMUM.


   Primus erat  referens inimici ex ordine uerba,
Que refuga illicite molitus protulit amens;
Hinc etiam carnis spes et uictoria Christi,
Et species breuiter falsarum dicta uiarum.
Inde sequens coniuncta docet mysteria legis,
Inque nouo Deus que federe tradidit unus.
Tertius ingenua gentem de matre creatam,
uatibus et patribus sacratos esse ministros,
 Quos numero bis sex de cunctis, Christe, legebas;
Maiorum natu cum nomine tempora lustri
Tempora seruati, sceleris cui paruit auctor
Ignotus, sine lege, uagus, cum prole relictus.
Quartus et ipse refert obscura piacula legis
Esse typum ueteris, que paruit hostia uere,
Iamdudum expectata piis cum semine sancto.
Hic quintus multos nexus nodosque resoluit;
In planum mala conuoluit quecumque latebant;
Argumenta trahens, sed non sine teste propheta.
 Et quamuis hostes muniti fortibus armis 
uincamus; tamen inlicita, polluta, nefanda,
Commaculata simul, sic miscuit omnia serpens,
Cecorum sine luce uiam, contamine uocem;
Ut, dum factorem mundi contendimus ipsum
Esse Deum solum, uatum quoque uoce locutum,
Ignotumque alium quemquam non esse probamus;
uix mundum linguam sermonis culpa reseruet,
Complexu uario notum dum laude sequentes
Culpamusque alias ignoti tempora sera;
Sed cogunt nos multa doli celata uenena,
Ancipiti quamquam cum crimine, pandere uerba.



CAPUT II.


   Quisnam ergo Deus? quem uerum dicitis esse
Ignotum populis, alienum denique mundo?
 Hunc quem nemo prius norat, hic uenit ab alto?
Si sua, cur tam sera petit? si non sua, quare
Ut predo rapit, et populum sub lege morantem
Ignotis totiens per legem uocibus opplet?
Si misereri etiam uenit et succurrere cunctis,
Et releuare graui deuictos funere mortis,
Carnis et obsceno spiramen soluere uinclo,
Qui cohibetur homo interior, concisus inique,
Cur tam sero pius  uigilans, semperque benignus
Qui numquam prius omnino se prebuit ulli
Transmissis numero alienos ore requirens,
Numquam expectatus, non notus, missus in orbem.



CAPUT III.


   Pastor ouem querens,  quam non amiserat ante
Debuit exutus carnem, quasi uictor et  ipse
 Spiritus, ut fuerat semper, talesque uolebat,
Omnes expulsas animas sine corpore passim
Eripere, et carnem spoliatam linquere terre;
Una die pariter complere cadauere mundum,
Euacuare orbem, atque animas adtollere celo.
Progenies hominum nasci cessasset in unum,
Et nulla posthac generis prosapia uestri
Nata foret, postemque nouam fudisset in orbem.
uel quia tunc nichil ex his factum ostenditur esse,
Debuerat finem generi statuisse futuro,
Connubii solido complexus corde replesset,
Fecisset corpore uiros, sine germine fructus,
Feminei sexus cubitus tedere dedisset,
 Clausisset penitus carnis genitalia membra,
 Nulla uoluntas nostro animo, neque posse facultas.
Post hec posset et interior homo sanguine iunctis
Herere infusus carni, semperque periret.
Semper ouis perit, ergo nec est seruare potestas?
Cum semper nascatur homo, sub crimine mortis
Quod pastoris opus, si sic inuenta docentur?
Inquesita ergo, sed non erepta probatur.
Nunc uero delectus adest connubia adire,
Ut semper fuit, quem iunxit certa propago,
Nascuntur gentes et uix numerabile uulgus,
Accipiunt animas nascentum corpora uiua;
Nec Paulum decuit, quamuis pro tempore quosuis 
Hortari, uelut ipse fuit, pari sorte manere,
Temporis angusti cernens instantia multa;
Nam teneras alias etates nubere iussit,
 Nec se fraudari, sed debita reddere pacto.
uos autem astuta quis suasit fraude manere,
Diuisio prolis securos degere amore,
Crimen adulterii committere, perdere uitam?
Et quamquam perit, id falsare agnomine uerbi?
Quapropter uocis tam dulcia cuncta profundit
Impauidi quidquid placet, ut faciatis oportet,
In faciem casti, maculati crimine furtim,
Hac caussa uos connubio priuauit honesto.
Sed quid plura? bene est disiunctos scilicet esse,
Expedit et mundo, ne uestri germinis ullus
Nascatur, tandem cessabunt organa mortis.



CAPUT Iu.


   Partem hominis, dum speratis retinere salutem,
Totus homo uester deperdit mente prophana,
 Interior simul et ueterem quem dicitis hostem;
Sed et  homo solum spiramen dicitur esse;
Nec uetus est homo dicta caro, nec sunt inimica
Spiritus et caro, uerus homo  sociatus in uno,
Nec sibi priuatos sensus cernuntur habere,
Hec  regitur, regit ille, gemit, gaudetque, doletque;
Diligit, ipse sue carni carissimus idem,
Per quam paret homo  , cum qua commixtus habetur;
uulneribus curas adhibet, lacrymasque profundit.
Nutrimenta cibi cupide per membra resumit,
Hanc optat secum immortalem semper habere,
 Quam frangi gemit, et dolet euacuare per artus;
 Illi mors misere dominatur tempore certo,
Quo renouata leui de puluere mors inimica
Deficiat tandem, caro cum resoluta resurgit,
Hec erit exspectata diu uictoria summa,
Quam fecit uirtute Patris uenerandus in euum
Factus uerus homo, hominis qui membra redempta
In celos tulit atque aditus spe diues aperuit
Principio gentis in linguis omnibus, inde
Hic ubi semper opus, patria pietate minister.
uisus ab inciso, missus patiendo peregit.



CAPUT u.


   Quid nunc infande uoces? quid perdita turba?
Si non ipse dedit leges,  Deus ipse Creator,
Aegypti de calle uiam qui strauit in undis,
Et sedes gratis dedit has quas dixerat olim;
 Ipsa cur in gente uenit terraque dicata?
Non alios populos aut altera regna petiuit?
Cur iam per uates, predicto nomine toto,
Non proprio suo, se uocitatum tradidit esse
Unde etiam potuit baptismi dona benigna
Promissa abs alio tamquam sua promere facta.
Hec mandata Dei transgressi, sorde reperti
Optabant, ueniamque fera de morte petebant;
Exspectata diu merito uenere, sed illis
Qui prius audita, at nunc agnouere reperta,
Hoc det uera manus Christi, Pater ipse Creator
Semper ab eterno manet, et pia uoce requirit;
Quodque figurauit, fouet atque figurat et armat,
Et iam despectum uictor sua luce reuestit,
Ut maneat uirtutis opus cum laude perenni.



CAPUT uI.


   Quid prestare Deus, quid possit homo pati ut omnes
Agnoscant, uiuant, quod fecit uiua potestas?
Sed quia nec predicta prius, nec facta suprema
Dementes homines possunt suadere furentes 
Esse hominem factum Deum, passumque, sepultum,
Surrexisse, ut eis tantis clamantibus olim
Celesti uerbo complexis testibus, ambo
Terrestri saltem rationi credere discant.
Cum Dominus Christus caro nasci, uenit in orbem
Augusti regis Romani tempore, primum
Decreto gentes censu numerantur ubique;
Idem hoc rex forte tulit, quia summa uolunta
In cuius manu, regnantis cor, legibus esset,
 Fecit primus, et in numerum scriptura redacta est.
Tunc etiam Ioseph, Maria cum coniuge feta,
Celesti pariter gnato numerantur, et ipsi.
 Hinc instrumentis humana astutia nisa
Qui testes sancti uerbi, prebere probantes
Inquirant, uel sic inuento postea uicti
Peniteant, ueniamque rogent, dum tempus habetur.



CAPUT uII.


   Iudei graue qui scelus admisisse fatentur,
Dum detractantes  ardent, nobisque resistunt,
Nec genus ignotum dicunt, neque dicere possunt
Suspendisse hominem se ligno, uera locutum
Ignari Domino carnem sine semine uictam.
Sed pro parte quidem reticent, pro parte triumphant,
Namque Deum populis hominem uulgare laborant.
Aspicite errorem qui uos expugnat utrosque;
Pro nobis hic erit, dum uobis certa probamus.
Illi Deum, uos falso hominem sine corpore corpus
 Dicitis, et uaria heu mentis uesania mergit,
Quod qui presumpsit, mergentes spargitis ambo:
Namque hominem pariterque Deum, tunc facta probabunt
Commixtum, nec pauca dabit signacula mundus.



CAPUT uIII.


   Filius ipse Dei dum carnis membra requirit,
Iam pretextatus palmarum sustinet ictus,
Conspuitur uultus, spinis innexa corona
Compungit caput, et ligno suffigitur ipse,
Potatur scriblita  et fel miscetur aceto,
Diuiditur uestis, sortes mittuntur in illa;
Quod rapuit sibi quisque tenet; caligine multa,
Exspirante Deo tacite de corpore carnis,
In tenebris tremefacta dies cum sole refugit;
 Bis fuit una dies, mediam nox atra coperuit:
A fundamentis montes agitantur in orbem,
Commota est tellus, patuere sepulchra piorum,
Cunctaque quem norunt, passum timuere uidere.
Exanimum telo miles latus haurit aperto;
Profluit et sanguis, nec aqua minus inde secuta.
Hec illi pacto celant, noluntque fateri
Admissi factum, nefas occultare uolentes.
Spiritus ergo potest gerere sine corpore uestem,
Aut penam capit, aut fert uiolentia uulnus?
Aut moritur, surgitque, et sanguis funditur inde
De qua carne, quia illum uos habuisse negatis?
Aut finxit potius, si uos dicere tutum est?
Quamquam precipites dicatis, plura tacendo.
Non ergo manifesta fides, non omnia fixa
 Ante diem, quam cum pateretur pascha celebrans,
Discipulisque suis tradens memorabile factum;
Acceptum panem pariter uitisque liquorem,
 Corpus ait, sanguisque meus qui funditur hic e
Pro uobis; fieri semper quod postea iussit.
Quaue creatura panem uinumque putatis
Esse suum corpus cum sanguine? queque fatenda?
Non se factorem mundi per facta probauit,
Et portare simul de carne et sanguine corpus?



CAPUT IX.


   Hic Deus, hic et homo uerus, uerumque locutus,
De Patre principium, genitum de lumine lumen,
Spiritus et uerbum, Patris imagine  uirtus;
Cum Patre semper erat, unitus gloria et euo;
Omnitenentis enim solus quia uerba ministrat,
Quem capit in terris, et per quem cuncta creauit.
Filius ipse Dei, carissimus ipse minister:
Hinc genus, hinc et nomen habet, hinc denique regnum,
 De Domino Dominus, fluuius de fonte perenni,
Hic patribus sanctis parens ab origine mundi,
Teste Deo, quicumque Deum uidisse fatetur.
Promissa et memoranda Patris patefecit ab alto,
Eduxit populum, gentem percussit iniquam;
Ipse columna fuit lucis nubisque rigoris;
Siccauitque mare, et populos iubet ire per undas,
Hostibus implicitis, fluctuque fretoque copertis;
Per deserta uiam fecit sua iussa secutis;
De celo populo panem dimisit in umbris;
Erupitque petram, sitientes unda rigauit,
A Deo mandatum legis Mosique locutus
Cum tonitru cantuque tube, flammeque columna
Terribili uisu, tremebundo corde uirorum.
Post bis uicenos completis mensibus annos,
 Iordane diuiso, patuit uia, constitit unda;
Partirique tribus terram promissa paterna.
 Ipse prophetarum uerbum Patris ore locutus,
Esseque uenturum terris, hominemque futurum
Predixit, Christum terris manifeste profatus.



CAPUT X.


   Exspectatus in auxilium, spes unica uite,
Mundatur carnis fere, mortisque fugator:
Tandem uenit ab imperio Patris omnipotentis,
Humanis sese uestiuit et artubus ille.
Adam, uirgo, draco, lignum, que caussa ruine,
Et uia qua nos mors temeraria uicerat omnes,
Hac eadem gradiens pastor, pecudemque requirens;
Angelo, uirgine, carne sua, lignique medela.
Ex quo uictus homo, uictos periturus obibat;
Hinc interpositus pro captis omnibus unus,
Sustinuit patiens inimicam in corpore penam,
 Morte sua spolians mortem, fit caussa salutis,
Nec non in terris suo postquam corpore sancto
Omnia perpessus, persoluit debita nostra;
Infernum petit; hic animas pro crimine uinctas,
Que sine presidio, concluse pondere legis,
Olim promissa, et sperata, et tarda rogabant,
Sanctorum in requiem dedit, et cum luce retraxit.
Tertia namque die subiens cum corpore uictor,
Immani uirtute Patris, uia facta salutis;
Inque creatura portans hominemque Deumque,
Conscendit celos, captiuas ille reducens
Primitias, munus Domino charamque figuram;
Conseditque Patri lucis uirtute recepta,
Gloria qua munitus erat, dum uinceret hostem,
Spiritu coniunctus, de nobis carne ligatus,
Hunc Pater et Dominum et Christum Regemque Deumque.
 Iudicio regnoque dato missurus in orbem est.





INCERTI AUCTORIS. DE IUDICIO DOMINI. 





[MONITUM.]

Sequentia quoque Pemata sub Tertulliani nomine uulgo traduntur. Nos tantum uirum tam iratas unquam habuisse Musas non credimus. Ea tamen qualiacumque sunt, hic subiici patimur; quia lucis etiam nonnichil Tertulliano conferunt; nec procul ab illius euo Carthagine condita uidentur. Et miratores habeat etiam cum fecibus suis amphore Punice senectus. RIG.



CAPUT PRIMUM.


   Quis mihi ruricolas aptabit carmine Musas?
Et uerni roseas titulabit floribus auras?
Aestiueque graues maturas messis aristas?
Quis dabit et tumidas autumni uitibus uuas?
Quisue hyemi placidas semper laudabit oliuas?
Recludetque ipsis renouatas fontibus undas?
Frondentesque uago cedet de gramine flores?
Protinus etherei modulabor luminis auras.
Iam mihi luciferas liceat contingere Musas,
Pandere secretas fluuiali uertice lymphas;
Et letas alio positas sub sidere syluas,
Aeternasque simul modulabor carmine flammas,
Unde mare tumidum, immensa fluctuet unda,
 Que uirtus solidas moueatque tremiscere terras,
Et lux unde nouo prefulserit aurea mundo,
Quisue hominem leto potuisset fingere limo,
Unde genus uacuo potuisset crescere seclo;
Et que uiuendi populo sit multa cupido,
Queue creata malo, moriendi queue propago,
Unde bonus roseis sit odorque ruborque coronis.
Quid faciat letis ut uitis abestuet uuis,
Et plena e teneris tendantur ut horrea culmis,
Arbor ut in glacie nigris pubescat oliuis.
Germinibus quis det uarii incrementa uigoris,
Mollibus et matrem pullorum protegat umbris.
Omnia nosse bonum que sint miracula rerum,
Ut Dominum liceat per cuncta agnoscere uerum,
 Qui lucem, maria, et celum, terramque parauit,
Ornauitque nouum uariato sidere mundum;
Et pecudes primum et uolucres procedere iussit,
Et dedit equoreas compleri piscibus undas,
Et fecundatas animabus cogit arenas.
Talia compositis deducam carmina Musis,
Atque salutares exponam fontibus undas,
Et letum placidis uenientem nubibus imbrem,
Inque animas hominum penitus, ultroque fluentem,
Excipiat plenis in nostra noualia riuis.



CAPUT II.


   Nunc age, securam uiuamque adtingere lympham,
Et celeres uitam amissam reparare per undas
Si uelit, eterne et penas euadere flamme,
Ignarusque Dei, uenturique inscius eui,
 Et potius uenture adipisci premia uite;
Hunc unum meminisse Deum, solumque precandum,
Qui totum in libra posuit sub limine mundum,
Aeternumque manens, semperque futurus in euum,
Secula cuncta tenens, ante omnia secula solus
Ingenitus, sine fine Deus, sedemque supernam
Solus habens, solus celos supereminet altos,
Omnipotens solus, cui parent omnia rerum;
Qui sibi complacitum hominem formauit in euum,
Pastorem pecudum, et dominum dedit esse ferarum;
Qui sermone tenus potuit protendere celum,
Et solidam uerbo potuit suspendere terram,
Et dicto citius disiunxerat equoris undam,
Ac manibus charam dilexit fingere formam,
Atque suam uoluit faciem quoque inesse decoram,
 Spirituque adflauit uiuendi uultibus auram.



CAPUT III.


   Immemor ille Dei, temere committere tale
Non ultra monitum quidquam contingeret unum
Unde malum sciret, pariter dignosceret equum,
Protinus inlicitum uetuit contingere pomum.
Quanta Deus homini permisit munera mundi?
Et predulce sui signauit pignus amoris?
Iusque dedit uolucrum, pontumque solumque domandum,
Utilia et chare tribuit mandata salutis.
Sub ditione dedit terras, animasque uolantum,
Pennatumque genus, pecudum genus omne ferarum
Et genus equoreum, et deformia monstra natantum.
Sed quoniam primo transgressus crimine legem,
 Iamiam primus homo Domini mandata reliquit,
Coniuge que mala cuncta suasit, morte peribat.
Peccatique malum commisit femina primum,
Transgressaque suum decepit lege maritum,
Eua inducta dolo patefecit limina letho,
Et sibi cum genere procreauit funera toto,
Hinc nefas incautum, mors hinc quasi semen in euum
Spargitur, inde magis facinus percrebuit atrox,
Atque labor corruptum agitauit seuior orbem.
Callidus hoc zelo serpens inlexit in ipso,
Inde magis populi accersunt commissa malorum.
Atque nefanda malis pepererunt semina factis.



CAPUT Iu.


   Idcirco Dominus solus, cui summa potestas,
 Et super alta tenens summi fastigia celi,
Altum in precelsis habitans in secula lumen,
Presentisque memor, quoque prescius ante futuri,
Progeniem meriti decretum seruat in euum,
Et cunctas animas, tum corpora tarda gubernans,
Que ratione mouent hominem per multa uagantem;
Ut primum positi membrorum pondera cedunt;
Terrenisque leues resolutis nexibus ibunt,
Ac proprias capient diuersis partibus oras
Ast alias letis reuocari protinus auris,
Seruari penitus decrete ad premia legis,
Dum motis iterum reuirescant corpora membris.
Illic occultis claudentur praua tenebris.
Tunc homines prime pensare premia uite
Incipient, crimenque suum culpasque putare,
 Et penis retinere, procul de morte futuris,
Iudiciisque Dei memores adstare piorum,
Exspectare suam suorumque ex crimine penam;
Funditus aut pecorum sine nomine uiuere uitam,
Incassumque Deo iam surdo fundere fletum.



CAPUT u.


   An Deus omnipotens, cuius sub lege reguntur
Omnia, non ualeat post mortem reddere uitam?
Aut aliquid Dominus rerum non posse uidetur?
Si potuit tenebris pulsis extendere lucem,
Atque omnem uerbo subito componere molem,
Omnia de nichilo quoque uoce potente parare,
Cur non ex aliquo possit componere notam,
Que fuerat quondam, quam finxerat ante, figura?
Adsimilemque sibi iubeat resurgere formam?
 Cum sint cuncta Dei, reddit magis omnia tellus,
Iussa retexet enim quidquid contexerat olim.
Si quem forte rogis aboleuit flamma sepultum,
Aut aliquem cecis disiecerit equor in undis,
Si cuiusque fame satiarunt uiscera pisces,
Aut fixere fere crudelia funera membris,
Alitibus iacuit raptato corpore sanguis,
Ultima non Domino rapient sua munera magno
Apparere Deo uiuos de morte necesse est,
Resumptisque suis homines adstare figuris.
Arida sic uacuis redduntur semina terris,
Et penitus fixis putrescunt mortua sulcis,
Nonne animatur et hinc reparatis culmen aristis,
Atque iterum uiuis flauescunt fortia granis,
Consurguntque noue uario cum fenore messes?
 Sidera cuncta cadunt, iterumque renata nitescunt.
Et dies in densa moritur cum lumine nocte,
Occidit et iam nox rebus mox luce retectis,
Iamque suis alia atque alia dies surgit ab astris,
Solque cadit, splendorifero qui lumine clarus;
Lux perit umbrato uenienti uespere mundo
Et renouata suo uiuit fuligine phenix,
Et sua mox uolucris  post busta resurgit.
Tempore nuda suis foliis quoque fruticat arbor,
Pomorumque iterum curuantur germine rami.



CAPUT uI.


   Ad uocem ergo Dei mundo per cuncta tremente,
Et motis penitus uirtutibus eris alti,
Tunc fragor insolitus, tunc maxima murmura celi,
 Adueniente Deo, totius iudice mundi.
Protinus innumeri concurrunt ire ministri,
Conuallantque Deum cum maiestate superna;
Angelica in terras descendent agmina celo;
Omnes, turba Dei, quibus est diuina facultas,
uultibus et forma uirtutis spiritus omnes.
Igneus his uigor est, rutilantia corpora, celi
uis diuina micat, hinc totus murmurat orbis,
Hinc trepidans penitus, uel quanta est, terra remugit,
Parturiens homines, quos reddere iussa docebit.
Omnes mirantur, turbantur denique nimbi,
Astraque mota pauent, subite uirtutis ab alto.
Sic ueniente Deo, sonitus cum uoce potentis;
Omnia continuo ruptis per regna sepulcris,
Omnis humus latis effundit hiatibus ossa,
 uiuentesque patens populos eructat arena,
Herent membra comis, nectunturque ossa medullis,
Consertique regunt spirantia corpora nerui,
Et simul infuso motantur sanguine uene,
Dimissisque cauis, anime redduntur apertis,
Organa queque sua repetunt surgentia parte.
Proh, miranda fides, hinc omnis pullulat etas  ;
Pullulat antiquo mortuorum puluere turba;
Matres atque patres repetita luce resurgunt,
Magnanimi iuuenes, pueri, innupteque puelle,
Defunctique senes animis uitentibus adstant,
Infantumque gemens resonat uagitibus orbis
Tam uarie gentes uenient de sedibus imis,
Eoumque manus, et quas uidet ultima tellus,
Queque colunt medii deuexo in climate mundi,
 Ripheasque tenent algentis sideris arces.
Omnis adest, pauidus finis cuiusque; colonus,
Rusticus, Atrides posito diademate regni,
Pauperibus mixtus cequalis in agmine diues.
Altus ubique tremor, precibus tunc ingemit orbis,
Tendentesque manus populi clamore stupescunt.



CAPUT uII.


Ipse sedens Dominus, sublimi lumine clarus,
Atque potens cunctis micat in uirtutibus ignis,
Excelsoque throno celestis sede coruscat;
Martyribus septus, numero candente uirorum,
Delectisque suis comitatus uatibus exstat,
Clara quibus niueis effulgent corpora stolis.
Iamque sacerdotes nitidis in uestibus adstant,
 Gestantes rutilas insigni fronte coronas;
Submissique omnes genibus ueneranter adorant.
Hagie, hagie, sancte Deus; uox omnibus una est.
Hic Dominus geminam mandabit sistere plebem;
Imperat et iuxta numerum discernere prauos,
Appellans placidis uerbis sua iussa secutos,
Indutosque iubet, deuicta morte, uigorem,
Semper inexstinctas habitare ad luminis auras;
Ire per antiquum semper florentia regna,
Promissas per opes, per semper amena uireta,
Degere perpetuam preclaro in corpore uitam.



CAPUT uIII.


Est locus Eois Domino dilectus in oris,
Lux ubi clara, nitens, spiratque salubrior aura,
Aeternusque dies, atque immutabile tempus;
 Est secreta Deo regio, ditissima campis,
Atque beata nimis, sudeque in cardine sedis.
Aer letus ibi, semperque in luce futurus,
Lenis et adspirans uitalia flamina uentus.
Omnia fert fecunda, solo prediuite, tellus,
Flores in pratis fragrant, et purpura campis
Omnia prerutila miscet non inuida luce.
Flos alium letus suo lumine uestit amictus,
Roscidaque hic multo uariantur semine rura,
Et roseis niuea crispantur floribus arua.
Nescitur quibus usque locis felicior aura,
Que melior specie, uel plus precellat honore.
Talia florigeris numquam nascuntur in hortis
Lilia, nec nostris efflorent talia campis,
Nec sic nata rubent, mox ut rosa panditur aura
 Purpura nec Tyrio sic est intincta rubore.
Gemma coloratis fulget speciosa lapillis;
 Inde nitet prasinus, illinc carbunculus ardet,
Herbosaque uiret pregrandis luce smaragdus;
Hic et odoriferis nascuntur cynnama uirgis  ,
Et spisso letum folio conflagrat amomum.
Hic iacet ingenitum radiantis luminis aurum,
Et nemora alta tenent florenti tempore celum,
uirentesque grauant uberrima germina ramos.
Porrexit similes non illis India lucos,
Non ita densa leuat in monte cacumina pinus,
Nec sic alticoma est umbra crispata cupressus;
Nec uernus melius floret cum tempore ramus.
Hic abietes celso florent in uertice nigre.
 Aeternumque uirent sole sine grandine sylue.
Nulla cadunt folia, et nullo flos tempore defit.
Flos quoque floret ibi rubeus, ceu purpura Tarsi,
Flos hic credo, rosa est, rubor atque odor acer in ipso,
Sic foliis speciem prefert, sic spirat odorem.
Arbos stat, cum flore nouo, pulcherrima pomis,
uitalem et frugem felicia robora densant.
Mella uiridanti conflagrant pinguia canna,
Lac etiam plenis manat potabile riuis;
uitam aspirat ibi quicquid pia terra uirescit,
Et pulchre redolet munus medicabile Crete.
Fons illic placidis leui fluit agmine campis;
Quattuor inde rigant partitas flumina terras.
uer puto semper agit uestitus floribus hortus,
Non frigus uariat hiberni sideris auram,
 Et reficit fetam meliori flamine terram.
Nox ibi nulla, suas defendunt astra tenebras;
Ireque insidieque absunt, et dira cupido,
Exclususque metus, pulse de limine cure.
Hic malus extorris, dignas exiuit in oras.
Nec uetitos unquam datur huic contingere lucos,
Illic prisca fides electa in sede quiescit,
Insistit gaudens eterno in federe uita,
Et secura salus placidis letatur in aruis,
Semper uictura, semperque in luce futura.
Hic quicumque pius, equique bonique colonus,
Quique Deum metuit sincera mente tonantem,
Atque suos coluit sacra pietate parentes,
Et degit reliquam semper sine crimine uitam,
Aut inopem fidis opibus solatus amicum est,
 Atque laboranti nimium subuenit egeno,
Pauperis adiutor, pupillorumque patronus,
Eruit innocuos, subuenit crimine pressis,
Hospitibus large tribuit sua pignora mense,
Omnia diuine gessit, pia munera iussit,
Non alicui nocuit, non unquam aliena cupiuit,
Illi exultantes diuinis laudibus omnes,
Hortantesque simul referunt ad sidera uoces,
Psallentes Domino celebrant per gaudia grates,
Innocuamque uiam nuntiis comitantibus ibunt.



CAPUT IX.


   Hec postquam Dominus felicia dona peregit,
Et pariter iustos eterna in regna remisit;
Tum miseranda uenit, lugens sua crimina turba,
Effundit gemitus lacrymis arentibus omnes,
 Et sua testatur crebris ululatibus acta,
Flammas pro meritis, stagnantia tela tremiscunt.
Corripit angelicus cetus, prohibetque precari,
Et prohibet seras clamando fundere uoces;
Sublata uenia, fundum iaciuntur in imum.
O miseri, quoties maiestas cognita uobis!
Audistis sonitus, uidistis fulgura celi,
Assiduas pluuias, uentorum et grandinis iras
Experti! quoties noctesque diesque sereni
Tempora fecundant pulcris Dei munera donis,
uernabantque rose, frugum nec defuit estas,
Autumnus uarie fundebat mollia poma,
 Aspera hyems quamuis glaciales fregit oliuas;
Cuncta Deus tribuit, bonitas nec defuit eius,
Terra Deum tremuit, pontus de uoce pependit,
Et fluuius siccas trepidus refugit arenas;
Et genitura Deum queuis per cuncta fatetur;
uos miseri, Dominum celi terreque negastis,
Preconesque Dei  sepe fugastis,
Et iustos potius crudeli cede necastis,
Et fraus in uobis post crimen semper inhesit.
Ergo sementis fructum capietis inique:
Noscitis esse, Deumque tamen ridere soletis;
Ibitis in tenebras ignis et sulphuris altas,
Passuri ardentes iustas  cruciatibus iras,
Aeterne Deus ossa iubet descendere pene,
Ire sub ardorem rabide sine fine gehenne,
 Urgeri molem per stagna rotantia flamme,
In flammamque iubet conuerti elementa minantem,
Atque omnem celi descendere nubibus ignem.



CAPUT X.


   Tunc auidus rapido est inclusus tartarus igne,
Atque procellosis flamma intus fluctuat undis,
Totaque uertentes confundit terra fauillas.
Fammeus est sulcus, dentes uertuntur acuti,
Omnibus et torrens armabitur igneus annis.
Impetu  tartareo frendent incendia mundo,
Illic precipiti cursu torrentur in estu,
Hinc fugiunt, illinc cursu referuntur acuto;
Obuia fit seue flamme fugientibus ira,
Agnoscuntque suam iam tum de crimine penam.
 Iamque uaga a nullo tellus possessa colono,
Aequoris extremo pressa et sub fine profundo,
Qua sol emenso radio disterminat orbem,
Et qua transacto conduntur sidera mundo;
Aether gliscit, atris obstrusa luce tenebris,
Ultima secretis stagnant flammantia riuis.
Et natura loci signatis ignea penis,
Infernisque palus candens ardoribus atrox.
Intonat horrificis facinus penale caminis,
Aestuat, et rapitur lato de uortice flamme,
In tormenta ruens, fluctuque et gurgite seuo,
Turbida cenoso fundo miscetur arena.
Huc captiua gemens mittetur turba malorum,
Arsurumque nefas, sclerati corporis agmen,
Magnus plangor ibi, luctus sociante boatu,
 Et stridor rabidus, ululatus et inde dolentum.
Exurgent flammeque procul, artusque sonori,
Ignis inardescet gemitusque feretur ad auras.
Tunc humana mali pendet commissa propago,
Incipietque suas ad celum tendere palmas,
Et Dominum tunc nosse uolet, quem nosse uolebat
Antea non, cum nosse illis foret utile tempus;
Illic quisque sue profitebitur effera uite,
Iniustasque manus, et seue crimina mentis,
Horrescetque sue que mouerit impia uite.
Iam primum quicumque Deum male senserit ante,
Et uaga mentito coluisset numine saxa,
 Atque cruentiferis signis sacrauerit aras,
Et picturatas timuit sine uoce figuras,
Ac falsi tenues ueneratus numinis umbras,
Et quoscumque malus seduxit protinus error.
Si quis adulter erat, si natos ense necarat,
Si raptor grassatus erat, si fraude clientes
Distulerat, si mente parum uersatus amica;
Siue suas hominum macularat sanguine palmas,
Miscueratue latebrosa si morte uenenum;
Aut si uestitus scelerato pectora fuco,
Siue malo alterius, lucro et gaudebat iniquo;
Admisit quicumque nefas quodcumque malorum;
Ingens ardor eum, atque ignis torquebit amarus.
Suppliciumque dabunt peracerbo funere cuncti.
Plurima sic hominum merentum turba iacebit.



CAPUT XI.


   Hoc quoties olim sancti cecinere Prophete,
Flatu et Sepe Dei moniti dixere futura;
Nemo suas  nemo, eheu! prebuit aures.
Sed Deus omnipotens uoluit sua premia nosci,
Atque minas posite per plurima talia legis.
Mittendo statuit plures, et uerba sonantes
Diuina; excitosque iubet prodire sepulcris
Secum, cum fracto surrexerat ipse sepulcro.
Obstupuere quidem plures patuisse sepulcra,
Et cerni in clara premortua corpora luce;
Miratique pios sermones, dulcia dicta,
Ipsa uoce suas tendunt ad sidera palmas,
Gratanturque Deo, et uictori talia Christo,
Illos non tumulos certum est repetisse silentes,
 Amplius aut terre retineri uiscere clausos;
Relliqua sed recubat nunc turba cubilibus imis;
 Ille dies donec, completo tempore, magnus
Adueniat. Cuncti Dominum iam agnoscite uerum  ,
Qui solus facit hanc animam sua cernere luce,
Eamdemque potest in tartara subdere penis,
Et cui cuncta patet uite mortisque potestas,
Posse Deum, nam uelle sat est, factumque loquendo
Implet, et obstando plane nichil impedit illum.
Ille meus solus, cui credo sensibus imis.
At quoniam leto cursus concluditur omnis,
Quicumque est hodie, secum putet omnia mente,
Atque ideo dum uita manet, dum cernere lucem,
Dum uitam mutare licet; quam terminus eui
Obruat incautos, et nescia lumina soluat
Ultimus ille dies, mortis quia lege tenetur;
Quod pretium superest, care inuigilate saluti,
 Et faciles certique bonum decurrite cursum.
Abstergete piis commissa piacula sacris,
Atque uagas nimium mundi uitate procellas;
Tum rectas et adite uias, et sancta tenete.
Hinc letis animis prauum depellite crimen;
Et concreta diu proluatur pectore culpa,
Commissasque mali labes abolete nefandas.
Aeternisque Deum precibus placate tremendum.
Pessima cuncta bonis cedant mortalia uiuis,
Et seruate nouam iamiam sine crimine uitam,
Incipiantque bonis uerisque assuescere mentes,
Laudibus et faciles diuinis reddite uoces.
Sic meliora piis flagrabunt omnia uobis,
Sic quoque celestis capietis munera uite,
Cumque Deo longum semper uiuetis in euum,
 Aurea siderei cernentes gaudia regni.





INCERTI AUCTORIS GENESIS. *


 Principio Dominus celum terramque creauit 
Namque erat informis, fluctuque abscondita tellus,
Immensusque Deus super equora uasta meabat,
Dum chaos et nigre fuscabant cuncta tenebre.
Has dum diiungi iussit de cardine, fatur:
Lux fiat, claro et  nituerunt omnia mundo.
Cum Dominus primi complesset facta diei,
Condidit albentem nebulis nascentibus axem,
Accipit immensus uerrentia  littora pontus,
Multiplices rapiens ualidis cum tractibus amnes.
Tertia lux faciem terrarum fulua retexit,
Arida mox posito narratur nomine terre,
Florea uentosis consurgunt germina campis,
 Pomiferique simul procuruant brachia rami.
Quarta dies generat solis cum lampade lunam,
Et stellas tremulo radiantes lumine fingit,
Hec elementa dedit subiecto insignia mundo,
Tempora que doceant uarios mutanda per ortus.
At quinta accipiunt liquentia flumina pisces,
Et uolucres uarias suspendunt ere  pennas.
Sexta pregelidos in spiras lubricat angues,
Quadrupedumque greges totos diffundit in agros;
Cunctaque multiplici mandauit crescere passim
Germine, et immensis errare et pascere terris.
Hec ubi constituit diuina potentia iussu,
Rectorem inspiciens mundanis defore rebus,
 Hec memorat: Nostris hominem faciamus ad  unguem
uultibus adsimilem, toto qui regnet in orbe.
Et licet hunc uno posset componere uerbo,
Ipse tamen sancta dignatus ducere dextra,
Inspirat brutum diuino a pectore pectus.
   Quem postquam effigie formatum, ceu sua  uidit,
Metitur  solum mordaces soluere curas.
Ilicet irriguo persuadit lumina somno,
Mollius ut uulsa formetur femina costa,
Atque artus mixtu gemino substantia firmet.
Inditur et nomen uite, quod dicitur Eua.
Quapropter nati linquunt de morte parentes.
Coniugibusque suis positis cum sedibus herent:
Septima quando Deus factorum, fine quieuit,
Sacrata statuens uenturi gaudia  secli;
 Ilicet exhibitus animantum ex ordine turbis,
uiritim  cunctis nomen quod permanet indit,
Adami a Domino donata scientia  solers.
Quem Deus alloquio, iunctam dignatur et Euam:
Crescite multimodo uentura in tempora partu.
Ut polus et plene uestro sint germine terre,
Heredesque mei, uarios decerpite fructus.
Quos nemora et pingui reddunt  de cespite campi.
Hec ubi disseruit, leta paradisus in aula
Instruitur, primique aspectat lumina solis.
Gignitur hec inter, pomis letalibus arbor,
Coniunctum generans uite mortisque saporem.
Aedibus in mediis puro fluit agmine flumen,
Quod rigat insignes liquidis de fluctibus ortus,
Quadrifidesque secat undante ex fonte meatus.
 Phison auriferis prediues fluctuat undis,
Conspicuasque terit rauco de gurgite gemmas;
Prasinus huic nomen, illi est carbunculus ardens,
Perspicuusque uadis terram prelambit Euilat.
Post hunc Aethiopas Geon adlapsus opimat.
Tertius est Tigris, Euphrati adiunctus ameno,
Assyriam celeri discretim flumine sulcans.
Hic positus custos Adamus cum coniuge fida,
Atque opifex, tali formatur uoce Tonantis:
Ne trepidate simul licitos precerpere fructus,
Quos nemus intonsum ramo frondente creauit:
Solliciti ne forte malum noxale legatis,
Quod uiret ex gemino discreto ad munia succo.
Nec minus interea cecos nox alta tenebat,
Ac modo formatos nec uestis texerat artus.
   Has inter sedes, et baccis mitibus ortus,
 Spumeus astuto uincens animalia sensu,
Serpebat tacite spiris frigentibus anguis;
Liuida mordaci uoluens mendacia sensu,
Femineo tentat sub pectore mollia corda.
Dic mihi cur metuas felicia germina mali?
Numquid poma Deus non omnia nota sacrauit?
E queis si studeas mellitos carpere uictus,
Aureus astrigero remeabit cardine mundus.
 Illa negat, uetitosque timet contingere ramos;
Sed tamen infirmo uincuntur pectora sensu.
Illicet ut niueo iam mitia dente momordit,
Adfulsit nulla maculatum nube serenum.
Tum sapor illecebram mellitis faucibus indens,
Compulit insueto munus deferre marito.
Quod simul ac sumpsit, detersa nocte, nitentes
Emicuere oculi, mundo splendente, sereni.
Ergo ubi nudatum prospexit corpus uterque,
Cumque pudenda uident, ficulnis frondibus umbrant.
Forte sub occiduo Domini iam lumine solis
Agnoscunt sonitum, trepidique ad deuia tendunt.
Tum Dominus celi mestum compellat Adamum:
Dic ubi nunc degas? Respondit talia supplex:
O Domine, adfatus pauido sub corde tremisco,
 Magne, tuos; nudusque metu frigente fatigor.
Tum Dominus; Quis poma dedit noxalia uobis?
Tradidit hec mulier, dum dicit lumina promptim
Candenti perfusa die, liquidumque serenum
Adfulsisse sibi solemque et sidera celi.
Protinus ira Dei turbatam territat Euam,
Auctorem uetiti dum querit maximus acti.
Illa sub hec pandit: Serpentis suasa loquentis
Accepi, fallente dolo, blandoque rogatu;
Nam sua uipereis intexens uerba uenenis,
Hec mihi pre cunctis narrauit dulcia pomis.
Ilicet omnipotens condemnat gesta draconis,
Precipiens cunctis inuisum uisere monstrum,
Pectore mox fuso prorepere, tum sola morsu
Mandere, mansuro quecunque in tempora bello,
 Humanos inter sensus, ipsumque labantem;
uertice ut abiecto pronus post crura uirorum
Serperet, ut calcet dum labens cominus instat.
Femina fraudigeris misere decepta loquelis,
Precipitur duro discrimine ponere partum,
Seruitiumque sui studio perferre mariti.
Tu uero cui uisa fuit sententia uerax
Coniugis, immiti cessit que uicta draconi,
Deflebis miserum per tempora longa laborem,
Nam tibi triticee surget pro germine messis
Carduus, et spinis multum paliurus acutis:
Ut cum uisceribus lassis et pectore mesto,
Plurima sollicitos prestent suspiria uictus:
Donec in occiduo uenientis tempore mortis,
Unde geris corpus terre reddare iacenti.
 His actis, Dominus trepidis dat tedia uite,
Deiectosque procul sacratis dimouet hortis,
Obuersosque locat, medioque eliminat igni,
In quo perceleri Cherubin euoluitur estu,
Dum calidus deferuet apex, flammasque uolutat.
Queis Dominus, pigro ne frigore membra rigerent,
Consuit euulsas pecudum de uiscere pelles,
Operiens nudos calidis de uestibus artus.
   Ergo ubi coniugio sese iam fidus Adamus
 Esse uirum sensit, nomen genitricis amate
Exhibet uxori. Bino qui germine factus 
Continuo genitor, diuersis nuncupat orsis:
Atque Cain hic nomen habet, cui iunctus Abelus.
Innocuas huius seruabat cura bidentes,
Ast alius curuo terram uertebat aratro.
Hi cum perpetuo ferrent sua dona Tonanti,
Dissimiles fructus sensu suadente dedere.
Nam prior uberibus fuerant que prosata glebis,
Obtulit; ast alius miti se deuouet agno,
Exta manu sincera gerens, adipemque niualem;
Confestimque placet Domino pia uota tuenti.
Quod propter gelida Cain incanduit ira.
Quem Deus adloquio dignatus, talibus insit:
Dic mihi, si rectum uiuas, et noxia cernas,
 Degere non possis contracto a crimine purus?
 Desine mordaci fratrem disperdere sensu;
Qui tibi ceu Domino subiectus colla daturus.
Nec tamen his fractus, fratrem deducit ad arua,
Atque ubi deprehensum deserto in gramine uidit,
Elidit geminis frangens  pia guttura palmis.
Quod factum Dominus celo speculatus ab alto;
Disquirit, quonam terrarum degat Abelus?
Ille negat positum custodem se fore fratris.
Cui Deus effatur: Numnam  uox sanguinis eius
Ad me missa sonat, celsumque ascendit ad axem?
Nosse igitur mansura tibi pro crimine tanto:
Nam modo que maduit germani sanguine terra,
Inuiso maledicta tibi commissa negabit
Semina, et adsumptis fructum non proferet herbis,
Torpidus ut multo collidens membra tremore.





INCERTI AUCTORIS SODOMA. 



CAPUT PRIMUM.


   Iam Deus omnipotens primeui tempora secli,
uindice diluuio, cunctis aboleuerat undis,
Quas celum sparsit terre, maris exspuit equor;
Hactenus, haud liquido penas decernere pactus
Excidio, quoties hyemes induceret er;
Frenandis uarium pluuii mandauerat arcum,
Purpureo et uiridi signantem nubila limbo.



CAPUT II.


   Sed recidiua hominum pariter cum gente secunda
Impietas, iterumque mali noua pullulat etas,
Excidio iam non imbres sortita, sed ignes.
Sic Sodomum meruit tellus ardentibus uri
Roribus  et finis portendere signa futuri.
Effera luxuries illic, inimica pudoris,
Instar legis erat, fugeret quam prescius hospes;
Ante uel ad Scythicas, uel apud Busiridis aras
Exoptans per sacra necem, cesusque crucem
Fundere Bebrycium, et Libycas satiare palestras,
Anteque uel Circea nouas per pocula formas
Sumere, quam lesum Sodomis amittere sexum.
Pulsabant celum inuidia, connubia mixta
Incesta parili, generis natura rebellis.
 In sese, lesumque uiri cum corpore nomen.
Tempore sed certo Deus omnia perspeculatus,
Iudicat iniustos patiens, ubi criminis etas
Cessandi spatium uis nulla cegerit ire.
Iamque dies ultrix aderat, duo de grege missi
Angelico  forma iuuenes, qui spiritus ambo
Diua ministerio Domini mandata ferebant,
 Succedunt Sodomis; illic de stirpe piorum
Transuena Loth aderat, sapiens, iustique colonus,
Unus erat, meminisse Deum; solet utilis arbor
In syluis latitare feris  uelut hospita fructu.
Is tunc pro porta residens  quanquam diuinos nescius, ultro
Aduocat, appellat, patrio ueneratur honore,
Hospitioque uocat, longe stabulare parantes;
 Enisus longis precibus, pia pignora mensa
Officiisque probis studio dispungit amicos.
Nox requiem dederat, lux soluerat altera noctem,
Et Sodoma in foribus strepitat conquesta rudendum  .
Loth contra supplex: Ne uos nunc pacta  libido
Incendat, iuuenes, ipsam fedare iuuentam;
Quo luxus genitura uocat? quo semina frustra?
Quo nulle nuptant anime; non lustra colentes;
Non stabulis reduces, non undis subter hiantes;
Nec que pennarum modulis prope nubila pendent,
Nec que per terram protracto corpore manant.
Omne genus, luxus genus est; nisi femina coniux
Omnibus, et nunquam cuiquam nisi femina mater.
Nunc si fas iuuenilis habet uastare pudorem,
Sunt intus nate biiuges mihi, nubilis etas,
 uirginitas in flore tumet, iam dedita messi,
Digna cupido uiris, tulerit quam uestra uoluptas;
Cedo pater proque hospitibus pensabo dolorem.
uulgus ad hec demens: Quis nam tu, quantus, et unde?
Qui nobis domineris, ait, legesque recondas,
Transuena corrector  Sodomorum? duplicat  iras:
 Nunc igitur tute ipse lues, quod nostra cupido est
Pro natis, quoque hospitibus; satis unus in omnes.
Dicta et facta simul, uulgi mora nulla furentis.
Turbidus hiberno ut dum uoluitur impete torrens,
Riuorum in numeros  uno pede fertur in omnes  ,
Si qua illic arbor rapidis offenditur undis,
Haud mansura diu; quantum radice licebit
Crinitas durare moras, ubi subter adesam
Perdit humum circumfosso cum caudice pendens,
Huc illuc certam differt incerta ruinam:
Haud aliter Loth in media uertigine uulgi,
Nutabat uinci prope iam; sed diua potestas
Subuenit; angelici iuuenes de limine raptum
Restituunt tectis, demens sed uulgus ibidem
Penarum auspiciis multatur lumine diro  .



CAPUT III.


   Tunc decreta  Dei reserant, dignam adfore penam
De celo Sodomis, ipsum meruisse salutem
Iustitie titulo. Quin ergo accingeris isthinc
Festinare fugam, pariterque educere si quid
Gentis habes? nos exitium iam inducimus urbi.
Loth generos citus adloquitur, sed dura hominum mens,
Credere despexit monitum, risitque timorem.
Tempore mox quo lux tenebras conscendere tentat,
Et bicolor celi facies de nocte dieque est,
Instabant iuuenes Chaldeam educere gentem
Ex Sodomis, iustamque domum donare saluti:
Eia, age, Loth, exsurge tuamque adsume iugalem,
Et natas duplices, atque hinc exterminus ito.
 Preueniens Sodomum penas  atque hec tibi cetera mando;
Serua Loth animam, ne uisum in terga retrorsum
uertere forte uelis, ceptum uel sistere gressum,
In montem propera. Timuit Loth ardua tardo
Ereptare gradu, celestes ne prius ire
Opprimerent, alios igitur deposcere portus
Adgreditur, paruam quam contra aspexerat urbem.
Huc, inquit, contendo fugas, uix menibus  exstat
Nec longe, nec magna. Illi fauere petenti  ,
Urbis et ipsius pariter gessere salutem.
Inde Segor uico: nomen uox barbara nouit.
Tunc Loth ingreditur Segor; simul exoritur sol,
Ultimus ille quidem, in Sodomamque incendia feruens
Infert; nam totos radios armauerat igni,
 Aemula subsequitur caligo includere lucem
Ceptans, atque globos confuso intexere celo;
Fumantes ceunt nubes, nouus irruit imber,
 Sulphura cum flammis flagrantibus estuat ether,
Exustus crepitat liquidis ardoribus ether
Hinc habet in falso de uero fabula famam
Solis progeniem currus optasse paternos,
Nec ualuisse leuem puerum frenare superbos
Ignis equos, arsisse orbem; tunc fulmine raptum
Aurigam; illicitum planctum mutasse sorores.
uiderit Eridanus, si qua illic populus albet,
Aut si quis plumat senio modulatior ales.
Hic aliter uerse merent miracula forme.
Namque comes coniux, heu me, male tum quoque legis
Femina non patiens, diuina ad murmura celi
Audaces oculos nequicquam sola retorsit,
Nec habitura loqui quod uiderit; et simul illic
 In fragilem mutata salem stetit ipsa sepulcrum,
Ipsaque imago sibi formam sine corpore seruans  .
Durat adhuc etenim nuda statione sub ethram,
Nec pluuiis dilapsa situ, nec diruta uentis.
Quin etiam si quis mutilauerit aduena formam,
Protinus ex sese suggestu uulnera complet.
Dicitur et uiuens alio iam corpore, sexus
Munificos solito dispungere sanguine menses.
   Nusquam sunt Sodomi, nusquam illorum impia lucent
Menia; cum dominis domus omnis inops ita nusquam
Tota rogus regio est, hinc atro horrore fauille,
Hincque situ cano cineres incendia signant,
Occidit illa prior feritas  quam prospiciens Loth,
Nullus arat frustra piceas fulgine glebas.
 Semiperempta etiam si qua illic iugera letas
Autumni conantur opes, facile optima sese
Promittunt oculis, pira, persica, et omnia mala,
Donec carpuntur; nam protinus indice tactum
Soluitur in cinerem, fit uana fauillaque pomum  .
Sic igitur celo pariter terraque sepultis,
Nec mare uiuit ibi, mors est maris illa quieti,
Quod nullus animal  per anhela uolumina fluctus;
Quodquod etiam patrio nunquam suspirat ab austro,
Quodque nequit proferre aliquam de gurgite gentem
Squamigeram, leuiue cuti uel cortice septam,
uel crispam concham, aut duplici compagine clausam.
Solum illic proprio mentitur fruge bitumen,
Exusti fuligo maris; quod uiuidus ardor
Subter stagna coquens, de sulphuris et salis estu
 Temperat inque picem dat terre herere marinam.
Inuehitur proprio cum tempore pingue cremate
uirus aque, spumisque cutis super equora nigra
 Texitur; appellunt queis est ea captio mercis.
Adclinant leues laterum libramine lembos,
Ut semel impositam doceant conscendere uenam.
Nam se sponte leuans adnabit mercis ad ora
Nauigii, pretiumque dabit pro munere largo,
Ni plaga contigerit, quam mensis femina uestit.
Ecce aliud monstrum pelagi de clade natatur;
Cuncta illic immissa  natant; natura recessit
 Mergendis data corporibus; si denique teste
Luciferam narem insistens, qua spiritus igni est,
uelificauit apex, flamme si flamma perempta est,
Ibit subter aquas destructio naufraga lucis.
He Sodomum et Gomorum signate in secula pene,
Gentibus iniustis, queis pectora dura  timorem
Deseruere Dei; de celo iura tueri,
Inque unum rerum Dominum spectare docebunt.





AD SENATOREM Ex Christiana religione ad idolorum seruitutem conuersum. 





ARGUMENTUM LIBRI AD SENATOREM, EX CHRISTIANA RELIGIONE AD IDOLORUM SERuITUTEM CONuERSUM; PER IACOBUM PAMELIUM.

 Senatorem grauiter increpat, quod antea Christianus et Consul, Isidis seu Matris Deum sacerdos fieri non sit ueritus; hortatur itaque ut saltem in senectute resipiscat. Porro cum etiam hic quedam sint Tertullianica, ego illi adscibere malui quam B. Cypriano.



CAPUT PRIMUM.


Cum te diuersis iterum uanisque uiderem
Inseruire sacris, priscoque errore teneri;
Obstipui  monitus; quia carmina semper amasti,
 Carmine respondens, properaui scribere uersus;
Ut te corriperem, tenebras preponere luci.
Quis patiatur enim, te Matrem credere magnam
Posse Deam dici, rursusque putare colendam,
Cuius cultores infamia turpis inurit?
 Namque sacerdotes tunicis mulieribus iidem
Interius ritum cultu interiore fatentur;
Idque licere putant, quod non licet; unde per orbem
Leuiter incedunt, mollita uoce loquentes,
Lapsatosque tenent extenso pollice lumbos,
Et proprium mutant uulgato crimine sexum.
Cumque suos celebrant ritus,  his esse diebus
Se castos memorant; at si tantummodo tunc sunt,
Ut perhibent, casti; reliquo iam tempore quid sunt?
Sed quia coguntur saltem semel esse pudici,
 Mente fremunt, lacerant corpus, funduntque cruorem.
Quale sacrum est uero, quod fertur nomine sanguis?



CAPUT II.


Nunc etiam dicis, quod te non fecerit etas.
 Sed tua religio caluum,  caligaque remota
Gallica, sit pedibus molli redimita papyro.
Res miranda satis deiectaque culmine summo.
Si quis ab Isiaco Consul procedat in urbem,
Risus oris erit: quis te non rideat autem,
Qui fueris Consul, nunc Isidis esse ministrum?
Quodque pudet primo, te non pudet esse secundo:
Ingeniumque tuum turpes damnare per hymnos
Respondente tibi uulgo et lacerante Senatu.
Teque domo propria pictum cum fascibus ante,
Nunc quoque cum sistro faciem portare caninam.
Hec non humilitas, sed humilitatis imago est.
 Aedibus illa tuis semper monumenta manebunt.
Rumor et ad nostras peruenit publicus aures,
Te dixisse: Dea, erraui, ignosce, rediui.
Dic mihi si ualeas, cum talia sepe rogares,
Et ueniam peteres; que tecum uerba locuta est?
uere mente cares, sequeris qui mente carentes.
Hec iterum repetis, nec te delinquere sentis.
Quid mereare uide; minus esses forte notandus,
Si tantum hoc scires, et in hoc errore maneres;
At cum uericole penetraueris ostia legis,
Et tibi nosse Deum paucis accesserit annis;
Cur linquenda, tenes aut cur retinenda relinquis?
Nilque colis, dum cuncta colis; nec corde retractas
uera quid a falsis, quid ab umbris lumina distent.
Philosophum fingis, cum te sententia mutet;
 Nam tibi si stomachum popularis mouerit aura;
Et Iudeus eris, totusque incertus haberis.
Indulge dictis, sapientia non placet alta;
Omne quod est nimium, contra cadit, unum operantur
 Et calor et frigus; sic hoc, sic illud adurit;
Sic tenebre uisum, sic sol contrarius aufert;
Et pariter ledunt gelidum feruensque lauacrum;
Esca alitur corpus, corpus corrumpitur esca;
uimque suam minuit, si quid protenditur ultra.
Denique si sedeas, requies est magna laboris:
Si multum sedeas, labor est. Maro namque peta
Pro pena posuit: Sedet  , eternumque sedebit
Infelix Theseus; semper nocet utile longum;
Prandia longa nocent, ieiunia longa fatigant;
Sic nimium sapere stultum facit improba secta.
Me dea sic docuit, moderamen amabile, dixit.
Sed tu nec sectam modo, nec moderamina curas
Mens autem stabilis nullo peruertitur estu,
Ipsaque simplicitas nunquam mala cogitat ulla.
Hinc sincera fides eterna fide fruetur;
 Et contra dolus longo cruciabitur igni.
 Elige quid uelis, ut digna piacula uites.
Sic tamen hanc ueniam mereatur creditor inquam;
Ut leue crimen erit, si nolis noscere uera;
Non leue crimen erit, si cognita uera relinquas.
Sed te correctum forsan matura senectus
In melius reuocat satiatum erroribus istis:
Tempus enim mutat mala, digerit omnia tempus.
Tunc igitur cum te consulta reduxerit etas,
Disce Deo seruare fidem, ne forte bis unum
Incurras lapsum, quia uere dicitur illud
Qui pedis offensi lapidem uitare secundo
Nescit, et incautus iterum uexauerit artus:
Imputet ipse sibi, nec casibus imputet ullis.
Corrige  delictum fidamine, corrige mentem.
Suffecit peccare semel, desiste uereri:
Non erit in culpa, quem penitet ante fuisse.





CARMEN DE IONA ET NINIuE, CUM ADNOTATIONIBUS FRANCISCI IURETI. 





ARGUMENTUM.


---Carmen hoc nunquam antea uisum nec  lectum, repertum fuit in uetusto codice manuscripto, cuius copiam mihi fecit P. Pitheus i. c. saluti priscorum auctorum natus. Tertulliani uero genuinum esse opus, due res docent: primum, quia in eodem u. c. Tertulliano tribuitur, quemadmodum etiam aliud carmen de Sodomis quod postremum olim prodiit in lucem sub nomine diui Cypriani, sed nuper assertum Tertulliano, ex coniectura, a Iac. Pamelio uiro multe lectionis et iudicii. Unde obiter confirmabo sententiam ipsius Pamelii, et monebo studiosos ne amplius addubitent de uero auctore carminis de Sodomis. Deinde prorsus redolet phrasim Tertullianicam, ut obscuram et asperam, sic etiam eruditam. Illud dolendum est quod in membranis imperite opus descriptum extitit ab antiquario. Proposui igitur bona fide lectionem u. c. et cuniunctim emendationes, ne cui fucum  facerem, donec aliud exemplar manuscriptum erui possit, unde cetere labecule eluantur. Quod attinet ad titulum, inscribebatur in u. c. de Niniue. Sed cum  tota narratio pertineat ad Ionam, uisum est inscribere  etiam: de Iona. Suspicio tamen est Tertullianum expressisse carmine integram historiam Ione, ut in sacris bibliis exstat.



   Post Sodomum et Gomorum uiuentia funera in euum,
Et cinerum senio signata  incendia, pene,
Et frustra solis oculis nascentia pauca,
Et pariter facti mortem maris  et solis illic
Si quid homo est penam mutato corpore seruans:
Pene alios ignes  superi decusserat imbris,
Urbs equi iustique fuerant  transgressa Niniue.
Nam quis subuerse menti metus omnia uulgo
Penarum documenta uacant, ubi possidet error.
At bonus  , et nostri patiens, et plectere serus,
Omnipotens Dominus nullam iaculabitur iram,
Ni prius admoneat, durataque pectora pulset
 Presagos agitans angusta mente, prophetam 
Namque Niniuitum meritis mandarat Ionam
Prefari exitium Dominus; sed conscius ille
 Parcere subiectis, et debito cedere pene 
Supplicibus; facilemque boni, cessabat abire  ,
Ne uanum caneret, cessura pace minarum.
Mox fuga consilium, si qua est tamen ista facultas,
Euitare Deum, Dominique euadere dextram,
Quo subter  totus trepidans compescitur orbis
At ratus est  quod agit sancto de corde prophetes.
   Littoris in labio  portu celeberrima fido
Urbs ora est Cilicum, contra libratur Ioppen.
Inde igitur Tharsos  properus rate scandit Ionas.
Eiusdem fert acta Deus, nec denique mirum,
Si Dominum in terris fugiens, inuenit in undis.
Paruula nam subito maculauerat era nubes,
Feller sulfureo de semine concita uenti  ,
Paulatimque globus pariter cum sole cohesit,
 Deceptumque diem  caliginis agmine clusit.
 Fit speculum celi pelagus, niger ambitus undas
Inficit, in tenebras ruit ether, et mare surgit.
Nequidquam medios fluctus dum nubila tangunt,
Gloria uentorum quos omnes turbine miscet.
Diuersus furor in profugum frendebat Ionam.
Una ratis certamen erat celoque fretoque,
Tunditur hinc illinc, tremit omnis sylua sub ictu
Fluctifrago  subter concussa est spira carine.
Palpitat antemna stridens  , labor horret ab alto  ,
Ipsa etiam infringi dubitans inflectitur arbor.
Nauticus interea geminus clamor  omnia tentat,
Pro rate proque anima, spiras  mundare morantes
Oblaqueare mithram  , clauorum stringere nisus,
uel reluctantes impellere pectore gyras  :
Pars maris interni puteum graueolere  uicissim.
 Egregias rapiunt  tunc merces atque onus omnes
 Precipitant, certantque pericula uincere damnis
Sunt misere uoces ad singula fragmina ponti,
Expenduntque manus nullorum  ad lumina diuum,
Quos maris et celi uis non timet, haud minus, illos 
Puppibus obtrusos irato turbine mergens.
Nescius hec reus ipse cauo sub fornice puppis
Sternentem  inflata resonabat nare soporem,
Iam tunc in somno Domini formando  figuram.
Hunc simul undicese qui cogit munia prore  ,
Pace soporatum placida, requiete superbum 
Institit impulsans: Quid, ait  , discrimine in isto
Somnia re capit  , tantoque in turbine portum
Solus habes? non unda  operit, spes unica diuum est.
 Tu quoque, quisquis tibi Deus est, dic uota precesque.
Exim quis  culpe proprie, quis caussa procelle
Discere sorte placet, nec sors mentitur Ionam.
Tunc cogitant: quis, et unde hominum, quis denique rerum,
Quo populo, qua sede cluis  ? famulum ille fatetur
Pretimidum fidumque Dei, qui sustulit altum  ,
Qui terram posuit, qui totam corpore fudit:
Ipsius sese profugum, caussasque reuelat.
Diriguere metu. Quid nos  igitur tibi culpe.
Quid fore nunc, quonam placabimus equora facto?
 Namque magis multoque magis freta seua tumebant.
Ea ego tempestas, ego tota insania mundi,
In me, inquit, uobis ether ruit, et mare surgit:
In me terra procul, mors proxima, nulla Dei spes.
Quin date precipitem caussam, nauemque leuantes  ,
Unum onus hoc magnum pelago iactate uolentem.
Ast isti frustra nituntur uertere cursum
In reditum, nec clauus enim torquere sinebat,
Dura nec antemne mutari libra uolebat.
Postremo ad Dominum: Ne nos in mortis hiatum,
Unam animam propter, dederis, ne sanguine iusti 
Respersisse uelis, si sic tua dextera ducit.
   Iamque illic imo exoriens de gurgite cetus
Squamosum e conchis euoluere corporis agmen,
Urgebat proprios concusso marmore fluctus
 Sponte sua  predam rapiens, quam puppis ab arce
Prouolutatam limosis faucibus hausit,
uiuentemque dapem longam percepit in aluum,
Cumque uiro celi rabiem pelagique uorauit.
Sternitur equoris unda, resoluitur etheris umbra.
Huic fluctus, illinc flatus redduntur amici,
Securamque uiam placida signante carina,
Candida ceruleo florent uestigia sulco,
Naute tum Domino leti uenerando timorem
Sacrificant grates * * * * * * *
Nauigat et uates alio susceptus Ionas
 Nauigio fluctumque secat sub fluctibus imis,
Sisara uelificans, anima inspirata ferina,
Conclusus, neque tinctus aquis  , maris intimus exter 
 Inter semesas classes resolutaque corpora putri
Digesta, sua iam uel ua . . .  funera discens.
In signum sed enim Domini quandoque futurus,
Non erat exitio, sed celi gloria factus.





DE LIGNO uITAE. 


    Est locus ex omni medius, quem cernimus, orbe,
Golgotha Iudei patrio cognomine dicunt:
Hic ego de sterili succisum robore lignum
Plantatum, memini fructus genuisse salubres.
Non tamen hos illis, qui se posuere, colonis
Prebuit: externi fructus habuere beatos.
Arboris hec species uno de stipite surgit,
Et mox in geminos extendit brachia ramos:
Sicut plena graues antenne carbasa tendunt,
uel cum disiunctis iuga stant ad aratra iuuencis,
Quem tulit hoc primo maturo semine lapsum
Concepit tellus: mox hinc 
Tertia lux iterum, terris superisque tremendum
Extulerat ramum, uitali fruge beatum.
 Sed bis uicenis firmatus et ille diebus
Creuit in immensum, celumque cacumine summo
Contigit, et tandem sanctum caput abdidit alto.
Dum tamen ingenti bissenos pondere ramos
Edidit, et totum spargens porrexit in orbem:
Gentibus ut cunctis uictum uitamque perennem
Preberent, mortemque mori qui posse docerent.
Expletis etiam mox quinquaginta diebus,
uertice de summo diuini nectaris haustum
Detulit in ramos, celestis spiritus aure:
Dulci rore graues manabant undique frondes 
   Ecce sub ingenti ramorum tegminis umbra
Fons erat: hic, nullo casu turbante, serenus,
Perspicuis illimis aquis, et gramina circum
Fundebant letos uario de flore colores.
 Hunc circum innumere gentes, populique coibant.
Quam uarii generis, sexus, etatis, honoris,
Innupte, nupteque simul, uidueque, nurusque,
Infantes, puerique, uiri, iuuenesque, senesque!
Hic ubi multigenis flexos incumbere pomis
Cernebant ramos, auidisque adtingere dextris
 Gaudebant, madidos celesti nectare fructus:
Nec prius hos poterant cupidis decerpere palmis,
Quam lutulenta uie uestigia feda prioris
Detererent, corpusque pio de fonte lauarent.
Ergo diu circum spatiantes gramine molli,
Suscipiunt alta pendentes arbore fructus.
Tum si quis ex illis delapsa putamina ramis,
Et dulces, multo rorantes nectare, frondes
uescuntur, ueros exoptant sumere fructus.
   Ergo ubi celestem ceperunt ora saporem,
Permutant animos, et mentes perdere auaras
Incipiunt, dulcique hominem cognoscere sensu,
Insolitum multis stomachum mouisse saporem
uidimus, et fellis commotum melle uenenum
 Reiecisse bonos turbata mente sapores:
Aut auide sumptum non dilexisse, diuque
Et male potatum tandem euomuisse saporem.
Sepe quidem multi, renouatis mentibus, egros
Restituere animos: et que se posse negabant,
Pertluerant, fructumque sui cepere laboris.
Multi etiam sanctos ausi contingere fontes,
Discussere iterum subito, retroque relapsi,
Sordibus et ceno misti uoluuntur eodem.
Multi uero bono portantes pectore, totis
Accipiunt animis, penitusque in uiscera condunt.
Ergo qui sacros possunt adcedere fontes,
Septima lux illos optatas  sistit ad undas,
Tingit et in liquidis ieiunos fontibus artus.
Sic demum illuuiem mentis, uiteque prioris
 Deponunt labem; purasque a morte reducunt
Illustres animas, celique ad limen ituras.
Hinc iter ad ramos, et dulcia poma salutis:
Inde iter ad celum per ramos arboris alte.
Hoc lignum uite est cunctis credentibus. Amen.



Appendix secunda.





CANDIDO LECTORI IOSEPHUS MARIA SUARESIUS AuENIONENSIS SALUTEM.

 Candide Lector. Patet mihi facilis aditus ad bibliothecam uaticanam, benignitate cardinalis Amplissimi Francisci Barberini bibliothecarii, atque Mecenatis mei, qui uere bibliotheca uiuens uocari posset; et beneuolentia Felicis Contelorii custodis, uiri scientiis omnibus instructi. Illic ego dum singula lustro, incidi peropportune in peruetustum codicem e membrana, perscriptum literis longobardicis, qui prefert etatem sexcentorum aut septingentorum annorum; cumque Bede Chronicon, et alia que continebat, percurrissem, in calce inueni fragmentum librorum Tertulliani de execrandis gentium Diuis, cuius ultimi uersus fuerant erasi, et quod in Iouis eleuanda diuinitate solum insumitur. Id ego cum semel, iterum que perlegissem, ac deinde contulissem, assentimus cum his que de Ioue scribit  idem Tertullianus in libris aduersus Nationes et in  Apologetico; diuersum penitus reperi stylum, tamen purum putum Tertullianeum et ego agnoui, et amici, quibus ostendi, omnes consenserunt. Hoc igitur, quamuis fragmentum, diutius latere nolui, et nunc in commune et in publicum emitto auspiciis Urbani Octaui Pont. max. quo in Cathedra Petri felicissime sedente, non Muse tantum, politioresque litere, ac discipline, petis et historicis passim exundantibus et exsudantibus quasi reddita iuuentute reuirescunt; uerum etiam sanctorum Patrum operibus undique prodeuntibus in lucem, orthodoxa Religio ubique terrarum caput adtollit et reflorescit. Deum precor ut ipsum, et illustrissimum cardinalem Franciscum Barberinum Atlantis tanti Herculem ad Ecclesie sue decus diutissime sospitem esse uelit. Tu, Lector, apprecare, et hoc meo munusculo gratus utere, fruere.





EX LIBRIS TERTULLIANI DE EXECRANDIS GENTIUM DIIS FRAGMENTUM ERUTUM E BIBLIOTHECA uATICANA, A IOSEPHO MARIA SUARESIO AuENIONENSI. 

 Tantum cecitatis inuasit genus humanum, ut inimicum suum Dominum uocent, et ablatorem bonorum adeo datorem sibi esse predicent, atque illi gratias agant; uocant ergo illos nominibus humanis, non propriis, nesciunt enim eorum nomina, quia sint demones intelligunt; sed historias ueterum regum legunt, quorum actum cum uideant fuisse mortalem, deifico honorificant eos nomine. Iouem, quem  uocant, quemque putant summum Deum, quando natus est, a constitutione mundi erant ad illud tempus anni ferme tria millia. Hic in Grecia nascitur de Saturno et Ope. Et ne a patre interficeretur, aut si fas est dicere, denuo pareretur, Cretam delatus, consilio matris in antro Ideo nutritur, a Cretibus  hominibus natis arma quatientibus occultatur, capre ubera sugit, cuius excoriate pelle amictus utitur, nutricis sue scilicet a se interfecte: sed tres cincinnos aureos ei assuit, centenum boum singulos pretium ualentes, sicut meminit auctor eorum Homerus, credere si equum est. Hic adulta etate cum patre annis  compluribus bellum gessit, superauit, parricidio domum inuasit, sorores uirgines stuprauit, quarum unam in connubio elegit, patrem armis fugauit: cetera autem actus illius scripta sunt. Ex connubiis alienis, aut uirginibus uiolatis, filios sibi adulteros generauit, pueros ingenuos attaminauit, tyrannico  regalique imperio oppressit populos sine lege: hunc pater, quem initialem deum fuisse opinantur errantes, celari in insula Creta ignorauit; filius quoque, quem potentiorem deum credunt, fugatum a se patrem latere in Italia nescit: si erat in celo, cur non uidebat quid in Italia gereretur? Non enim in angulo est terra Italia. Quamquam si fuisset deus, latere eum nichil debebat: latuisse autem ibi, quem Itali  Saturnum uocitauerunt, liquido adprobatum est, a cuius latitatione lingua hesperia latina nominata est usque in hodiernum: sicut etiam auctor eorum uirgilius meminit  : ergo in terra generatus dicitur, dum et ne ab eo regno pellatur timet, et tamquam emulum querit necare, et subreptum nescit latere, et postea deus filius patrem prosequitur, interficere querit immortalis immortalem , et interuallo pelagi fallitur, et fugisse ignorat, et cum hec agerentur inter duos deos in terris, celum desertum est. Nemo administrabat pluuias, nemo tonabat, nemo gubernabat tantam molem orbis. Nec enim possunt  dicere actum illorum et bella in celo esse facta: hec enim in monte Olympo fiebant, in Grecia: sed nec celum Olympum  uocatur, celum enim celum est. De quibus ergo actibus eorum primum tractabimus, de natiuitate, de latitatione, de ignorantia, de parricidio, de adulteriis, de obscenis actibus,  de rebus non a Deo, sed ab hominibus immundissimis, et truculentissimis commissis, qui si essent in his temporibus, omnibus legibus rei subiacerent, que multo iustiores, et seueriores, quam actus illorum. Patrem armis pulsauit: lex Falcidia et Sempronia parricidam in culeo cum feris ligaret. Et sorores corrupit: lex Papinia omnibus penis per singula membra probrum puniret. Connubia aliena inuasit: lex Iulia adulterum suum capite afficeret. Pueros ingenuos attaminauit: lex Cornelia transgressi federis amissum nouis exemplis noui coitus sacrilegum damnaret. Hic nec diuinitatem habuisse ostenditur: erat enim homo: latuit eum fuga patris. Huic tali homini, tam nefando regi, tam obsceno tamque crudeli, Dei assignatus est honos ab hominibus, qui utique cum sit in terra natus, et per incrementa  etatum adultus, in qua omnia hec mala admisit, et modo non sit in ea, quid putatus nisi mortuus, aut numquid putat stultus error pennas ei natas in senectute, unde ad celum uolaret? Sed possunt et hec credere orbati sensu homines, si tamen credunt  eum cygnum factum esse, ut generaret Castores; et aquilam, ut contaminaret Ganymedem; et taurum, ut uiolaret Europam; aurum, ut uiolaret Danen; et equum, ut generaret Pirithoum; hircum, ut generaret Egyppam  de capra; satyrum, ut opprimeret Antiopam. Hec, qui adulteria spectant, ad que proni sunt peccatores, ideo facile credunt, ut malefacti auctoritatis, et omnis spurcitie de ficto deo mutuentur. Num cetera, que credi possunt actus illius, que et uera sunt, queque sine transfiguratione eum aiunt gessisse, quam sint inemendata, animaduertunt: ex Semele generat Liberum, ex Latona Appollinem et Dianam, ex Maia Mercurium, ex Alcmena Herculem. At ceteras eius corruptelas, quas ipsi confitentur, nolo conscribere, ne rursus feditas iam sepulta auribus renouetur: sed horum paucorum  mentionem feci, quos deos et ipsos credunt errantes, scilicet de incesto patre generatos, adulterinos, supposititios, et Deum uiuentem, eternum, sempiterni numinis  , prescium futurorum, immensum, talibus cum nefandis criminibus diffuderunt.



Appendix tertia.





GRAECORUM OPERUM FRAGMENTA ET NOTULAE, CUM ADNOTATIONIBUS IACOBI PAMELII. 



APOLOGETICI ADuERSUS GENTES PRO CHRISTIANIS GRAECI, FRAGMENTA, ex Eusebio Cesariensi, cum translatione triplici.





PRAEFATIUNCULA IN FRAGMENTA GRAECA APOLOGETICI

 Tertulliani Apologeticum aduersus gentes, uti paraphrasticôs uertit Rufinus, siue pro Christianis, uti ad uerbum ex greco transtulerunt Christophorsonus apud Eusebium, et Langius in Nicephoro, latine conscriptum fuisse, sed in grecum sermonem translatum disertis uerbis Eusebius et Nicephorus affirmant: an uero ab auctore ipso, an alio quouis factum sit, non satis  quanquam priori sententie magis faueat,  quod etiam alios quosdam libros latine et grece conscripserit. Quo fit ut opere pretium duxerim, separatim fragmenta greca publicare; eaque ad maiorem intellectum cum uersione triplici; Eusebii quidem interpretum duorum, Rufini et Christophorsoni; Nicephori uero, qui ad uerbum ex illo hec descripsit, Langii. PAM.



I. Ex Apologetici cap. 11, iuxta Eusebium  et Nicephorum .


 . , , , , . , , , .  , , , , , , , . , ,



[1Kb] RUFINI.


Persecutionum uero extrinsecus pondus urgebat Ecclesiam, et tam immense caterue martyrum quotidie iugulabantur, ut Plinius secundus, qui tunc prouinciam administrabat, multitudine interemptorum permotus, referret ad imperatorem, quod innumera hominum millia  quotidie obtruncarentur, in quibus nichil omnino sceleris deprehenderetur admissum, aut aliquid contrarium humanis legibus gestum, nisi hoc solum, quod antelucanos hymnos Christo cuidam canerent Deo: adulteria uero, uel cetera huiusmodi crimina apud eos ut illicita haberi, et penitus arceri; cetera uero secundum leges eos agere communes. Ad que tunc Traianus rescripti sui auctoritate decernit ut Christiani quidem non requirantur; si qui tamen inciderint, puniantur, Per quod ex parte aliqua persecutionis sedatum putabatur incendium.



CHRISTOPHORSONI.


Atqui inuenimus inquisitionem quoque in nos prohibitam. Plinius enim secundus, cum prouinciam regeret, damnatis quibusdam Christianis, quibusdam gradu pulsis, ipsa tandem multitudine perturbatus, et quid de cetero ageret nescius, consuluit tunc Traianum imperatorem,  allegans preter obstinationem non sacrificandi, nichil se scelerati de eis reperisse. Insinuans quoque et illud: Surgere atque conuenire summo mane christianos, et Christum tanquam Deum carminibus laudare; et ad conseruandam eorum disciplinam, homicidium, adulterium, fraudem, perfidiam et cetera scelera prohibere. Ad que Traianus rescripsit: Christianos inquirendos non esse, oblatos autem puniendos.



LANGII.


Atqui, inuenimus inquisitionem quoque in nos prohibitam. Plinius enim secundus, cum prouinciam regeret, quibusdam Christianis damnatis, quibusdam gradu pulsis ipsa tamen multitudine perturbatus, quid de cetero ageret, consuluit tunc Traiannum imperatorem, allegans,  preter obstinationem non sacrificandi, nichil aliud se de sacris eorum comperisse, quam cetus antelucanos ad canendum Christo ut Deo, et ad conseruandam disciplinam homicidium, adulterium, fraudem, perfidiam et cetera prohibentes. Tunc Traianus rescripsit: hoc genus inquirendos quidem non esse, oblatos uero puniri oportere.



II. Ex Apologetici cap. u, iuxta Eusebium  et Nicephorum .


 , , . , ,   . , , , , , , , .



[1Kb] RUFINI.


Ut de origine aliquid retractemus eiusmodi legum, uetus erat decretum, ne quis deus ab imperatore consecraretur, nisi a senatu probatus; sicut Marcus Aemilius de deo suo Alburno. Facit et hoc ad caussam nostram, quod apud uos humano arbitratu diuinitas pensitatur. Et nisi homini Deus placuerit, deus non erit. Homo iam Deo propitius esse debebit. Tiberius ergo, cuius tempore nomen christianum in seculum intrauit, adnuntiata sibi ex Syria Palestina, que illic ueritatem istius diuinitatis reuelauerant, detulit ad senatum, cum prerogatiua suffragii sui. Senatus quia non ipse probauerat, respuit. Cesar in sententia mansit, comminatus periculum accusatoribus Christianorum.



CHRISTOPHORSONI.


Ut de origine retractemus eiusmodi legum, uetus erat decretum, ne quis deus ab imperatore consecraretur, nisi a senatu probaretur; ut M. Aemilius de deo suo Alburno. Facit et hoc ad caussam nostram, quod apud uos de humano arbitratu diuinitas pensitatur. Nisi homini deus placuerit, deus non erit. Homo iam Deo propitius esse debebit. Tiberius, ergo, cuius tempore nomen christianum in seculum introiuit, adnuntiatum sibi ex Syria Palestina, que illic ueritatem ipsius diuinitatis reuelauerat, detulit ad senatum cum prerogatiua suffragii sui. Senatus, quia non ipse probauerat, respuit. Cesar in sententia mansit, comminatus periculum accusatoribus Christianorum.



LANGII.


Ut de origine aliquid retractemus eiusmodi legum, uetus erat decretum, ne quis deus ab imperatore consecraretur, nisi a senatu comprobaretur. Tiberius ergo, cuius tempore nomen christianum in seculum introiuit, adnuntiatam sibi ex Palestina ueritatem dogmatis istius , ad senatum retulit, cum prerogatiua suffragii sui. Senatus, quia ipse non probauerat, respuit. Cesar in sententia mansit, comminatus mortem Christianorum accusatoribus.



III. Ex eodem Apologetici u cap. iuxta Eusebium  et Nicephor. .


 , , , , .  . , , , , .



[1Kb] RUFINI.


Consulite commentarios uestros, illic reperietis primum quoque Neronem in hanc sectam, tum maxime Rome orientem, cesareo gladio ferocisse. Tali dedicatore damnationis nostre etiam gloriamur. Qui enim scit illum, intelligere potest non nisi grande aliquod bonum a Nerone damnatum.



CHRISTOPHORSONI.


Consulite uestros commentarios, illic reperietis primum Neronem in hanc sectam, tum maxime Rome orientem, cesareano gladio ferocisse. Sed tali dedicatore damnationis nostre gloriamur. Qui enim scit illum, intelligere potest non nisi aliquod bonum grande a Nerone damnatum.



LANGII.


Consulite commentarios uestros, illic reperietis primum Neronem in hanc sectam, tum maxime Rome orientem, cesareano gladio ferociisse. Sed tali dedicatore damnationis nostre etiam gloriamur. Qui enim illud scit, intelligere potest non nisi aliquod bonum a Nerone damnatum.



Iu. Ex eodem u Apolog., iuxta Euseb.  et Niceph. .


 , . ,  , .



[1Kb] RUFINI.


Tentauit aliquando et Domitianus simile aliquid, portio Neronis, de crudelitate. Sed quasi homo cito destitit, ita ut etiam eos quos in exilium miserat, reuocaret.



CHRISTOPHOSONI.


Tentauerat et Domitianus, portio Neronis, de crudelitate. Sed qua et homo, facile ceptum repressit, restitutis etiam quos relegauerat.



LANGII.


Tentauerat et Domitianus, portio Neronis, de crudelitate, eadem que ille facere. Sed, ut opinor, aliquid habens rationis et prudentie, mature destitit, reuocatis etiam iis quos in exsilium egerat.



LIBRI DE SPECTACULIS GRAECI CITATIO, EX LIB. DE CORONA MILITIS .


 Sic itaque et circa uoluptates Spectaculorum infamata conditio est ab eis qui natura quidem, Dei omnia sentiunt, ex quibus spectacula instruuntur,  scientia autem deficiunt. Sed et huic materie, propter suauiludios nostros, greco quoque stylo satisfecimus.

 Amplissime eamdem materiam tractatam habes ab ipso auctore libro latine conscripto de Spectaculis. Et uero loqui hic auctorem de dict. lib. de Spectaculis non  de lib. de Corona militis, etiam ante me Rhenanus ad notauit.



LIB. DE uIRGINIBUS uELANDIS GRAECI, NOTULAE, EX EIUSDEM TITULI LIBRO .


 Proprium iam negotium passus mee opinionis, latine quoque ostendam uirgines nostras uelari oportere,  ex quo transitum etatis sue fecerint; hoc exigere ueritatem, cui nemo prescribere potest.

 Ex eo quod dicit auctor latine quoque, recte meo iudicio colligit Rhenanus, antea grece scriptum fuisse  librum eiusdem tituli, de uirginibus uelandis.



DE BAPTISMO LIBRI MENTIO, EX EIUSDEM TITULI LIBRO .


 Sed circa hereticos sane quid custodiendum sit, digne quis retractet: ad nos enim editum est. Heretici autem nullum habent consortium nostre discipline, quos extraneos utique testatur ipsa ademptio communicationis. Non debeo in illis cognoscere quod mihi preceptum est, quia non idem Deus est nobis et  illis, nec unus Christus, id est idem. Ideoque nec baptismus unus, quia non idem. Quem cum rite non habeant, sine dubio non habent; nec capit numerari quod non habetur; ita nec possunt accipere, quia non habent. Sed de quo plenius iam nobis in greco digestum est.






[NOTA.]

 His uerbis etiam materia precipua commemoratur greci de Baptismo. Quandoquidem uero nos hic tractaturos polliciti sumus, que sit Tertulliani sententia de hereticorum baptismo, certe negare non possumus idipsum sensisse quod B. Cyprianus; et fortassis propterea suppressum possit quis dicere hunc libellum, cum per Nicenum concilium retractata est ea Africanorum quorumdam episcoporum sententia. Nec uero mirandum si illud paradoxon amplexus sit Tertullianus cum eodem fere tempore celebratum fuisse uideatur concilium illud sub Agrippino episcopo Carthaginiensi, cuius meminit B. Cypr. Epist. 71, ad  Quintum; quod ipsum quoque et cetaneos episcopos Africanos in eam pertraxit opinionem. Hec enim satis indicare uidetur ille Epist. 70, ad Ianuar., cum dicit sententiam illam iam pridem ab antecessoribus statutam, et apertius Epist. 73, ad Iubaianum, multos dicens annos intercessisse ex quo sub Agrippino episcopi plurimi hoc statuerunt. Atqui inter tempus quo Tertullianus ante omnem heresim librum de Baptismo conscripsit, et Africanum primum de Hereticorum Baptismo concilium episcoporum 72 quod celebratum fuit anno Domini 255, annos intercessisse circiter 50, laius in uita auctoris comprobatur.



Appendix quarta.





OPERUM Q. S. F. TERTULLIANI QUAE DESIDERANTUR, FRAGMENTA, MENTIO ET NOTULAE. 



I. AD AMICUM PHILOSOPHUM DE NUPTIARUM ANGUSTIIS LIBRI, NOTULAE EX B. HIERON.

 Et in principio libelli prefatus sum me de Angustiis Nuptiarum aut nichil omnino aut parum dicturum, et nunc eadem admoneo; ut si tibi placet scire quot molestiis uirgo libera, quot uxor adstricta sit, legas Tertullianum ad Amicum philosophum scribentem, et de uirginitate alios libellos, et B. Cypriani uolumen egregium; et Pape Damasi super hac re uersu ac prosa composita, et Ambrosii nostri que nuper scripsit ad sororem opuscula .

 Non est huius loci Nuptiarum angustias describere, et quasi in communibus locis rhetorico exsultare sermone; plenius super hac re contra Heluidium, et in eo libro quem ad Eustochium scripsi, arbitror absolutum. Certe Tertullianus, cum adhuc esset adolescens, lusit in hac materia, et preceptor meus Gregorius Nazianzenus, uirginitatem et Nuptias disserens grecis uersibus explicauit .






[NOTA.]

 Hactenus B. Hieronymus, cuius integras periodos adduximus in medium, tum ne quid mutilum esset, tum ut intelligat lector qui ueterum de uirginitate, hodie tantopere controuersa, scripserint; quocirca magnopere optarim exstare huc auctoris libellum, siue prosa conscriptum, siue potius, quod per uerbum lusit indicari uidetur, carmine. Quo fit magis, ut mihi non probetur cuiusdam uiri eruditi censura, qui existimabat hunc eumdem esse librum, cum illo qui inscribitur EXHORTATIO AD CASTITATEM. Preterquam enim quod illum adolescens scripsisse dicitur, et hunc sub finem uite scriptum constet; etiam ex proposito minime tractat de molestiis nuptiarum. Neque uero etiam illorum placet sententia qui duos diuersos libros  Tertulliani dictis locis uideri uolunt, cum utrumque disertis uerbis B. Hieron. inscriptum significet de molestiis nuptiarum. Atqui an B. Hieronymus adscribat Tertulliano etiam alios, quorum meminit de uirginitate libellos, poterat fortassis dubitari, iuxta priores illius editiones, si legeretur: legas Tertulliani ad amicum philosophum et de uirginitate alios libellos. Certe eiusdem pene sunt argumenti ad Uxorem libri duo, ac dicta Exhortatio ad castitatem, et non aliud tractat liber de uelandis uirginibus; alios insuper de uirginitate, continentia et castitate seruanda locos complures apud Tertullianum, ex indice nostro inueniet lector.



II. DE FATO LIBRI MENTIO ET FRAGMENTUM EX EIUSDEM LIB. DE ANIMA  et Fulgentio Placiade, de uocibus Antiquis.


 Potestates enimuero presunt. Secundum nos quidem, Dominus Deus, et diabolus emulus; secundum communem autem opinionem, et Prouidentia,  et Fatum, et necessitas, et fortuna, et arbitrii libertas. Nam hec et philosophi distinguunt, et nos secundum fidem disserenda, suo iam nouimus titulo.






[NOTA.]

 Hactenus auctor, cuius cum nullum exstet opus, ubi de quatuor illis tractet, mihi prorsus uidetur alludere ad librum suo titulo de Fato, utpote quem ab eo conscriptum pateat ex citatione Fulgentii Placiadis, iam olim excusi cum Hygini Mythologiis per uerba sequentia: »Nam et Tertullianus in libro quem de Fato scripsit, ita ait: Redde huic fati primum problematis mancipatum, in dict. problema, lib. de uocibus  Antiquis.« De Fato preterea sub nomine Minutii Felicis olim, extitisse libellum tradit B. Hieron., Catal. scripsit Eccles., siue contra Mathematicos; qui tamen, cum et ipse diserti sit hominis, non uidetur cum stylo Octauii Dialogi eius conuenire. Fortassis is ipse liber est quem Tertulliano hic adscribimus, utpote quem non modo disertum, sed eloquentissimum alicubi nuncupat.



III. DE MUNDIS ET IMMUNDIS ANIMALIBUS QUAESTIONUM CITATIO EX B. HIERONYMI EPIST. 125, AD DAMASUM.


 Querit Damasus inter ceteras questiones, quest. III: »Si omnia Deus fecit bona ualde , quare Ne de mundis et immundis animalibus precepit , cum immundum nichil bonum esse  possit. Et in Nouo Testamento post uisionem que Petro fuerat ostensa, dicenti: Absit, Domine, a me, quoniam commune et immundum numquam introiuit in os meum; uox de celo respondit: Quod Deus mundauit, tu ne commune dixeris .« Respondere  B. Hieron. se scribit, duabus tantum questiunculis pretermissis : »Non, inquit, quo non potuerim et ad illas aliquid respondere, sed quod ab eloquentissimis  uiris, Tertulliano nostro et Nouatiano latino sermone sunt edite; et si noua uoluerimus adferre, sit latius disputandum, etc. Nam et Origenes de mundis et immundis animalibus in Leuitico plura disseruit.«






[NOTA.]

 An istud referatur ad peculiarem aliquem librum eius tituli, quod magis tamen probatur, an uero ad tractatum ea de re per aliquot lineas Tertulliani, l. II, adu. Marc., c. 18, lectori liberum relinquimus iudicium. Hic dumtaxat ad feremus ipsam responsionis summam in hec uerba: Et si lex aliquid cibis detrahit, et immunda pronuntiat animalia, que aliquando benedicta  sunt, consilium exercende continentie intellige, et frenos impositos, etc. Quod ipsum cum afferatur, sed longe aliis uerbis libro de Cibis iudaicis, uel inde constat, sicuti et ex reliquo totius libri stylo, non esse Tertulliani, sed potius Nouatiani, utpote ad quem iam dictis uerbis adludere uidetur B. Hieronymus. Ubi de hac materia latius.



Iu. DE CIRCUMCISIONE QUAESTIONUM CITATIO, EODEM B. HIERON. LOCO.


 Ad questionem Damasi penultimam: »Cur Abraham fidei sue signum in circumcisione suscepit , respondet B. Hieron. uerbis iam citatis altera precedenti se illam pretermittere,  quod a Tertulliano nostro et Nouatiano latino sermone sint edite. Addens etiam Origenem in Iu ad Rom. de Circumcisione magnifice disputasse.






[NOTA.]

 An peculiariter scripserit Tertullianus librum de Circumcisione, non tam constat atque de Nouatiano, cui nominatim liber de Circumcisione inscribitur a B. Hieron. Catal. Script. Eccles. Atqui etiam latissimum tractatum uidere est apud auctorem, tom. I, l. adu. Iud., c. 3. Exstat quidem tom. Iu, nunc IX. Operum B. Hieron. liber de uera Circumcisione, quem  Erasmus coniicit esse Tertulliani; sed, preterquam quod stylus non correspondeat, contrarium conuincitur tum ex Scripturis ibidem citatis iuxta uersionem B. Hieron., tum quod Manicheorum mentionem faciat; quo fit ut neque Nouatiano adscribi possit, sed potius  Paulino adscribendus sit.



u. DE uESTIBUS AARON LIBRI MENTIO EX B. HIER. EPIST. 128, AD FABIOLAM, DE uESTE SACERDOTALI.


 Fertur in indice Septimii Tertulliani liber de uestibus  Aaron, qui interim usque ad hanc diem a me non est  repertus. Si a uobis propter celebritatem Urbis fuerit inuentus, queso ne meam stillam illius fluminis comparetis.  Non enim magnorum uirorum ingeniis, sed meis sum uiribus estimandus.






[NOTA.]

 uestes Aaronis octo ex cap. XXuIII Exod. recitantur, et explicantur latissime a B. Hieron. dicta Epist. de ueste sacerdotali; quarum quatuor, feminalia nempe, linea tunica, baltheus et cidaris etiam sacerdotibus  erant communes; relique uero proprie Pontificum, utpote, tunica talaris hiacinthina cum tintinnabulis, superhumerale siue ephod, rationale, et lamina aurea. Quo adeo lectorem remittimus.



uI. DE TRINITATE LIBRI NOTULA.


 Scripsit, inquit B. Hieron. Catal. Script. Eccles., Nouatianus de Trinitate grande uolumen, quasi  operis Tertulliani, quod plerique nescientes Cypriani existimant.






[NOTA.]

 An Tertullianus preter librum aduersus Praxean, alium de Trinitate scripserit, merito dubitationem iniiciunt hec B. Hieronymi uerba: cum enim grandioris sit operis compendium, et Nouatiani de Trinitate liber, utpote grande uolumen, uel ipso teste, prolixius multo sit lib. adu. Praxean; oportebit, si mendosi non sint B. Hier. codices, alium de Trinitate  librum a Tertulliano conscriptum confiteri. Sin uero legamus  , censebitur Nouatiani liber, dilatio argumenti a Tertulliano tractati lib. adu. Praxean. Idipsum censendum erit, si legamus , id est imitationem, cum Tertullianum aliquoties imitetur. Nos itaque, quia non libenter absque MS. codicibus lectionem ueterum  immutamus, maluimus etiam librum de Trinitate inter ea que desiderantur Tertulliani opera collocare: maxime, cum, etsi idem argumentum latius tractet Nouatianus de Patre Deo et Deo Filio; tamen uicissim latius tractetur a Tertulliano adu. Praxean et Monarchianos, de Filio alio a Patre, quem illi eumdem faciebant; sicuti postea et Sabellius, contra quem paucioribus  agit Nouatianus. Deinde latius ibi tractatur et uerius de Spiritu sancto, utpote de quo Nouatianus unicum caput habeat. Usque adeo ut, si proprie loquamur, neque , quia grandius est opus, nec , quia in quibusdam succinctius; nec . quia non per omnia imitatur, dici possit operis Tertulliani liber Nouatiani.



uII. DE CENSU ANIMAE LIBRI ADuERSUS HERMOGENEM ARGUMENTUM ET FRAGMENTA, ex libro de Anima, cap. 1, 3, 22 et 24.


 De solo Censu anime, inquit Tertullianus, congressus Hermogeni, quatenus et istum ex materie potius suggestu, quam ex Dei flatu constitisse presumpsit; nunc ad reliquas conuersus questiones, plurimum uidebor cum philosophis dimicaturus.

 Una iam congressione decisa aduersus Hermogenem, ut prefati sumus, quia animam ex Dei flatu, non ex materia uindicamus; muniti et illic diuine determinationis inobscurabili regula: Et flauit, inquit, Deus flatum uite in faciem hominis, et factus est homo in animam uiuam , utique ei Dei flatu. De isto nichil amplius reuoluendum; habet suum titulum et suum hereticum.

Ceterum aduersus Hermogenem, qui eam  ex materia, non ex Dei flatu, contendit, flatum proprie tuemur. Ille enim, aduersus ipsius Scripture fidem flatum in Spiritum uertit; ut dum incredibile est Spiritum Dei in delictum, et mox in iudicium deuenire, ex materia potius anima credatur,  quam ex Dei Spiritu. Idcirco nos et illic flatum eam defendimus, non spiritum, secundum Scripturam et secundum spiritus distinctionem; et hic spiritum ingratis pronuntiamus, secundum spirandi et flandi conditionem; illic de substantia questio est, spirare  enim substantie actus est.

Cetera anime naturalia iam a nobis audiit Hermogenes, cum ipsorum defensione et probatione, per que Dei potius quam materie propinqua cognoscitur.

Nos autem, qui nichil adpendimus, hoc ipso animam longe infra Deum rependimus, quod natam eam agnoscimus; ac per hoc dilutioris diuinitatis, exilioris felicitatis; ut flatum, non ut spiritum; etsi immortalem, ut hoc sit diuinitatis; tamen passibilem, ut hoc sit natiuitatis; ideoque et a primordio exorbitationis capacem, et inde etiam obliuionis adfinem. Satis de isto cum Hermogene.






[NOTA.]

 His quinque locis auctor in primis titulum et argumentum indicat: de Censu anime aduersus Hermogenem, ubi censum accipi pro origine, preterquam quod priori loco, etiam uel inde patet, quod refutetur heresis Hermogenis, qua non ex Dei flatu, sed ex materia anime originem constitisse contendebat. Haud aliter atque mundum factum dicebat non ex nichilo, sed ex materia Deo ceterna, aduersus quam heresim supra disputat auctor, l. adu. Hermog. Iam uero etiam duas scripturas affert, quibus animam Dei flatum probasse se significat, Gen. II et I Cor., Xu, in quibus cum ille, uti sue heresi uideretur fauere, uertisset spiritum uite, pro eo quod alii flatum; contra Scripture fidem, utpote cum grece legatur , quod plerique malunt  interpretari flatum,  inspirationem, aut adspirationem, aut animam, quam spiritum; significat tertio loco hic citato auctor se hoc egisse dicto libro, ut flatum potius tueretur quam spiritum. Quamquam interim alio sensu etiam spiritum agnoscens animam, a spirando, lib. de Anima, non per omnia consentiat cum Catholicorum sententia Tertullianus, qui spiritum proprie animam dicunt, non tamen Spiritum sanctum; atque adeo etiam dicto loco Geneseos et alibi, spiritum interpretantur. uerum de hoc illius paradoxo lectorem remisimus ad nostra Prolegomena . . . Deinde sese ad institutum propius cetera naturalia anime pertractasse insinuat adu. Hermog., ut Dei potius quam materie propinqua anima probaretur. Denique fortassis propterea quis animam cum Deo compararet, eam longe infra Deum defendisse se scribit dicto libro, quod nata sit,  quod passibilis, quod exorbitationis capax, et inde etiam obliuionis adfinis sit. Usque adeo ut totius pene libri argumentum, et quasi fragmenta quedam  ipsis iisdem uerbis repetita hic uidere sit apud auctorem.



uIII. ADuERSUS APELLETIANOS LIBRI CITATIO, EX LIBRO DE CARNE CHRISTI .


 Sed quoniam et isti Apelletiani carnis ignominiam pretendunt maxime, quam uolunt, ab igneo illo preside mali, sollicitatis animabus adstructam, et idcirco indignam Christo, et idcirco de sideribus illi substantiam competisse, debeo illos de sua paratura repercutere. Angelum quemdam inclytum nominant, qui mundum hunc instituerit, et instituto eo penitentiam admiserit. Et hoc suo loco tractauimus. Nam est nobis aduersus illos libellus, an qui spiritum et uoluntatem et uirtutem Christi habuerit ad ea opera, dignum aliquid penitentia fecerit, cum angelum etiam  de figura erratice ouis interpretentur. Teste igitur penitentia institutoris sui, delictum erit mundus, siquidem omnis penitentia confessio est delicti, quia  locum non habet nisi in delicto. Si mundus delictum est, quia corpus, et membra delictum, erit proinde et celum, et celestia cum celo. Si celestia, et quidquid inde conceptum prolatumque est, mala arbor malos fructus edat necesse est. Caro igitur Christi de celestibus structa, de peccati constitit elementis, peccatrix de peccatorio censu, et par erit ipsius substantie, id est, nostre, quam ut peccatricem Christus dedignatur induere. Ita, si nichil de ignominia interest, aut aliam purioris note materiam excogitent Christo, quibus displicet nostra, aut  eam cognoscant, qua etiam celestis melior esse non potuit.






[NOTA.]

 An liber iste, aduersus Apellem, an aduersus Apelletianos inscribi debeat, aliquamdiu me dubitare fecit, quod inter ceteros hereticos, aduersus quos scripsit Tertullianus, enumeret uincent. Lirinens. Apellem, ex quo etiam hesitauimus num plures essent libelli ab auctore aduersus ipsum et discipulos eius conscripti. uerum, cum toties facta Apellis mentione atque nullius alterius, nullam tamen libri cuiuspiam aduersus eumdem mentionem preterquam hoc loco faciat, fit mihi credibile, et unicum esse ab eo conscriptum, et aduersus Apelletianos inscriptum. Maxime cum etiam Apelletianos B. Cyprian. nuncupet Apellis discipulos, Epist. 73, ad Iubaianum. Atqui obscuriora quidem sunt uerba Tertulliani iam citata, sed hoc sibi uult: Argumentum libri aduersus Apelletianos potissimum  fuisse: an angelus, ille igneus mali preses, qui et mundum hunc  instituerat, et sollicitatis animabus carnem adstruxerat, ad quod tamen spiritum et uoluntatem et uirtutem Christi habuerit; dignum aliquid penitentia fecerit. Utpote qui dicerent, sicuti legitur, lib. de Prescript. adu. heret., cap. 51, Heres. 19: Illum mundo inferiori permiscuisse penitentiam, quia non illum tam perfecte fecisset, quam superior mundus institutus fuisset. Quod ipsum interim pulchre contra illos retorquet, illic ubi loquitur: de sua paratura repercutiens. uerum quod uocat hunc angelum mali presidem, sic explicat Epiph., Her. 44, ex sententia Apellis: »Euasit autem non bonus, et que ab ipso facto sunt, non bene facta sunt, sed secundum malam ipsius mentem ab ipso creata sunt.« De sollicitatis autem animabus ab igneo illo deo angelo iuxta Apellem, uide supra, tom. III, lib. de Anima, c. 23 et 36, ubi addit ex consequenti auctor constituisse eum ante  corpora animas uiriles ac muliebres. De mundo ab illo instituto, lib. de Prescript. adu. Her., cap. 34 et 51, Her. 19. De carne hominis proinde ab eodem exstructa, c. 8, lib. de Carne Christi, ex quo hec uerba desumpta sunt, et lib. de Resurr. Carn, c. 5. De Christi denique carne, non ab illo angelo creata, sed ex celestibus sideribus structa, contra Apellem late disputat auctor dicti lib. de Carne Christi, c. 6. Consentit in his omnibus Epiphanius, preterquam quod inferiorem deum nuncupet, quem auctor angelum igneum; quem interim agnoscunt B. Aug.,  Her. 23, B. Isidor., lib. adu. Marc., Rabanus noster, B. Honorius et Gratianus in Catalogis heret. Hoc peculiare auctori, quod de penitentia angeli Creatoris iam dictum est; sicuti et illud, quod figuram erratice ouis  de illo interpretati sint; quasi gaudium fuerit in celo apud angelos Dei de illo uno peccatore ad penitentiam conuerso. Quam contra maluit auctor interpretari de homine lapso et per Christum requisito, sicuti etiam alii ueteres omnes. Hactenus de iis que ad intellectum huius fragmenti faciunt.

Quia uero promisimus integram nos historiam hic edituros de Apelle et eius heresibus, faciemus id quam paucissimis licebit. Apelles itaque discipulus Marcionis, uti uerbis auctor utar dicti lib. de Presc.  adu. Her., c. 6, 30 ac 51, lapsus in feminam, desertor continentie marcionensis  ab oculis magistri Alexandriam secessit. Inde in alteram feminam impegit, illam uirginem Philumenen, postea uero immane prostibulam; cuius signis et prodigiis inductus, librum edidit, quem Phaneroseis Philumenes inscripsit, quam quasi prophetissam sequebatur. Neque uero desertor dumtaxat, sed et emendator Marcionis, ac discipulus supra magistrum appellatur ab auctore, lib. Iu, adu. Marc., c. 17: neque uero in hoc solum quod, uti illic diximus, unum Deum superiorem faceret, alterum Dominum dicat, sed angelum faciat, uerum et in reliquis paulo prius recensitis heresibus, quas seductus a Philumene nouas induxit. In hoc nichil differens a Marcione, quod et Deum Moysi et legem ac prophetas repudiarit, sicuti lib. de Prescript. habetur, c. 51. De animarum solarum salute ac negata resurrectione carnis quam adeo impugnat auctor lib. de Resurr. carn., item quod  solo Apostolo uteretur, sed Marcionis, id est non toto. De quibus plerisque uidere etiam est Epiph., Theod. et Damasc. Sed hoc auctori peculiare: Habet preterea libros suos quos inscripsit Syllogismorum, in quibus probare uult, quod omnia quecumque Moyses de Deo scripserit, uera non sint, sed falsa sint. Quo fit ut de iis aliud nichil adnotandum occurrat. Hoc unum adiiciam, non mirum esse si auctor aduersus Apelletianos scripserit quod sepedicto lib. de Presc. adu. her., cap. 30, afferat adhuc superfuisse proprios discentes et successores Apellis.



X. LIBRI DE PARADISO ARGUMENTUM, EX LIB. DE ANIMA .


 Sed in ethere habitatio nostra, etc. Imo, inquis, in paradiso, quo iam tunc et patriarche et prophete,  appendices Dominice resurrectionis, ab inferis migrauerint. Et quomodo Ioanni in spiritu, paradisi regio  reuelata, que subiicitur altari, nullas alias animas apud se preter martyrum ostendit? quomodo Perpetua, fortissima martyr, sub die passionis, in reuelatione paradisi solos illic commartyras suos uidit? nisi quia nullis romphea paradisi ianitrix cedit, nisi qui in Christo decesserint? Nos in Adam noua mors pro Deo, extraordinaria pro Christo, alio et priuato excipitur hospitio? Agnosce itaque differentiam  ethnici et fidelis in morte. Si pro Deo occumbas, etc., non in mollibus febribus et in lectulis, sed in martyriis; si crucem tuam tollas, et sequaris Dominum, ut ipse precepit; tota paradisi clauis tuus sanguis est. Habes etiam De Paradiso a nobis libellum, quo constituimus omnem animam apud inferos sequestrari in diem Domini.






[NOTA.]

 Hactenus auctor, sed saniori modo intelligendus, uti adnotauimus latius in Prolegomenis inter Paradoxa, ubi ad omnia ipsius argumenta respondebimus. Hoc hic annotandum, auctorem librum hunc conscripsisse non modo de paradiso terrestri, in quo Adam fuit conditus, et quo Enoch et Helias translati feruntur, sed etiam et magis ex proposito de paradiso spirituali, quo apostolus Paulus raptus legitur II  Cor. XII. Quamquam in hoc ab aliis Patribus dissentiat, quod illi celestem nuncupent illum paradisum, et nominatim B. Ambr. in dicti loci Commentario, auctor uero illum non distinguit a sinu Abrahe, quem sublimiorem tamen inferis confitetur: uerum etiam de hoc in Prolegomenis inter Paradoxa. Terrestrem uero paradisum disertis uerbis de Adam loquens, agnoscit lib. adu. Iud. cap. 2, lib. de Patientia, cap. 5, et lib. de Resurr. carn. cap. 26, et lib. II adu. Marc. cap. 2 et 10. Rursus lib. adu. ualent., cap. 20, ubi Ptolomeum ualent. irridens, quod paradisum archangelum quartum somniaret, sic iocatur: »Quoniam et hunc supra tertium celum pangunt, ex cuius uirtute sumpserit Adam, deuersatus illic inter nubeculas et arbusculas. Satis meminerat Ptolomeus puerilium dicibulorum, in mari poma nasci, et in arbore pisces, sic et in celestibus nuceta presumpsit. Operatur demiurgus ignorans, et ideo fortassis non scit arbores in sola terra institui oportere!« Omnium autem apertissime hoc ipso Tom. Carm. lib. de Iudicio  Domini, cap. 8, et Genes. cap. II ac III. Eumdem  agnouerat iam antea etiam B. Iren. lib. III adu. Her. cap. 55, et apertius lib. u, cap. 5, ubi ait dixisse presbyteros Apostolorum discipulos Enoch et Heliam translatos esse in paradisum, ubi primus homo positus fuit, de quo Scriptura : Et plantauit Deus Paradisum in Eden contra Orientem, et posuit ibi hominem. Consentit etiam B. Iustin. Mart. Apol. I, ubi Homerum scribit ad paradisi imitationem  a Moyse descripti, confinxisse Alcinoi hortum; Theophilus item lib. II ad Autolyc. et Nouatianus lib. de Trinitate, et Lactant. Carm. de Phenice, ad dicta uerba Scripture alludentes, paradisum in Oriente constitutum referunt. Denique Epiph. in Anchorato et adu. Origenistas, ac Epist. ad Ioan. Episc. Hieros. a B. Hieron. in latinum translata, latissime ex Scriptura  disputat contra Origenem, paradisum de terreno ad celestia transferentem, idipsum probans ex quatuor illis  fluminibus, ex paradiso profluentibus; et sustinens, apud Apost. II Cor. XII, aliud esse celum tertium, aliud paradisum. Eamdem heresin attribuit B. August. lib. de Her. Seleucianis et Herminianis. Quorum omnium deliramenta iubet conticescere etiam B. Hieron. Comment. in Danielem, alicubi. Porro ubi sit paradisus, uarias diuersorum sententias hic recensere superfluum existimo, quod scribat B. August. lib. II contra Pelag. et Celest. cap. 23, hoc ad questiones que sunt preter fidem, pertinere.



DE SPE FIDELIUM LIBRI ARGUMENTUM, EX LIB. III ADu. MARC. CAP. ULT. et B. Hieron. in cap. XXXuI Ezech. et alibi, ac Gennadio.


 De restitutione Iudee, inquit Tertullianus, quam et ipsi Iudei, ita ut describitur, sperant, locorum et regionum nominibus inducti, quomodo allegorica interpretatio in Christum et in Ecclesiam, et habitum et fructum eius, competat, et longum est persequi, et in alio opere digestum, quod inscribimus DE SPE FIDELIUM; et in presenti uel eo otiosum, quia non de terrena, sed de celesti promissione sit questio. Nam et confitemur in terra nobis regnum repromissum;  sed ante celum, sed alio statu; utpote post resurrectionem in mille annos , in ciuitate diuini operis Ierusalem celo delata; quam et Apostolus matrem nostram sursum designat ; et nostrum, id est municipatum, in celo esse pronuntians , alicui, utique celesti, ciuitati eum deputat. Hanc et Ezechiel nouit , et Apostolus Ioannes uidit .

Neque enim, inquit B. Hieron., iuxta iudaicas fabulas, quas illi appellant, gemmatam et auream de celo exspectamus Ierusalem, nec rursum passuri circumcisionis iniuriam, nec oblaturi taurorum et arietum uictimas, nec sabbati otio dormiemus. Quod et multi nostrorum, et precipue Tertulliani liber qui inscribitur DE SPE FIDELIUM, et Lactantii Institutionum  uolumen septimum pollicetur, et uictorini Pictabionensis episcopi crebre expositiones, et nuper Seuerus noster in Dialogo cui Gallo nomen imposuit; et ut grecos nominem, et primum extremumque coniungam, Ireneus et Apollinarius.

Nec ignoro, inquit idem Prefat. lib. XuIII in Isaiam, ad eumdem librum alludens, quanta inter homines sententiarum diuersitas sit, etc., de repromissionibus futurorum, et qua ratione intelligenda sit Apocalypsis  Ioannis; quam si iuxta literam accipimus, iudaizandum est; si spiritualiter, ut scripta est, disserimus, multorum ueterum uidebimur opinionibus contraire; latinorum, Tertulliani, uictorini, Lactantii; grecorum, ut ceteros pretermittam, Irenei tantum, Lugdunensis episcopi, faciam mentionem, aduersum quem uir eloquentissimus Dionysius, Alexandrine ecclesie pontifex, elegantem scribit librum; irridens mille annorum fabulam, et auream atque gemmatam in terris Ierusalem, instaurationem templi, hostiarum sanguinem, otium sabbati, circumcisionis iniuriam, nuptias, partus, liberorum educationem, epularum delicias et cunctarum gentium seruitutem; rursusque bella, exercitus ac triumphos, et superatorum neces, mortemque centenarii peccatoris.  Cui duobus uoluminibus respondit Apollinarius.

Papias, inquit idem Catal. Script. Eccles., dicitur mille annorum iudaicam edidisse , quem secuti sunt Ireneus et Apollinarius et ceteri, qui post resurrectionem aiunt in carne in sanctis Dominum regnaturum. Tertullianus quoque in libro DE SPE FIDELIUM, et uictorinus Pictabionensis et Lactantius hac opinione ducuntur.

In diuinis, inquit Gennad. lib. de Dogmat. Eccl. inter opera B. Augustini, ad eumdem librum alludens,  repromissionibus nichil terrenum uel transitorium exspectamus, sicut Melitani sperant: non nuptiarum copulam, sicut Cerinthus et Marcus delirant; non quod ad cibum uel ad potum pertinet, sicut Papie auctori, Ireneus, et Tertullianus, et Lactantius adquiescunt: neque per mille annos post resurrectionem regnum Christi in terra futurum, et sanctos cum illo in deliciis regnaturos speramus, sicut Nepos docuit, qui primam iustorum resurrectionem et secundam impiorum confinxit.






[NOTA.]

 Hactenus plura testimonia de argumento libri de Spe Fidelium, quorum postremum ea potissimum de caussa adiecimus, quod cuique auctori sua paradoxa attribuat, qua B. Hier. prima facie omnibus in genere uidetur impingere: quamquam interim ipse opiniones  appellet, non hereseis aut errores, reuerentie gratia; in quo illum etiam imitatus est Gennadius. uerum de aliorum sententia, ne hic prolixiores simus, uti de responsione ad omnia Tertulliani que ex Scripturis loco hoc citat argumenta, uideat lector nostra Prolegomena inter Paradoxa. Hic dumtaxat dicemus uideri nobis sententiam Tertulliani esse mitiorem reliquis, nempe eam de qua scribit B. Aug., lib. XX de Ciuit. Dei, cap. 7. Hec opinio esset utique tolerabilis, si alique delicie spiritales, in illo sabbato, scilicet mille annorum, adfuture sanctis per Domini presentiam crederentur. »Nam etiam nos, inquit ille, hoc aliquando fuimus opinati.« Usque adeo ut potius Tertulliano competat id quod Gennadius Melitanis tribuit, quod terrenum regnum Christi sperauerit, et descripserit libro de Spe Fidelium, quam quod illi impingit de cibo et potu; quo factum fortasse, ut pre aliis Melitonem commendet auctor libris illis  pro Montano scriptis, quorum fragmenta sequuntur, iuxta quod ibi ex B. Hieron. citabitur; utpote cum  etiam Montani fuisse hoc paradoxon ipse his uerbis dicto loco significet: »Hanc, etc., et qui apud fidem nostram est noue prophetie sermo testatur, ut etiam effigiem ciuitatis, ante representationem eius, conspectui futuram in signum predicarit.« uerba auctoris  quibus quod dixi confirmatur, sunt in primis illa supra citata: »De restitutione Iudee, quomodo allegorica interpretatio in Christum et Ecclesiam, et habitum et fructum eius competat; et longum est persequi, etc.« Si enim allegorica, ergo non literalis, et proinde perperam illi impingeret quis  instaurationem templi, hostiarum sanguinem, otium sabbati et circumcisionis iniuriam. Eodem pertinet quod paulo post eodem loco subiungit: »Hanc  dicimus, excipiendis resurrectione sanctis, et refouendis omnium bonorum, utique spiritualium, copia, in compensationem eorum que in seculo uel despeximus uel amisimus, a Deo prospectam.« Nam, si spiritualium bonorum copia, ergo non temporalium, quam alii somniant. In hoc interim cum aliis ille consentit , quod confiteatur, in terra  quidem regnum nobis repromissum, sed ante celum.



LIBRORUM SEX DE ECSTASI MENTIO, EX B. HIER. CATAL. SCRIPT. ECCLES. et Nicephoro, lib. Iu Hist. eccles., cap. 22 ac 34.


 Hic, inquit B. Hieron. de Tertulliano, et ipsis iisdem uerbis Nicephorus, cum usque ad mediam etatem presbyter Ecclesie permansisset, inuidia postea et contumeliis clericorum romane Ecclesie, ad Montani dogma delapsus, in multis libris noue prophetie meminit; specialiter autem aduersus Ecclesiam texuit uolumina, de Pudicitia, de Fuga in persecutione,  de Ieiuniis, de Monogamia, DE ECSTASI libros sex.

Tertullianus, inquit idem, sex uoluminibus aduersus Ecclesiam editis, que scripsit , etc.

Melitonis, inquit idem in Melitone, elegans et declamatorium ingenium, laudans Tertullianus in Libris uII aduersus Ecclesiam pro Montano, dicit eum a plerisque nostrorum prophetam putari.






[NOTA.]

 Hactenus ille. Quorum ex posteriori loco apparet  grece potius quam latine hos libros fuisse conscriptos, sicuti dicemus in sequenti fragmento latius.

Nos autem, promissis ut stemus, quid Ecstasis auctori, quidue aliis scriptoribus antiquis ecclesiasticis, paucis subiungendum duximus. Definitio in genere inuenitur lib. de Anima, c. 45. »Ecstasin dicimus excessum sensus et amentie instar. Sic et in primordio somnus cum ecstasi dedicatus: Et misit Deus ecstasin in Adam , et obdormiuit. Somnus enim corpori prouenit in quietem, ecstasis anime accessit aduersus quietem; et inde iam forma somnum ecstasi miscens.« Et paulo post: »Hic erit proprietas amentie huius, quia non fit ex corruptela bone ualetudinis, sed ex ratione nature; non enim exterminat, sed auocat mentem. Aliud est concutere, aliud mouere, aliud euertere, aliud agitare. Igitur quod memoria suppetit, sanitas mentis est; quod sanitas mentis, salua memoria, stupet, amentie genus est. Ideo non dicimur furere, sed somniare; ideo et prudentes, si quando sumus; sapere enim nostrum, licet obumbretur,  non tamen extinguitur, nisi quod et ipsum  potest uideri uacare tunc. Ecstasin autem hoc quoque operari de suo proprio, ut sic nobis imagines sapientie inferat, quemadmodum et erroris.« Breuior uero et instituto auctoris magis conformis est illa que habetur eiusdem lib. cap. 2, ubi de eodem Adamo loquitur: »Cecidit, inquit, ecstasis super illum, Sancti Spiritus uis, operatrix prophetie,« et cap. 21: »In illum Deus amentiam immisit, spiritalem uim qua constat prophetia.« Atqui prius illud ecstaseos genus aliquo modo in Adamo agnosci potuit, posterius hoc non item; utpote quod pertinere uideatur ad Montani, Prisce ac Maximille enthusiasmos comprobandos: quos in ecstasi et ut amentes loqui solere confitebantur ipsorum discipuli, et inter eos post mediam etatem ipse Tertullianus. Huc pertinet illud de Prisca aut Maximilla eiusdem lib. de Anima, c. 9: »Est hodie soror apud nos reuelationum carismata sortita, quas in ecclesia, inter dominica solemnia, per ecstasin in spiritu patitur.« Hoc est enim quod sibi uult lib. Iu adu. Marc., c. 22,  ubi explicans illud, Luc. IX de Petro: Sed nesciens quid diceret: »Quomodo, inquit, nesciens? utrumne simplici errore, an irratione  quam defendimus in caussa noue prophetie, gratie ecstasin, id est amentiam conuenire. In spiritu enim homo constitutus, presertim cum gloriam Dei conspicit, uel cum per ipsum Deus loquitur, necesse est excidat sensu, obumbratus scilicet uirtute diuina; de quo inter nos et Psychicos est questio.« Ubi  per psychicos intelligit Catholicos, et ad hos sex de Ecstasi libros alludit, quos contra Ecclesiam scripsisse certum est. At pulchre contra Montanistas Epiph. Her. 48, postquam Scripturis probauit ueros prophetas cum constanti ratione et intelligentia locutos ex instinctu Spiritus Sancti, sana mente et corpore, ad Montani prophetiam ueniens, probat eum neque stabili mente uaticinatum, neque intelligentiam mentis  habuisse, ex propriis ipsius Montani uerbis. Eodem pertinere uidetur quod B. Hier. Quest. hebr. in Genesim adnotauit, pro ecstasi, id est mentis excessu, in hebreo haberi [Figure: [Hebrew Text] 1Kb] , quod Aquila , Symmachus , id est grauem et profundum soporem interpretati sunt. Denique sequitur: Et dormiuit. Idipsum uerbum et in Ione stertentis somno positum est. Atqui nichil pro Montani insana prophetia facere illud de Petro: Nesciens quid diceret. Alii illud referri malunt ad locutionem inconsideratam, uti solent animo  consternati, eo quod addatur apud Marcum: Erant enim timore exterriti; et illud certum est, nichil ibi Petrum prophetasse. Porro nititur quidem etiam auctor ad eiusdem noue prophetie confirmationem detorquere locum Apost. I Cor. XIu, his uerbis, lib. adu. Marc., cap. 8: »Edat aliquem psalmum, aliquam uisionem, aliquam orationem dumtaxat spiritalem in ecstasi, id est amentia; si qua lingue interpretatio accesserit. Probet etiam mihi mulierem apud se prophetasse, ex illis suis sanctioribus feminis, magnidicam.« uerum, preterquam quod illud, in ecstasi, ibi non legatur apud Apostolum, ac quod dicatur ibidem: Et spiritus prophetarum prophetis subiectus est; ex proximis Apostoli uerbis Montanum et proinde Tertullianum refutat B. Hieron. Prolog. Comment. in Habacuc: »Prophete, inquit, uisio est, et, aduersus Montani dogma peruersum, intelligit quod uidet, nec ut amens loquitur, nec in morem insanientium feminarum, dat sine mente sonum. Unde et Apostolus iubet, ut si prophetantibus aliis, alii fuerit reuelatum, taceant  qui prius loquebantur.« Ex quo intelligitur, cum quis uoluntate reticet, et alteri locum dat ad loquendum, posse et loqui et tacere cum uelit. Qui autem in ecstasi, id est inuitus, loquitur, nec tacere, nec loqui in sua potestate habet. Eodem pertinet etiam illud eiusdem Prologo in Nahum prophetam: »Non enim loquitur in , ut Montanus et Prisca Maximillaque delirant, sed quod prophetat, liber est uisionis intelligentis uniuersa que loquitur.«



LIBRI ADuERSUS APOLLONIUM NOTULAE, EX B. HIER. CATAL. ET NICEPHORO.


 Specialiter autem aduersus Ecclesiam, inquiunt illi locis supra citatis de Tertulliano, texuit uolumina, de Ecstasi libros sex, et septimum ADuERSUS APOLLONIUM.

Apollonius, inquit B. Hieron., uir disertissimus,  scripsit aduersus Montanum, Priscillam et Maximillam insigne et longum uolumen, in quo asserit Montanum et insanas uates perisse suspendio, et multa alia. In quibus de Priscilla et Maximilla refert: »Si negant eas accepisse munera, confiteantur non esse prophetas qui accipiunt; et mille hoc testibus probabo. Sed et ex aliis fructibus probantur prophete; dic mihi, crinem fucat propheta, stibio oculos linit? propheta  uestibus et gemmis ornatur? propheta tabula ludit et tesseris? propheta fenus accipit? Respondeant, utrum hoc fieri liceat, an non. Meum est probare  quid fecerint.« Dicit  in eodem libro quadragesimum esse annum, usque ad tempus quo ipse scribebat librum, ex quo heresis Cataphrygarum habuerit exordium. Tertullianus sex uoluminibus aduersus Ecclesiam editis que scripsit , septimum proprie Aduersus Apollonium elaborauit, in quo omnia que ille arguit, conatur defendere. Floruit autem Apollonius sub Commodo Seueroque imperatoribus.






[NOTA.]

 Duabus de caussis mihi persuasum est librum hunc aduersus Apollonium cum sex precedentibus, non modo latine, sed et primo grece editos. Primum, quod grecus fuerit et grece scripserit Apollonius, utpote alius ab eo quem deinceps B. Hieron. romanum senatorem commemorat, tum quod is grece titulum  recitet . Noluit tamen in primis fragmentis coniungere quod contra Ecclesiam scripti sint.

Porro cum asserat B. Hieron. Tertullianum omnia que Apollonius arguit, conatum defendere, inuenimus uerissimum esse quod scripsit de illo B. Aug. lib. de Heres. ad Quoduultdeum, quod transierit Tertullianus ad Cataphrygas, quos ante destruxerat. In primis enim supra lib. de Prescr. adu. her. c. 52, her. 21, disertis uerbis hereticos uocat, »qui dicuntur secundum Phrygas, etc., qui dicebant in apostolis quidem Spiritum sanctum fuisse, Paracletum non fuisse; et Paracletum plura in Montano dixisse, quam Christum in Euangelium protulisse; nec tantum plura,  sed etiam meliora atque maiora.« Aduersus fucos crinium et oculorum stibio infectionem, quam tamen in prophetissis istis uidetur defendisse, agit nominatim lib. de Habitu muliebri, c. 4, et apertius lib. de Cultu feminarum, c. 5, agens contra eas »que oculos fuligine collinunt,« reprehendentes artificem Deum quem  emendant; et cap. 6 »eas que croco capillum uertunt, male sibi flammeo capiti auspicantes, et cerebro perniciem afferentes.« Aduersus uestium et gemmarum ornatum, quem etiam in illis tolerabat, agit idem et lib. de Pallio, cap. 4, et toto libro de Habitu muliebri, peculiariter uero de gemmis, cap. 6. Tabularum ludum et tesserarum, quem hic non reprobat, quasi aliud agens, in prophetis siue doctoribus tacite reprehendit lib. de Carne Christi, c. 7, in hec uerba: »Oro te, Apelles, uel te, Marcion, si forte tabula ludens, etc., tali nuntio auocaretis, etc.« Denique de fenoris fructu a Christo, quod tamen accipiebat Montanus, interdicto Luc. uI, agit latissime lib. Iu adu. Marc. c. 17.



OPERUM PLURIUM QUAE DESIDERANTUR MENTIO, EX IISDEM B. HIERONYMI ET NICEPHORI LOCIS, AC uINCENTIO.


 Fertur, inquit de Tertulliano B. Hieron., uixisse usque ad decrepitam etatem, et multa que non exstant, opuscula condidisse.

 Sed et alii plures, inquit Nicephorus, christiano plane animo pro fide nostra decertarunt, et aduersus hereseis depugnarunt; Ecclesieque statu ac moribus  receptis, aliisque que uel scriptis uel sine scriptis a maioribus accepissent, in literas relatis, libros plurimos posteritati reliquerunt. Quibus Caius et Tertullianus merito sunt adnumerandi, qui plurima  certe et pulcherrima ediderunt scripta, que sigillatim recensere presentis instituti non est. Scripsit autem de Pudicitia, etc., et plures alios.






[NOTA.]

 Hactenus illi. Et uero utinam exstaret Index Septimii Tertulliani, cuius supra fit mentio in fragmento libri de uestibus Aaron! non dubium quin multorum preterea scriptorum eius fieret mentio. An uero plura scripserit aduersus hereticos, dubitare me fecit aliquando, quod de eo scribit uincentius Lirinensis: »Sciunt Marciones, Apelles, Praxee, Hermogenes, Iudei, Gentiles, Gnostici, ceterique quorum ille blasphemias multis ac magnis uoluminum suorum molibus, uelut quibusdam fulminibus euertit.« uerum, cum animaduerti omissos ibi ualentinianos et Quintillam, aliosque numero 25, quorum catalogum recenset lib.  de Prescript. adu. heret., a cap. 45, usque ad finem; eosque aduersus quos scripsit libri de Anima partem posteriorem, Simonem Samaritam, Carpocratem, Menandrum et alios, persuasum habeo nichil tale hodie desiderari. Quare et B. Optatum Mileuit., lib. I aduers. Parmenianum, corruptum esse existimo, dum legitur: »Marcio, Praxeas, Sabellius et ceteri temporibus suis a uictorino Pictauiensi, et Zepherino Urbico, et Tertulliano Carthaginiensi usque ad Cataphrygas, et ab  aliis adsertoribus Ecclesie catholice superati sunt.« Sabellius enim multo post tempore heresin suam cepit, intermedio nempe inter Nouatianos et Donatistas, quod uel ex etate Dionysii Alexandrini manifestum fit, qui primus aduersus Sabellium scripsit, B. Cypriano cetaneus, sed iunior. Atque adeo aut aliquis alius hereticus in locum eius suppleri debet, aut certe castigandus sit Optatus, Praxeas, Sabellianus, eo quod Sabellius eam heresin ex parte resuscitarit, cum contendit Patrem, Filium et Spiritum Sanctum unicam diuinitatis et hypostasin fuisse. Ceterum, ut de iis libris etiam aliquid dicamus qui perperam  Tertulliano adscribuntur ab Erasmo, IX tomo operum B. Hieron., in primis, cur illi adscribi non possit liber de uera Circumcisione, supra diximus in fragmentis, Quest. de Circumcisione. Multo uero minus adridet stylus libri ad amicum egrotum, et etiam ibi Scripture citantur iuxta editionem B. Hieronymi; denique nullum dialogum scripsisse legitur Tertullianus.





FRAGMENTUM. In quo discreparet a Psychicis Tertullianus montanista.

 Auctor libri cui titulus Predestinatus, lib. I, qui est de heresibus, n. 26, hec ad uerbum refert: »Scripsit contra eos  librum sanctus Soter, papa Urbis, et Apollonius Ephesiorum antistes. Contra quos scripsit Tertullianus,  presbyter carthaginiensis. Qui cum omnia bene et prime et incomparabiliter scripserit, in hoc solum se reprehensibilem fecit, quod Montanum defendit, agens contra Soterem, supra dictum Urbis papam, asserens falsa esse de sanguine infantis, Trinitatem in unitate deitatis, penitentiam lapsis, mysteriis eisdem unum pascha nobiscum. Hoc solum discrepamus, inquit, quod secundus nuptias non recipimus, et prophetiam Montani de futuro iudicio non recusamus. Obiiciunt quidam Tertulliano, quod  animam ex traduce, id est animam dixerit ita gigni ex anima, sicut ex corporibus corpus: quod catholica fides uehementer execratur.«

uerba Tertulliani, que modo exscripsimus, in operibus eius que exstant non reperiuntur. Hinc  concludere licet cum Dellingero , ea excerpta fuisse ex opere quodam nostri auctoris montaniste iampridem amisso. At quilibet, nemine monente, facile uidet Tertullianum non fuisse Soteris Pape impugnatorem ceuum, nec, ut quidam asseruerunt, Tertullianistas fuisse a S. Papa damnatos, siquidem liquido constat, Tertullianum post triginta prope annos ab obitu Soteris heresin Montani amplexatum fuisse.---EDD.



Appendix quinta.





IN LIBROS TERTULLIANI DE BAPTISMO ET DE PeNITENTIA, ADNOTATIONES R. P. D. CORBINIANI THOMAE, MONACHI BENEDICTINI, E CONGREGATIONE S. SPIRITUS IN BAuARIA.



MONITUM.


Domnus Corbinianus Thomas, Auguste uindelicorum, anno 1694. natus, monachum induit in imperiali monasterio Elchingensi, anno 1715.

Multos annos in uniuersitate Salisburgensi, magna doctrine fama, mathematicas tradidit disciplinas.  Postea sacre theologie professor cooptatus, omnium, sicut prius, sibi conciliauit admirationem. Dum his rite obeundis muneribus insudaret, plurima nichilominus elegantissima doctissimaque opera diuersi generis in lucem edidit, quorum catalogum representat D. Ziegelbauer, in sua Hist. rei liter.  Ord. S. Bened., t. II, p. 220; t. Iu, p. 265, 304, 311. uid. etiam Biblioth. génér. des écriuains de l'Ord. de S. Benoît, t. III, p. 134.

Nec his contentus fuit Thomas noster; namque attendens, ut ipse ait, »quod ea  clericis presertim in omnem etatem summe proficua ac delectabilis . . . esset,« Tertullianum aggressus est, et librum de Prescriptionibus, atque de Baptismo et Penitentia publici iuris fecit . Sed »ut  afer eiusdem  stylus uelut exuste illius Carthaginis fauillis nonnunquam obsitus et obscuratus est, quamquam ii quoque qui eumdem carpunt, mire se ab eodem capi nonnunquam ipsi fatentur; ita plereque eius sententie lucem sibi infundi iure postulant: idque eo magis, quod  hic auctor uetustissimus, ac ex latinis unus sit quem sibi ex reconditissima illa etate prope integrum uindicauit posteritas, ex quo disciplina illorum temporum, maximeque in ecclesiis africanis, que primam originem suam debent Romane, atque adeo ab hac primitus illam acceperant, ad nostram usque notitiam profecta fuit: que res sane in theologia dogmatica haud parui momenti estimanda est.« Inde adnotationes quam plurime, quibus Tertulliani tres hos libros adornauit D. Thomas, quasque ad calcem huius tomi secundi reiicere debuimus, siquidem  tardius in nostras manus peruenerunt, ut suo queque loco insererentur. Si quis forte queratur quod note ille »uelut spiculo minuta queque conquirant,« respondet D. Thomas se »non doctis hec scripsisse, sed docendis«; quibus addit »etiam multo leuiora quandoque sat negotii facessere posse.« Aliquot tamen notulas passim omisimus, breuitatis caussa; at, lectoris utilitati simul et uoluptati consulentes, intercalarem retinuimus dissertationem ad Baptismum et Penitentiam spectantem, duasque alias de usu et auctoritate Tertulliani, breuiores tantum ac ieiuniores, interdum etiam extra scopum uagantes, utcumque licuit, proemio refundendas curauimus.

Cur autem speciatim libros de Baptismo et de Penitentia uulgauerit et adnotauerit D. Thomas noster, ab ipso discimus, in supra dicta prefatione: »Hunc  igitur auctorem, inquit, studiosorum manibus inserere uolui, tum ut quis Baptismi et Penitentie sacramentorum, ad salutem maxime necessariorum, in primitiua Ecclesia eiusque altero mox seculo, cum traditiones adhuc recentes erant minimeque suspecte esse poterant, usus fuerit, nonnichil accuratius perspiciant; tum ut antiquorum Patrum scripta non cursim nimisque properanter transmittere, sed iisdem paulo magis immorari, non tamen uni eidemque penitus immori, discant; sic enim illis debita estimatio, hisque ipsis ingens utilitas uoluptasque accedet.« EDD.



ELENCHUS CAPITUM LIBRI DE BAPTISMO.


 Caput I. Utilitatem et occasionem huius scriptionis aperit.

II. Increduli simplicitate Baptismi et magnitudine effectus offenduntur, que magis admirationi ipsis esse deberent.

III. Elemento aque iam in mundi primordiis singularem uim et efficaciam animandi insertam fuisse demonstrat.

Iu. Elementum aque pre ceteris, ut ad sanctificandam animam assumeretur, idoneum fuisse ostendit.

u. Maiori utique iure a Christianis, quam gentilibus, uim expiandi peccata, in aqua constitui docet.

uI. In aqua per Baptismum emundatos ad maiora Spiritus Sancti dona nos preparari docet.

uII. De unctione post Baptismum adhiberi consueta.

uIII. De impositione manuum post Baptismum, illiusque significatione.

IX. uariis Baptismus figuris in ueteri Testamento premonstratur, et in Nouo confirmatur.

 X. Quomodo Christi Baptismus differat a Baptismo Ioannis?

XI. Christum non quidem per semet, attamen per Apostolos baptizasse.

XII. An Apostoli etiam ipsi, et quo Baptismo abluti fuerint?

XIII. De necessitate Baptismi omnibus hominibus inducta.

XIu. Quomodo intelligendum sit illud S. Pauli I Cor. c. I, 17, Non misit me Christus baptizare, etc.?

Xu. Unum aque Baptismum esse, ac proinde iterari non posse.

XuI. De Baptismo sanguinis.

XuII. De ministro Baptismi, ordinario et extraordinario.

XuIII. De subiecto Baptismi.

XIX. De tempore Baptismi conferendi.

XX. De preparatione ad Baptismum necessaria.



Note ad caput primum.

 Aque nostre. uulgaris nimirum ac elementaris, ceu quotidianis nostris usibus ubiuis obuie, et pro Baptismo, ad salutem nostram tam necessario, paratu facillime.

Quia. Prope est ut malim que, uidelicet aque.

Delictis. Non peccati tantum originalis , sed personalium quoque, ut infra cap. u.

Cecitatis. Sicut enim cecitas est quedam mors oculi carnalis, eumdem omni suo uigore ac uelut uita orbans, sic e contrario per Baptismum anime oculo, per peccatum  excecato, uisus restituitur, isque noua gratie luce perfunditur, ut adeo de baptizatis illud Apostoli ad Eph. 5, u. 8, uere dici possit: Eratis aliquando tenebre, nunc autem LUX in Domino. Unde facile intelligitur illud Clementis Alex. Lib. I Pedagog. cap. 6, dictum: , , , , i.e. Baptizati illuminamur, illuminati in filios adoptamur, adoptati perficimur, perfecti immortales reddimur. Et mox Baptismum , illuminationem, appellat, per quam, sanctam illam et salutarem lucem intuemur, hoc est, per quam id quod est diuinum, perspicimus; sed de hoc fortasse alibi.

Liberamur. Atque ideo hoc Sacramentum felix esse dixit, quod nos nimirum sic felices reddat.

Digestum. Substantiue hic accipitur, ut apud ICtos Digestum uetus et Nouum; sic etiam Noster, L. Iu adu. Marc. c. 3, Literas Digesta uocat, eo quod in illis fidei nostre Doctrina suo ordine distributa atque digesta habeatur.

 Cum maxime. Seu quam maxime, ut apud Cic. pro Cluentio et alibi.

Formantur. Pro informantur, seu pleniori quadam mysteriorum fidei notitia imbuuntur.

Portant. Loquitur de iis qui in fide adhuc rudes sunt, neque rationes, cur credant, dare possunt, ac fontes, ex quibus fides ipsa profluit et uias traditionum, per quas ad nos ueritates credende defluxere, ignorant: itaque fidei intentate , attamen probabili , a prima pueritia eidem innutriti, per imperitiam, seu ex defectu plenioris notitie, simpliciter inherent.

Istic. Carthagine nimirum in Africa, ubi Tertullianus hec scribens agebat.

Caiana heresi. De propudiosissima hac heresi uide Tertullianum nostrum de Prescript. cap. XXXIII et XLuII. Hos autem Caianeos, seu Caianitas, inter alios suos errores omnem baptismi uim sustulisse, S. Aug.  in L. de Heresi ad Quoduult. her. 15, perhibet.

uenenatissima. uirulentissimum reptile, Latinis uipera, quasi uiuipara, appellatum, quod non, aliorum serpentum instar, oua, sed uiuos fetus excludat: uel, ut Martinius in Lexic. ait, quod uepreta  amet: uel quod ui pariat, sobole tam laboriosi partus uelut pertesa, ac ipsum proin matris uterum, quasi per summam impietatem, erodente: ut adeo Pierius L. XIII. Tit. de uipera, ab Aegyptiorum sacerdotibus filios, aduersus matrem conspirantes, per uipere hieroglyphicum denotatos fuisse testetur. Sed et apud Grecos quidam uiperam idcirco dictam esse uolunt, : quod in utero suo fetum usque ad interitum suum contineat. At nimie huic ueterum credulitati experientia, ut iam olim Theophrastus aduertit, reclamat. Ceterum textum illum sic quidam, nec male, interpungunt: uipera, uenenatissima doctrina sua, etc. Denique autem, quam uipere nomine denotat, mox inferius aperte, nomineque  suo prodit.

Rapuit. Corripuit, uel ad se, suamque pestilentissimam heresin, rapuit.

Naturam. uiperarum scilicet.

Fere. Alii fera, quod Iunio iure displicet. Itaque fere hic pro plerumque omnino retinendum.

Aspides. , , Grecis clypeum proprie significat. Atque inde Aristophanis Scholiastes aspides quoddam serpentum genus dictum putat, , propterea quod in multos circulos conuolui soleat, hacque sua conuolutione orbicularem figuram, qualis tunc communiter clypeis erat, induere. Quanta autem ueneni uis aspidibus sit, uel solum id documento esse potest, quod Kircherus Mun. subterr. L. IX, sect. I, c. 3, de sodalium suorum quodam refert: »qui cum aspidem in arbore sedentem percuteret, illa uel solo halitu ita percutientem intoxicauit, ut sideratione quadam hominem toto  triennio immobilem redderet, ex qua et, nullo remedio tali ueneno pari, postmodum occubuit.« Hec ille. Sane etiam Cleopatram morsu aspidis, suamet manu pectori admote, nec iam amplius proficientibus Psyllorum remediis, interiisse, Suetonius in Augusto c. 17, author est. Non igitur mirum, quod Deut. XXXII, u. 33, uenenum aspidum insanabile, et Ps. XIII, u. 3, uniuersim de impiis, Linguis suis dolose agebant, uenenum aspidum sub labiis eorum, dicatur. De insuperabili huius ueneni potentia uide que reuerendiss. noster Calmetus in Psalm. XC, u. 13, et Bochartus in Hierozoito P. II, L. III, c. 5 et 14, habent.

Reguli. Regulus serpens, Grecis , ideo dictus esse fertur, quod candida in fronte macula, uelut regio quodam diademate, prefulgeat, uel quod, cum admodum paruus sit, immanitate tamen ueneni, reliquos etiam maximos serpentes uincat, et hominem, ni fugerit, solo halitu, quin et si prior ille hunc uiderit, uel aspectu enecare soleat. Et hec ueterum communis  persuasio erat, ut apud Aelian. de Hist. anim. L. II, c. 5 et 7, nec minus Plin. H. N. L. uIII, c. 21, uidere est. Certe autem Deus per Ieremiam c. uIII, u. 17, uelut maximam plagam Iudeis comminatur: Ecce ego mittam uobis [Figure: [Hebrew Text] 1Kb]  quibus non est incantatio, seu contra quos nullum magice artis carmen proficit.

Ex galli gallinacei, iam annosi, ouo excludi aiunt. Exhibentur enimuero in quibusdam Museis, ut ipse non semel uidi, basilisci, bipedes, alati, serpentina cauda insignes, et a forma galli gallinacei non ualde, nisi quod implumes sint, alieni: quos tamen alii raias pisces ex minorum genere esse, ac in illam figuram artificioso dolo accommodari solere, affirmant. Certe autem a ueteribus, Plinio, Aeliano, Solino, etc., non inter aues, sed ueros serpentes referri constat. Denique uero insigniores nostrorum temporum Medici  et Philosophi Basiliscos, eorumque precipue natales, ad fabulas amandare non uerentur.

Sectantur. In arenosis enim desertis, saxosis montibus, ac maxime in ueterum edificiorum ruinis, precipue stabulari dicuntur.

Nascimur. Inter Sibyllina oracula circumfertur Sibylle Erythree, uel, ut alii malunt, Cumane, carmen quoddam acrostichum, uiginti septem uersibus comprehensum, cuius initium hoc est: .

Cum ergo Grecis piscem significet, quidam antiqui PP. Christum appellarunt: In quo nomine  mystice intelligitur Christus, eo quod in huius mortalitatis abysso, uelut in aquarum profunditate, uiuus, hoc est, sine peccato, esse potuerit.

Licet autem hec oracula ab antiquis PP. Iustino M., Theophilo Antioch., Athenagora, Clem. Alexandr., Eusebio, Lactantio, etc., magni habita, atque contra Gentiles, fortium telorum instar, contorta fuerint,  attamen ipsis quoque gentilibus, non tantum Celso apud Orig. L. u contr. eumd., sed et Dionysio Halicarnass. L. Iu Ant. Rom. c. 70, et huic quidem Terentii uarronis authoritate nixo, illas Sibyllarum acrostichides mere supposititias esse persuasum erat: quin et longe communior iam criticorum sententia habet, diu post Sibyllas, et quidem circa A. C. 130 sub Hadriani imperio a quodam Christiano, ut nostram Religionem gentilibus commendaret , afficto Sibylle nomine procusas fuisse. S. Aug. eod. L. XuIII, c. 45, de illis subdubitare uisus est, inquiens: Nisi forte quis dixerit, illas prophetias Christianos finxisse de Christo, que Sibylle nomine, uel aliorum, proferuntur, etc. Similia cap. 47 habet.

Num uero, oppones, acrostichis hec, iam ante Christum natum a Cic. l. II de Diuin. laudata Christiano  adscribi possit? Repono: Equidem Tullio eiusmodi carmen, nomine Sibylle, nequaquam tamen illud, quod tam clare Christum, sed aliud, quod obscure nescio quem regem Romanis imperitaturum presagiebat, notum fuisse, multorum opinione in Iulio Cesare, Regis titulum tacite ambiente, implendum. Et iam percrebuerat fama  L. Cottam Xu---uirum sententiam dicturum, ut, quoniam libris fatalibus  contineretur, Parthos, nisi a rege, non posse uinci, Cesar Rex appellaretur; quod idem Suet. mox c. 80, luculentius confirmat. Atqui illud ipsum carmen euiusdam Sibylle, diuino estro percite, fuisse, Tullio incredibile uidebatur: hoc scriptoris est, inquienti, non furentis: adhibentis diligentiam, non insani. Atque ego quidem citius adulatoris cuiusdam, sibi Cesaris gratiam aucupaturi, fuisse crediderim. Neque autem acrostichum hoc carminis genus tunc ignotum erat, quippe iam ab Ennio, qui Cicerone  plusquam 60 annis antiquior erat, frequentatum, atque ab eodemmet Tullio ibid. celebratum.

Quid uero? ais, an ab antiquis Patribus spuria illa oracula contra Iudeos ac gentiles, ad persuadendum ueri Messie aduentum adducta, aut uerius per eadem illis illusum fuisse, credamus? Resp. id bona fide, nec inepte, contra gentiles presertim, factum fuisse, nimirum non ut authoritatem huiusmodi oraculis conciliarent, sed ea, qua apud illos iam alias pollebant, instar argumenti, ut uocamus, ad hominem uterentur. Et denique primis illis Ecclesie Patribus, unice nimirum in Religione uera, quoquo poterant modo, propaganda defixis, non uacabat, critico examine eiusmodi scripta diiudicare. Quare et Hystaspis, et Mercurii Trismegisti libris, Actis Pilati, quibusdam Euangeliis, omnium iam iudicio apocryphis, non raro usos fuisse constat. Quid miremur igitur, Tertullianum quoque ad illud putatitie cuiusdam Sibylle acrostichum alludere, et nos pisciculos, nostri,  uelutque magni Piscis, Christi, emulos, ab eodem appellari, ad cuius exemplum Baptisma suscipimus, et in aquis eius ad spiritualem anime uitam nascimur. Ceterum, qui de Sibyllis plura uolet, apud Dupin Bibl. Nou. T. I. p. m. 28. etc., Caueum de Script. Ecc. u. Sibylla, Basnage ad An. ante Chr. 4, Isaac uossium, Blondellum, Marckium, Crassetum, aliosque plures, reperiet.

Salui sumus. In fide, quam per Baptismum suscepimus, atque professi fuimus, perseuerando; nam qui perseuerauerit usque in finem, hic saluus erit. Matth. 24. u. 13.

Quintilla. Obscura ceteroquin mulier, nisi eiusdem uenenum, nomenque ipsum, etiam uiri  sibi alliniri passi fuissent. Ceterum S. Epiph. Her. 49. Quintillam hanc Priscille et Maximille, Montani prophetissarum collegio accenset: at Basnag. in Annal. Politico-Eccles. ad A. C. 200. n. 5, duas eiusdem nominis feminas solerter distinguit, hancque Montani, in Phrygia Asie  Pepuzianorum magistram, illam uero Tertulliani nostri, in sola Africa collocat, Caiane heresi, ut supra iam monuerat, addictam.

Monstrosissima. Quippe in uirorum choro principem, et iam supra uipere, aspidi, et regulo comparatam.

Ius erat. Uniuersim mulieribus hoc ius adimit S. Paulus I Cor. 14, u. 34 et seq., garrulo huic generi, et sacros fidelium cetus nimium interturbaturo, districte silentium imponens: Mulieres autem in ecclesia taceant; non enim permittitur eis loqui, sed subditas esse uiris suis, etc. adeo ut ne integre quidem, id est, ceteroquin incorrupte, docendi, munus illis permittat. uide infra Cap. XuII, sub fin. Constat autem ex hoc loco, Tertullianum, cum hec scriberet, nondum inter Montanistas fuisse, apud quos mulieribus publice prophetandi, ac uiros ipsos  docendi, facultas etiam cum plausu concessa erat, ut Quest.  Crit. u, Libro Tertulliani de Prescr. a nobis premissa, ostendimus.

Auferens. Baptismum subtrahens, sine quo tamen nemo Christianus fieri potest.



Note ad caput II.

Constat. Hec sententia hereticorum peruersitatem admirantis est, proindeque accipienda, quod scilicet ex ipsis Fidei nostre elementis tela sibi contra nos fabricare laborent.

Obduret, i. e. pertinaces ac refractarios reddat.

In actu, seu actione ipsa, et opere exteriori.

In effectu. Interiori nempe, ac spirituali, qui est Gratia Sacramentalis, omnem totius nature uim, captumque exsuperans.

Repromittitur. Simpliciter pro promittitur, ut passim retractare pro tractare, aliaque eiusmodi composita, pro simplicibus Noster usurpare solet.

In aqua. In aquam putant alii; sed quid uetat retinere in aqua? Namque Tertullianus de Baptismo immersiuo loquitur, tunc temporis non in Africanis solum  Ecclesiis, sed ferme ubilibet usitato, in quo baptizandi non tantum in aquam immitti, sed etiam in ea demitti toto corpore solebant. Sed nos de hoc Baptismo alibi.

Tinctus. Noster perpetuo pro greco baptizare tingere ait.

Resurgit. Subita enim immersio, atque ex aqua Baptismi emersio, non eam, quam alias balnea solent, munditiem corpori, at multo maiorem anime conciliat.

Eo, pro eapropter.

Aeternitatis. Seu salutis eterne, cui per baptismum initiamur.

Solemnia. Sacrum solemne Festo  dicebatur, quod certis temporibus annisque  fieri solebat, pro populo maxime, et publico sumptu, ut erant Agonalia, Carmentalia, Quirinalia, etc.

Arcana. Sacra seclusa uocabant ueteres, Greci , seu abscondita. Arcanum autem, genus quoddam Sacrorum erat, quod, teste rursus Festo,  fiebat ab Auguribus, adeo remotum a notitia uulgari, ut ne literis quidem uulgetur, sed per memoriam successorum celebretur. Talia erant, que seclusa plebe celebrabantur, ut Nyctelia, apud S. August. L. uI de C. D. c. 9. Item Samothracia Cabirorum, seu deorum potentium, de quibus Noster in Apol. cap. 7, Eleusinia in Attide, etc. ob suam turpitudinem  dicta: quibus accenseri merentur ea, que apud Romanos Bone Dee fiebant. Inter arcana quoque erant sacra Mithriaca, de quibus Noster in L. de Corona Milit. c. ult., et nos in L. de Prescript. c. XI, Not. h. et infra Cap. u. Maxime autem Tertullianus hic intelligit illa sacra, ad que ablutionibus quibusdam sacrificantes initiari opus erat: ut erant Dei Aesymnatis, de quibus Pausanias in Achaic. c. 226, aliasque passim.

Suggestu. Suggestus proprie est locus quidam editior, ex multarum rerum congerie aut aliarum super alias gestione, factus. Itaque demum suggestum appellabant Latini quemcunque locum editiorem,  ut erat ille in Campo, Martio, ex quo Magistratus concionabantur: imo et ipsa eiusmodi oratio suggestio nominabatur, de qua uopiscus c. 19; Referimus ad uos, P. C., pontificum suggestionem. Accipitur etiam generaliter pro apparatu, ut apud Nostrum L. de Spect. c. 7: Circensium paulo pompatior suggestus, quibus proprie hoc nomen pompa precedit, etc. Et ibid. c. 12: Idem de apparatibus interpretabimur, in ipsorum honorum suggestu deputandis, etc. Item in L. de Idol. c. 18: Iam uero de solo suggestu et apparatu honoris retractandum, etc. Sic etiam Cesarum imagines auree et argentee, que super hastam alie super alias affixe legionibus preferebantur, suggestus nomine ueniebant, ut rursus apud Nostrum Apol. adu. gent. c. 16: Omnes illi imaginum suggestus insignes morilia crucium sunt. Sumitur et pro ornatu muliebri in uestibus, ut in L. de ueland. uirg. c. 12: Sole autem manifeste parature totam circumferunt mulieritatem  . . . . . . . . uno habitu negantes, quod toto suggestu profitentur. Et in L. de Cult. Fem. c. 2: Iam non tantum conficte et elaborate libidinis suggestum recusandum a uobis sciatis, etc. Singulariter uero pro ornatu capitis, et capillorum conuolutis cirrhis ponitur, ut est illud Statii, l. I, Sylu.:

. . . . . . Celse procul aspice frontis honorem,
Suggestumque come.
Nonnunquam etiam pro subministratione accipitur, ut rursus apud Tertull. L. adu. Hermog. c. 16: Si mali auctor est ipse, qui fecit, plane socia materia per substantie suggestum.

Exstruunt. Indigitat autem hic precipue immanem illum ludorum, uestium, conuiuiorum, etc. luxum, qui in quibusdam sacris gentilium adhiberi consueuerat.

Potestatem. Enimuero hec Dei attributa sunt, que se inuicem maxime commendant, cum in infinita Potentia tanta relucet operum Diuinorum simplicitas, in tanta simplicitate infinita Potestas.  Sane uero Author nature breuissima uia, nec multo instrumentorum apparatu utitur, nichil facit frustra, non multiplicat entia sine necessitate, etc., sed suam Potentiam quam paucissimis mediis adstringit; quin et ea ipsa, que ad merum ornatum uniuersi condita fuisse uidentur, suam tamen simplicitatem habent; neque ipsius etiam ornatus Deus operibus suis plus adhibet, quam necessarium sit ad finem, a Summa Sapientia prefixum, obtinendum. At ferme contraria omnia in humanis eueniunt; nam infirmitatem potentie uel ipse simplicitatis defectus, magnusque instrumentorum apparatus arguit. Domus quo amplior edificanda est, eo maiorem, congestionem materie, maioremque opificum numerum requirit: at uniuersa hec mundi machina ab Architecto suo sine alieno adiutorio, sine tumultuoso molimine, per unicum Fiat condita ex nichilo est. Aurum natura tacitis simplicissimisque uiis perficit: Ars, inter tot suscepta tentamina, genuinum aurum  fortassis egre raroque, aut uerius nunquam,  producere potuit. uiribus motricibus, ut uocant, Ars mechanica mirandum in modum, sed nonnisi per multiplicatas trochleas aliasque operosas machinas, et eo maiori successus tarditate, succurrit. Quot pharmacis ad pellendam grauioris morbi pertinaciam opus est? quot morbi sunt, nulla medicorum arte expugnabiles? Atqui Christus  leprosum duabus uoculis: uolo, mundare , filiam mulieris Chananee per unicum Fiat , cecum a natiuitate per solam luti inunctionem, et lotionem in natatoria Sile ; socrum Petri febricitantem , duos cecos , solo attactu, et Centurionis paralyticum etiam absens , sanitati, imo Archisynagogi filiam omnino mortuam, tenens manum puelle  ipsi uite restituit, per media nimirum penitus improportionata.

Mortem. Quis enim humanis uiribus et superinfuso  lauacro mortuos unquam suscitasse legitur? At uero animam per Baptismum in aqua ubilibet obuia, simplici, etc. a morte peccati ad uitam gratie resuscitare, id multo simplicius est, ac humana omni infirmitate maioris potentie.

Non creditur. Ea enim homines admirari solemus, que captum nostrum exsuperant: igitur hec eo magis credere debemus, quo plus Diuinitatis in illis relucet, que et quanto ab humana uirtute agendique modo remotiora sunt.

Non credit. Duplex ergo admiratio est. Una orta ex fide, quando de rei existentia, proprietatibus, etc. minime quidem dubitamus, attamen quomodo illa res se habeat, aut causas eius, ceu captum nostrum superantes, interius nosse ac perspicere uolumus, et non ualemus, ut adeo nonnisi eam admirari debeamus. Atque hoc sensu admiratio  est filia ignorantie. Altera sine fide est, quando miramur, ab altero id credi, aut predicari, quod nostram fidem  superat, eo quod hanc alterius, imo ipsius DEI authoritati accommodare renuamus.

uana, i. e. inania; incredulitas enim omnia ex sensibus metiri solet: que ergo exterius simplicia apparent, talia quoque interius esse existimat.

Impossibilia. Que intus magnifica esse, seu magnos effectus edere dicuntur, quoniam sensibus attingi non possunt, infidelis neque fieri posse credit; etenim ut Ap. I Cor. II, 14, ait, animalis homo non percipit ea, que sunt spiritus DEI, stultitia enim est illi, et non potest intelligere. Sunt igitur rursus tales, qui ex solis sensibus, sed parum sensate iudicant.

Penes Deum. Illud utique Christi apud Matth., XIX, 26, innuit: , . Que uulgatus noster ad uerbum reddit: Apud homines  hoc  impossibile est: apud DEUM autem omnia possibilia sunt. Fors autem Tertullianus in suo codice predifficilia legerit, ea nimirum ratione, qua Cicero illum Platonis in Timeo  locum: , ita transtulit: Difficile factu est, a diis ortis  fidem non habere. Et sane que predifficilia, seu ualde difficilia sunt, moraliter, seu in estimatione hominum, impossibilia dicere solemus. Hanc autem Tertulliani mentem ea, que mox subiiciuntur, manifestant.

Pretereuntes eum, i. e. obiter, ac uelut transeunter considerantes.

Aduersariis, seu contrariis.

Causam, i. e. esse cause, seu, si Scholasticorum more loquamur, uirtutem causatiuam. Potest quoque accipi pro causa, seu ratione, quod sit, seu existat, id est, pro principio, seu origine. Idem modus loquendi etiam apud Nostrum in L. de Spect. c. 12, occurrit: Necesse est, quidquid dignitatis nomine administratur, communicet etiam maculas eius, a quo habet causas. Quanquam quid uetat, causam hic pro statu ac conditione rei accipere; hoc enim sensu etiam Cic. de Fin. usus est: Morte qui affecti sunt, in eadem causa sunt, qua  ante quam nati; nec minus lib. de Offic. inquit, cum uigilando necabatur, erat in meliore causa, quam si domi senex captiuus, etc.

Prouocatur, seu efficitur, ac uelut ex statu possibilitatis ad ipsam existentiam euocatur. Sensus igitur est, omne opus, statum ac conditionem suam accipere ab eo, a quo progignitur, proindeque efficaciam Baptismi, non ex exteriori apparatu, sed a Sapientia ac Potentia DEI, intus ac spiritualiter operante, dimetiendam esse.



Note ad caput III.

Reformari. Per aquam reformari dicimur, cum formam gratie Diuine, per peccatum amisse, postea in Baptismo recuperamus.

Quid. Pro cur, ut Ouid. in Ep. Oenon. ad Parid.

. . . . . . . . . Quid arene semina mandas?

Auctoritas. Prestantia quedam, ac uelut insita dignitas.

Exigenda est. Aliquibus tota hec sententia implexa uidetur, ac propterea cum Iunio ita legendum censent: . . . . aqua reformari tractamus, quid utique, etc.  meruerit officium. Ut opinor, auctoritas, etc. At que sic interpungendi necessitas? aut cur non potius has uoculas ut opinor ironice, pro scilicet, accipiamus, ut sensus sit: quasi uero DEUS nichil posset, quod supra uires, et exigentiam aque, aut alterius creature, esset?

A primordio, ipsius mundi uidelicet.

Suggestum, i. e. ornatum, seu in suas species euolutionem. Suggestus. uid. Cap. prec. col. 1142. D.

Impolita. Seu rudia adhuc et informia.

Penes Deum. Pro apud DEUM seu in DEI potestate ac uoluntate, sita erant, quidnam ex quolibet efficere uellet; quo ferme sensu idem noster in L. de Patient. c. 1, ait: Quod maxime bonum, id maxime penes DEUM, nec alius id quam qui possidet, dispensat, ut cuique dignatur.

Quiescebant. uelut inertia adhuc, nullaque agendi facultate predita.

Inquit. Moyses nimirum. Genes. I, u. 1.

Inuisibilis. Hebr. [Figure: [Hebrew Text] 1Kb] , in uulgata inanis, Aquile est  , inanitas: Symmacho , otiosum ac iners: Theodotioni , uacuum; LXX uero per , inuisa, seu inuisibilis  transferunt: prout idem noster uulgatus locum quem dam Sap. II, 18, ita reddidit: Creauit orbem terrarum ex materia INuISA, ubi Grecus: , ex INFORMI materia, habet.

Incomposita. Hebraicam uocem [Figure: [Hebrew Text] 1Kb] uulgata nostra per uacua: Aquila et Theodot. per , nichil: Symmachus per , indiscretum seu confusum; LXX per , imparata, inelaborata, INCOMPOSITA, seu confusa, reddunt.

Abyssum. Hebraicum [Figure: [Hebrew Text] 1Kb] Grecis omnibus , nimirum, ut Eustachius hoc nomen interpretatur, aqua nimia infinitum habens profundum, seu fundo carens, uel, ut Corn. a Lap. exponit, moles aquarum tunc terram omnem operientium, et demum Reuerendiss. Calmeto nostro aquarum materia, terre adhuc immixta, seu limus, est.

Spiritus Dei. Quis uero hic [Figure: [Hebrew Text] 1Kb] , SPIRITUS DEI?  Non parua hec difficultas triplicem precipue opinionem peperit.

Prima tenet, intelligendum hic esse uentum, seu erem super aquas uehementius commotum. Ita sentit Seuerianus, Gabalensis Ep. Sec. Iu Scriptor, quem Theodoretus Interrog. uIII, in Gen. disertius exponit: uerius putauerim, quod hic erem uocet spiritum; nam cum dixisset, DEUM creasse CeLUM  et TERRAM, et Aquarum meminisset sub nomine ABYSSI, necessario AERIS mentionem fecit, etc. Neque hec sententia a SS. Basilio, Ambrosio, Augustino, etc. improbatur. Sane autem constat, quod Hebrei, quorum lingua superlatiuis destituitur, inter alia ad eosdem exprimendos adminicula non raro nomen quodpiam DEI proprium adhibere soleant, ut Gen. XXXu, 5. [Figure: [Hebrew Text] 7Kb] TERROR DEI  inuasit omnes. Sic Psal. XXXu, 7, habetur:  Iustitia tua [Figure: [Hebrew Text] 7Kb] SICUT MONTES DEI, i. e. montes altissimi. Et Psal. LXXIX, 11: Operuit montes umbra eius, et arbusta eius [Figure: [Hebrew Text] 7Kb] CEDROS DEI, maxime nimirum sublimes ac proceras. Accedit quod iisdem, quibus Moyses Gen. I, 2, etiam Isaias XL, 7, uocibus utatur: Exsiccatum est fenum, quia [Figure: [Hebrew Text] 7Kb] SPIRITUS DOMINI sufflauit in eo; quod palam est de uento intelligendum esse.

Secunda sententia multorum est, qui per spiritum illum, teste S. Aug. de Gen. ad lit. imp. c. 4, intelligunt uITALEM CREATURAM, qua uniuersus uisibilis mundus, atque omnia corporea continentur. et mouentur, etc., aut, ut S. Ioan. Chrysost. Hom. III in Gen. affirmat, quod ad fuerit efficax quedam et uITALIS OPERATIO aquis , et non fuerit simpliciter aqua stans, et immobilis, sed mobilis, et uITALEM quamdam uIM habens.

Tertia opinio de SPIRITU SANCTO exponit: in quam  me adigit louge maior SS. Patrum numerus. uerius est , et a maioribus nostris probatum, quod spiritus ille SPIRITUS DEI SANCTUS dictus est, etc. Et S. Ambr. L. I in Hex. c. 8, inquit: Nos cum sanctorum et fidelium sententia congruentes, Spiritum S. accipimus, etc. Nec minus S. Hier. de Trad. Hebr. in Gen. affirmat. non de spiritu mundi dici, sed de Spiritu S. qui et uiuificator omnium a principio dicitur. Atque idipsum in Ep. ad Ocean. confirmat, inquiens: Incompositam et inuisibilem materiam abyssorum magnitudine et deformibus tenebris opprimebat: solus Spiritus DEI in aurige modum super aquas ferebatur, et nascentem mundum in figura Baptismi parturiebat. Quid uero S. Augustinus? Preclare et hic in L. XIII Conf. c. 3, mentem suam aperit: Tenebam, inquiens, iam PATREM in Dei nomine, qui fecit hec  et FILIUM in Principii nomine, in quo fecit hec: et TRINITATEM querens, querebam in  eloquiis Scripturarum eius: et ecce SPIRITUS tuus superferebatur super aquas, etc. Unde non mirum, quod ex tanto consensu Patrum hanc quoque sententiam adoptauerit Ecclesia in Benedictione Fontis Baptismalis ita canens: DEUS, cuius Spiritus super aquas inter ipsa mundi primordia ferebatur, ut iam tunc uirtutem sanctificationis aquarum natura conciperet, etc.

Sed quid uetat, tres has opiniones quasi in unam compingere? Dicamus igitur, per SPIRITUM DEI imprimis intelligi uentum, seu erem elementarem, et hunc singulari uirtute DEI commotum, perfluendo aquas, his uelut incorporatum fuisse, sicque eas ad progeneranda uiuentia fecundasse, et Spiritum Sanctum sub hoc ere inuisibiliter latentem, easdem aquas uirtute, per Baptismum olim animam sanctificandi quodammodo initiasse.

Ferebatur. Hebraicum [Figure: [Hebrew Text] 1Kb] quod LXX per , superferebatur, exponunt, arcanioris nonnichil significationis apud Hebreos esse dicitur. Enimuero S. Basilius in Hexem. c. 1, Syri cuiusdam interpretis   testimonium adducens, sic profatur: Illud itaque , SUPERFEREBATUR, ait , interpretatur pro , CONFOuEBAT secundum similitudinem ANIMABAT secundum similitudinem , OuIS INCUBANTIS GALLINAE, et uitalem quamdam uirtutem immittentis , CONCALEFACTIS, nimirum ouis illis. Consonat Diodorus Tars. in prefatum Genes. loc. ita disserens: uult enim Hebraica dictio  uerbo respondens, significare, quod, sicut gallina ouis incubat, alis suis ea tanquam animanda molliter contingens, sic etiam Spiritus aquis superferebatur, eas uitali calore imbuens. Atque hoc ipsum S. Hieron. in Ep. ad Ocean. et L. de Trad. Hebr. nec minus S. Ambr. L. I. in Hexem. c. 8. confirmant, ut apud Natal. Alex. T. I. Aet. M. I. Diss. I. Art. 2. Prop. 2. diffusius uidere est. Et denique adhuc subtilius id S. Aug. de Gen. ad Lit. c. 4. explicat: Sicut superfertur  uoluntas artificis ligno, etc., uel etiam ipsis membris corporis sui, que ad operandum mouet. Atque ita etiam indiuiduus Augustini sectator S. Thomas. I. p. q. 66. a. I. exponit.

Substantia. Subaudi sit.

Dignationem, pro dignitatem.

Sedes. Igitur Tertullianus iam Patribus illis, de quibus supra: Spiritus Dei, facem pretulit, non minus L. Iu adu. Marc. XXuI, eandem sententiam insinuans: quanquam, si uerum dicere uelimus, parum constanter; nam. L. adu. Hermog. c. 32, in illud Amos Iu, 13  , qui solidat tonitruum, , et condit spiritum, etc., ita disserit: Eum spiritum conditum ostendit, qui in terras conditas deputabatur, qui super aquas ferebatur, librator, et adflator, et animator Uniuersitatis, non, ut quidam putant, ipsum DEI significari SPIRITUM ; sed eum spiritum dicit, de quo etiam uenti consistunt, etc.  Aut igitur prioris sue sententie immemor hec scripsit, aut in gratiam Montani sui  qui ipsemet se Spiritum S. sacrilege iactasse quorumdam relatione perhibetur, imo et ab ipsomet Tertull. in L. de Monog. c. 1, compellatione Paracleti salutatur, ueterem suam sententiam fortasse expunxit.

Liquor. Liquidum eris elementum.

Semper. Inde iam a primordio creationis sue.

Leta. Opponitur tristi abysso.

Simplex. Uniformis per omnia substantie.

Subiiciebat. In quo Spiritus S. aurige in modum super aquas ueheretur, ut S. Hier. in Ep. 83 ad Ocean. explicat. uide supra.

Modulatricibus. Modulari est rem concinne, ad certum modum, seu elegantiorem modulum ac mensuram disponere. Unde modulatrices aque hic uocantur, quoniam  ex ipsis, uelut modulantibus, ac prescriptos modulos cuilibet rerum speciei prebentibus, Uniuersum hoc digestum aque coordinatum fuit.

Deo constitit. Alii a DEO constitit. Quanquam non est, quod ordinariam lectionem omnino damnem. Nam et DEO Greca phrasi, pro per DEUM: constitit uero pro firmiter stetit, aut potius pro constitutum est, intelligi potest.

In medietate distinctis, seu in medio per hoc ipsum firmamentum separatis. Ita enim Gen. I, 6 et 7, sacer textus inquit: Fiat firmamentum [Figure: [Hebrew Text] 2Kb] IN MEDIO AQUARUM [Figure: [Hebrew Text] 2Kb] ET FIAT DIuISIO, uel, ut uulg. noster habet, diuidat aquas ab aquis. Et fecit DEUS firmamentum, diuisitque aquas, etc. Gen. I, 6 et 7.

Suspenderet, in centro Uniuersi nimirum; namque inibi DEUS appendit tribus digitis molem terre. Is. XL, 12.

Habili, ad recipiendas eiusmodi figuras tractabili,  seu idonea.

Succida, pro succulenta, ut idem uarr. L. II, c. 11, ait: A sudore ouium recens lana tonsa succida appellata est.

Limo. Greca phrasi pro in limum, in quem terra ex superstite humore aqueo emollita fuerat.

Aut gratia. Ut Cic. L. II, Ep. 3. ad Quint ait: Cetera que sunt in rebus nostris huiusmodi, plena dignitatis et gratie, id est, uenustatis.

Ingenia. Ingenium de inanimatis quoque rebus, saltem improprie, dicitur, pro ui iisdem innata, seu intus genita, quam alias quoque indolem dicere solemus. Ego autem pro ingenia legendum ingenita i. e. ingenerata, suspicor.

Instrumentum, ad infinitos prope usus et effectus.

Parere, pro apparere, ut in L. de Spec. c. 8, idem Noster: Ante has tres Are trinis diis parent. uid. et L. I adu. Marc. c. 15, et alibi.

 Aeternam. Ex contextu uehementer suspicor terrenam legendum esse. Quanquam eternam tolerari posse existimem, ut sensus sit: ex cuius uelut nutu uita eterna dependet, etc., cum uim sanctificandi uel in ipso sui primordio quodammodo consecuta sit, ut supra dictum fuit, partimque Cap. seq. amplius exponetur. Ceterum uero Aquam quoddam uite eterne symbolum esse, Christus ipse mulieri Samaritane Io. Iu, 10, etc. ac presertim u. 14, premonstrauit, inquiens: Aqua, quam dabo ei, fiet in eo fons aque salientis in uitam eternam.

In celesti, i. e. per aliquid celeste, scilicet Sacramentum Baptismi, ceu medium ad salutem nostram, quam in celis denique adipiscimur, summe necessarium.



Note ad caput Iu.

Ipso habitu, seu, per illam, quam mox post sui creationem in se receptam habebat, initialem quamdam  uim sanctificandi.

Super aquas. Ut Cap. prec, Not. Spiritus et ferebatur.

Reformaturum. Ib. Not. Reformari.

Mutuabatur. Sic etiam Exod. III, 2, mons Horeb, in quo apparuit Dominus Moysi in flamma ignis de medio rubi, ex presentia DEI singulari quamdam sanctitatem contrahebat, atque ideo ad illum DEUS: Solue, inquit, calceamentum de pedibus tuis; locus enim, in quo stas, TERRA SANCTA est. Ib. u. 5. Simile exemplum occurrit Ios. III, 5, et alibi plura.

Rapiat. Contrahat, uelut ui quadam ad se rapiens.

Insidere facilem. Hellenismus est; sic enim Grecus diceret: , cum Latinus, facile penetrantem et insidentem.

Subtilitatem. Similitudine quadam corporali, et ad sensus accommodata uti uidetur, de oleis quibusdam  ac tincturis, solidissimas etiam substantias penetrantibus. Quomodo autem substantia, aut qualitas spiritualis, in subiecto eorporeo recipiatur, id enimuero Philosophis multo difficilius explicatu est.

Concepit, pro incepit fortasse: aut sensus est: uim sanctificandi concepit, i. e. in se recepit.

Ex ea parte qua, i. e. in tantum, in quantum genus quidem, etc.

In specie. Fors legendum in speciem.

Diluatur. Quidam Codices deluatur habent; ueteres enim deluere pro eluere, et apud Festum deluuium pro diluuio dicebant.

In Tiberi. Rome nimirum, quam utique per Tiberim, flumen huic Urbi interfluum, designat. Petrum igitur Rome fuisse illicque cum Paulo passum, Tertullianus non hoc duntaxat, sed aliis quoque locis, ceu rem penitus indubitatam supponit. Sic enim L. Iu adu. Marc. c. 5, ait: uidemus, quid etiam Romani de proximo sonent, quibus Euangelium et Petrus et Paulus,  sanguine suo signatum reliquerunt. Huic gemina sunt, que in L. de Prescript., cap. 36, habet: Sed et Romanorum Ecclesia Clementem a Petro  ordinatum edit. Rursus autem in Scorp. c. 15, ita loquitur: Orientem fidem Rome primus Nero cruentauit. Tunc Petrus ab altero cingitur, cum cruci adstringitur: tunc Paulus ciuitatis Romane consequitur natiuitatem, cum illic martyrii renascitur generositate. Igitur iam sub initium seculi III, hec in Carthaginiensi Ecclesia, quin et per totam late Africam, inualuerat traditio, nemine, ne hereticorum quidem, quos tam acriter, et ubilibet, insectatus fuerat Tertullianus, eamdem quidquam conuellere auso.

Sed neque ita seclusa a Romanis erat Carthago, ut nonnisi tardius, ac incerto rumore, res paulo magis insignes, nouiterque gestas, ultro citroque perferri  opus fuerit; nam et a Iulio Cesare traducta illuc integra Romanorum ciuium colonia, et ab Augusto successore ipsa Africa Senatus potestati tradita, et ceu Prouincia romana per annuos Proconsules deinceps administrata, et ab Italis nauibus ob frumenti prope quotidianam exportationem  tum aliorum mercimoniorum causa perpetuo frequentata fuerat. Oro igitur, obtestorque, quo Authore non Carthago tantum, sed tota Africa, sibi tantum, tamque constans mendacium alliniri passa fuisset, aut quomodo ueritatis ipsius, per innumeras occasiones melius explorande, tam incuria esse potuisset, ut non saltem Tertullianus, alias in Romanam Ecclesiam, presertim postquam ad Montanum suum, impius desertor, transfugerat, conuitiorum minime parcus, traditioni illi mendacem suam laruam detraxisset, non utique cessaturus, Romano Clero  hanc imposturam obiicere, si in eius saltem suspicionem unquam perductus fuisset? Aut annon ipsi Proconsules, ac imprimis, qui, teste Tacito, Hist. l. I, cap. 7, ultimis Neronis temporibus Africe preerat, Clodius Mater, aut qui eum consecuti sunt, uipsanus Apronianus, uigellius Saturninus, etc., et maxime Scapula, ad quem Africane Ecclesie persecutorem, Tertullianus tam animose pro Christianis scripserat, traditionem his tam gloriosam, et ad eosdem in sua fide confirmandos tam ualidam, deprehensa falsitate euellere dubitassent? Ac deinde si Petrus alibi, an solus Apostolorum tam obscuro in loco martyrium subiisse credendus est, ut ne quidem rumor illius ad Tertullianum, aut quemuis ante uel postea alium, seu Carthagine, seu Rome, aut ubilibet demum uersantem pertigerit? Aut denique Ecclesia Romana sola tam ignote originis est, ut cum ceterarum prope omnium et longe ignobiliorum, primi fundatores ex  propabili saltem notitia designentur, in Romane autem illius ortu assignando tota antiquitas decepta fuerit?

Itaque hec Carthaginensis Ecclesie traditio non temere illic exorta, aut subdole conficta, sed ab iis omnibus qui Petrum Rome uiderant, predicantem audierant, martyrio eiusdem oculati testes interfuerant, ad posteros propagata, Carthagini indeque reliquis africanis Ecclesiis, una cum Euangelio, quod he a Romana Ecclesia, ut S. Aug. in Ep. 162 testatur, acceperant, illata fuisse, indubitato credi debet, tam fortiter per omnes ubiuis terrarum Ecclesias stabilita, ut contra tot testium, et publicorum monumentorum, lapidum, templorum, etc., fidem nunquam deinceps uacillare potuerit.

uides ergo, uel solum hoc Tertulliani testimonium  ad traditionem hanc ipsis a suis fontibus accersendam, et sectariorum  audaciam, qua rem tam apertam, et cui ne alias quidem hereticorum aut schismaticorum ullus ante XuI Ecclesie Sec. uel minimum contradicere ausus est, in controuersiam iam pertrahunt frangendam. Nimirum moderni demum nostri tam nasuti, aut nasutuli potius sunt, ut, que ueteres omnes subolfacere non potuerant, ipsi iam odorari incipiant. Atque si mihi quidem contra hos tales pluribus agere collibitum, aut opere pretium esset, eos etiam, qui, ut a nostris sacris maxime alieni, ita apud illos alias maxima authoritate sunt, Pearsonium, Grotium, Usserium, Chamierium, Blondellum, Petrum Molineum, aliosque, quorum uel solis nominibus pauculi alii, et nuper nati, facile opprimi possent, longo agmine adducerem. Nunc ex illis uel duos, Samuelem Basnagium, et Guil. Caueum, attulisse sufficiat; quorum prior, licet in Annal. suis Politico-Eccles., ad an. 42, n. 8, pertinaciter neget, Petrum Rome Episcopum fuisse, attamen Rome fuisse, ad A. C. 64. num. 9, in hec  uerba inconcusse affirmat: »Nulla unquam traditio »fuit, que maiore testium numero cingatur; ut de Petri in Urbem aduentu dubitari non possit, quin omnia historie monumenta conuellantur.« Alter uero in Script. Ecclesiastic., Historia Litteraria, p. 5, ita ait: Petrum Rome fuisse, sedesque in ea aliquamdiu tenuisse, cum toto antiquitatis cetu intrepide affirmamus. Postquam deinde testes produxisset omni exceptione maiores, et ex ultima antiquitate petitos, S. Ignatium Antiochenum, ipsius S. Petri discipulum, Papiam Hierapolit., Ireneum, S. Polycarpi, uiri Apostolici, discipulum, Dionysium Corinthium, Tertullianum, Caium, presbyterum Romanum, et Origenem laudasset, ita pergit: »Post tot ueneranda nomina, tam clara prime uetustatis monumenta, quis rem, tam perspicue, tam constanter traditam, in dubium reuocabit? Certe si tam densa testium nubes, tam concors ueterum sententia, pro cuiusuis ingenii pruritu sit uellicanda, actum erit penitus de primorum Seculorum memoria, nec cuiquam ultra  suam etatem sapere licebit.« Ita nimirum quidam ex heterodoxis nostris, cum propria sua iudicia ubilibet pro ueritate obtrudant, cum tot contumeliosas contra Religionem nostram fabulas undique corradant, partim ipsi quoque excogitent; fidem sibi dari illico postulant, quibus neque tota antiquitas par est, ad fidem ab illis mutuo impetrandam. uerum cum hactenus ferme extra instituti nostri limites abrepti fuerimus, si quis insuper plura desideret, apud Calmetum nostrum in Diss. peculiari de itinere Romano S. Petri abunde inueniet.

Philippus, qui communius creditur non Apostolus, sed unus ex septem primis Diaconis, Act. 6, u. 5, electis, fuisse.

Fortuita, i. e. fortuito oblata.

Retulit. Hec utique sententia ironiam sapit. Ceterum non hic Tertullianus Baptismum a Petro collatum cum Baptismo Ioannis, qui prioris duntaxat preuia  quedam figura, et quasi precursio fuerat, penitus exequare ; sed id duntaxat confirmare uoluit, quamcunque aquam, per orbem hunc nostrum diffusam, utpote cum primigenia illa prorsus eamdem, eque a Spiritu Sancto iam nunc adaptatam fuisse, ad salutem hominibus quocumque demum modo conferendam: etsi utique negandum non sit, Baptismum nostrum, utpote Sacramentum a Christo ipso institutum, longe efficacioris uirtutis fuisse, quam Baptismum Ioannis, qui non per se conferebat remissionem peccatorum, sed solum ad actus penitentie, per quos illa fiebat remissio, excitabat: qua de re Interpretes ac Theologi nostri passim uideri possunt, nosque suo loco uberius confirmabimus.

Prerogatiua. Participantes nimirum, uelut per transfusionem, priuilegium illud, et aque illius primitiue indolem.

Sacr. sanctificationis, seu occultam illam, ac spiritualem  uirtutem sanctificandi animam.

Inuocato Deo. Que inuocatio fit in benedictione fontis baptismalis: quem ritum iam Tertulliani temporibus adhibitum fuisse, et uerisimiliter ab ipsis Apostolis descendisse, uel ex solo hoc loco satis colligitur.

Aquis superest, seu super aquas est, iisque uelut supernatat.

Combibunt. An hec uirtus sit uere realis ac physica a Spiritu S. aquis impressa, et physice causans gratiam baptismalem, an moralis duntaxat, in Tr. de Baptismo uehementer disputant Scholastici.

Ad simplicem actum, pro simplici actui, ablutionis uidelicet.

uice sordium, i. e. instar; uel loco sordium.

In spiritu, seu in anima; peccatum enim, sola uoluntate perpetratur, et in anima maculam spiritualem, que Scholasticis peccatum habituale dici solet, relinquit.

Reatum. Equidem nullam caro, seu corpus, culpam proprie dictam contrahit, neque fomes ille, quo caro  concupiscit aduersus spiritum  peccati, nisi improprie dicti, rationem habet; quia tamen, ut rursus in scholis loquuntur, actiones sunt suppositorum, ac proinde non sola anima, sed totus homo, ceu ipsum suppositum, ex corpore et anima constans, in carne, ac per carnem peccat, inde etiam, propter intimam anime cum corpore unionem nimirum, tum culpe, tum pene reatus quodammodo ad ipsum corpus, seu carnem, protenditur, adeo ut non quidem corpus per se, et propter se, sed anima in corpore, et per corpus, itaque totus homo, qui peccauit, puniatur.

Ob ministerium. Igitur antea dicta precipue uera sunt in peccatis carnalibus, seu que carne, eaque quomodolibet demum concurrente, perficiuntur.

Medicatis quod aquis, i. e. uirtute medica imbutis, ut in naturalibus sunt therme, et acidule. Alias etiam, sed rarius, pro uenenatis sumi solet, ut Suetonius Claudium imp. boleto medicato e uiuis sublatum esse refert, et Silius L. uI, tela medicata ueneno canit.

Interuentum. Alludit ad Piscinam probaticam, de  qua Ioan. 5, et Noster cap. seq. apertius.

Diluitur, scilicet propter eam culpam quam per corpus, et corporales ac sensibiles uoluptates, incurrit.

Mundatur. Ab ea uidelicet macula, quam in anima, sibi intime innexa, contraxit.



Note ad caput u.

Spiritualium. i. e. destituta omni intellectu, etc., et nonnisi carnalia sapientes. Fors hec sententia ita interpungi posset: extranee ab omni intellectu, spiritualium potestatem, seu uirtutem, eadem efficacia, etc.

Subministrant, seu attribuunt.

uiduis, i. e. inanibus, ac omni eiusmodi uirtute destitutis.

Initiantur. Initiare, uerbum in sacris precipue usitatum, est consecrare, seu sacris imbuere, aut potius ad eadem idoneum reddere. »Erant  quidam gradus in participatione mysteriorum obseruandi. Prima  omnium fuit  deinde sequebantur mysteria parua, quibus instituebantur et preparabantur ad maiora; postremus erat actus Mysteriorum maiorum, et illa, que dicebantur ,« scilicet inspectio secretiorum quorumdam sacrorum, ad que initiati nonnisi exacto anno admittebantur, ut Plutarch. in l. de defect. orat. perhibet.

Hactenus autem dicta egregie confirmat Clem. Alexandr. l. u. Strom., ita disserens: Non abs re ergo in mysteriis quoque, que fiunt apud Grecos, primum locum tenent  sicut etiam apud Barbaros , Lauacrum. Post hec autem sunt (parua mysteria  futurorum, etc. Et Strom., l. uII, inquit: Ante mysteriorum quoque, seu sacramentorum, traditionem oportere , expiationes, seu purificationes, quasdam  adhibere iis, qui sunt initiandi, mysteriis, etc. Cicero autem in II de LL. ait: mysteria illa appellari initia. Imo et apud nos Christianos dici uulgo solet, SS. Ordinibus aliquem initiare, et prima tonsura quedam ad eosdem initiatio appellatur.

Isidis alicuius. Io, Inachi filia, post Epaphi, sui e Ioue filii, partum, agente Iunone zelotypa, in uaccam conuersa, et, postquam humanam formam recuperasset, Apidi, Aegyptiorum Regi, sub nouo Isidis nomine nupta, ob maxima beneficia huic genti impensa, post mortem, una cum marito, ab Aegyptiis in deorum numerum adscita fuit. Nonnulli credunt, perfabulosam hanc deam , infinitam DEI SAPIENTIAM adumbratam fuisse, que Prouerb. 8, u. 14, de se inquit: Meum EST consilium et equitas, mea EST prudentia, mea EST fortitudo. Certe autem in Isidis templo sequentem olim inscriptionem repertam fuisse, Plutarchus in l. de Osiride et Iside commemorat:

 .
Ego sum OMNE quod FUIT, et quod EST, et quod ERIT.

Alii credunt, sub Iside Terram, aut Lunam, aut Canicule sidus , aut Cererem, aut Mineruam, aut aliam ex deastris aliquam, latere; quidam uero apud illustrissimum et eruditiss. Huetium, Ep. Abrincinensem, in Demonstr. Euang., Prop. Iu, cap. 10, num. 1. Nulla iam sexus ratione habita, cum Osiride, Astarte, Saturno, Cybele, etc., penitus confundunt. Quid autem? quod idem Huetius Moysen in Osiridem, coniugem eius Sephoram, imo et sororem Mariam, in Isidem, apud idololatras Aegyptios migrasse contendat?

Ceterum, quecumque hec Isis fuerit, constat tamen, non a Romanis modo, aliisque multis populis, sed, ut Tacitus de Moribus Germ. refert, etiam a Sueuis olim Isidi sacrificatum fuisse, idolo eius ex Aegypto in Pontum Euxinum, indeque per Danubium illuc  sursum aduecto. Plura apud Plutarch. in L. de Iside, Pitifc. in Lexic. Natal. Com. Mythol., l. uIII, c. 18. Demsterum de Ant. Roman. l. II, c. 22, aliosque reperies.

Quod uero iam ad Sacra Isidis attinet, ea admodum arcana, ac nonnisi nocturna fuisse, a solis feminis peragi solita, perhibentur. Testatur autem Herodot. in Euterpe, l. II, Sacerdotes Isidis quotidie frigida, interdiu ter, noctu bis, lauari consueuisse, et inter mysteria eius amphoram aque deferri solitam, Lucianus de Dea Syria narrat. Sed et Iuuenalis, Sat. 6, de eiusmodi femina sacerdote Isidis, canit:

Hybernum fracta glacie descendet in amnem,
Ter matutino Tiberi mergetur, et ipsis
uorticibus timidum caput abluet . . . .
Et mox postea:

. . . . . . . Si candida iusserit Io,
 A Meroë portabit aquas, quas spargat in ede
Isidis, antiquo que proxima surgit ouili.

Mithre. Qui Mithre initia  tradunt  e petra eum natum esse memorant, et Speleum nominant eum locum, ubi initiari in eum credentes perhibent. Unde in uetusto quodam marmore Rosinus in Paralip. ad Demsteri Antiq. Rom., l. II, c. 8, legit: DEO. SOLI. MITRAE. FL. SEPTIMIUS. ZOSIMUS. U. P. SACERDOS. DEI. BRONTONTIS. ET AECATAE. HOC. SPELAEUM. CONSTITUIT.

Hec uero Mithriaca sacra, que in speluncis abditis fieri solebant, Persarum propria erant, qui nomine Mithre, ut testatur Macrob., l. I Saturn., cap. 17, Solem colere, eique bouem, ex antro cornibus eductum, inter hymnorum concentus immolare consueuerant. Erat igitur hoc idolum leonis uultu cum tiara, Persico habitu, utraque manu bouis cuiusdam reluctantis cornua comprimens, ut ex Statio l. I  Thebaïd. discimus, ubi:

. . . . . . . seu te roseum Titana uocari,
Gentis Achemenie ritu, seu prestat Osirim
Frugiferum, seu Persei sub rupibus antri
Indignata sequi torquentem cornua Mithram.
Porro de ablutionibus que in initiis huius numinis adhiberi consueuerant, testatur Tertul. in l. de Coron. Mil., c. ult., et in l. de Prescript., cap. 40, ubi nos plura in Notis, g.

Ceterum autem generaliter sacrificiis gentilium premissas fuisse eiusmodi ablutiones, ueterum monumenta passim testantur. Sic enim Hesiodus:

Nunquam uina Ioui, superisue, rubentia libes,
Ante manus fluuii quam pura laueris unda.
Audiendus quoque Thucydides l. II Pelopon., ita loquens: Fonte etiam Calirrhoë in maximi momenti rebus usi sunt, ac etiamnum a priscis inde temporibus aqua illa ante nuptialia, et aliis in sacris assolet adhiberi. Sed et Pausanias in Eliac., l. I, cap. 164, eadem de  re ita testatur: Neque uero aut XuI Femine  aut ediles Eliorum, ullam attingunt muneris sui partem, priusquam se peculiari lue et aqua  lustrarint. Certe autem Timarchides apud Natal. Com., l. I Mythol., cap. 4, memorat, Asterium quemdam fulmine percussum interiisse, quod manibus impuris  aram Iouis attigisset. Quid uero, quod nonnisi premissis eiusmodi lotionibus preces ad deos fundi oportuerit? Apud Romanos cum sacrificandum erat  lotis manibus, et lustratis aqua pura uictimis, etc. . . POSTEA PRECATI, tum demum ministros illas mactare iubebant. Salse autem hos tales Lact. l. u Instit., c. 20, irridet: Flagitiis, inquiens, omnibus inquinati ueniunt ad precandum, et se pie sacrificasse opinantur, si cutem lauerint: tanquam libidines, intra pectus inclusas, ulli amnes abluant, aut ulla maria purificent.

uide autem superstitiosi huius ritus originem, et  spiritus illos nequam ubique SPIRITUS Diuini nimium legas simias! Lauationem hanc  cum audissent demones per Prophetam promulgatam, effecerunt, ut et ingressuri in delubra eorum, et accessuri ad illos, etc. . . seipsos aque adspersione lustrarent; quin ut toto quoque corpore lauentur prodeuntes, priusquam ad templa, ubi illi collocati sunt, ueniant, instinctu suo et opera curant. Ceterum illa pars templi, in qua sacrificaturi se abluebant, seu deluebant , proprie delubrum appellata fuit, significatione deinceps ad templum ipsum prorogata. Quanquam alii de uocis illius etymo aliter.

Efferunt. Ita cum Matre deum (quam Greci, et ex his Noster, l. de Spec., cap. 8, , Magnam Matrem: Phryges uero Rhee, et Cybeles: Assyrii, teste Macrob. Sat., l. I, c. 23, Adergatis: Aegyptii, authore Seruio in uIII Aeneid. Isidis,  Afri apud S. Aug., l. II. de C. D., cap. 4. Dee celestis, Germani uero apud Tacit., l. uII. Hist. c. 20. Herthe  ad Almonem fluuium factitatum fuisse, ex Ouid., l. Iu. Fast. et Lucano, l. I. de Bell. Pharsal. constat. Insignis pariter apud Tacit. l. Xu. Annal. c. 44. locus est: Propitiata Iuno per matronas, primum in Capitolio, deinceps apud proximum mare. Unde hausta aqua templum et simulacrum Dee prospersum est.

Ceterum efferre hic significare uidetur e templo ferre idola, ac antea aquis lota in publicis supplicationibus, seu processionibus  per urbis uicos, et plateas circumferre.

uillas. uille, quasi uehille, initio dicebantur case quedam in agris, ad conuehendas ac recondendas illic fruges, recipiendos noctu colonos, et pastores cum gregibus suis, etc., nonnisi ex cespite, aut alia materia, quam necessitas imperabat, constructe; postea cum in statas rusticorum habitationes  transiissent, nonnichil firmius structe, tandem in uoluptuaria quoque ac estiua Nobilium receptacula transiere, lustralibus illius modi sacrificiis, et aspersionibus, eo solemnius deinceps inaugurari consueta.

Huc quoque pertinebant Festa Palilia, mense Aprili in honorem Palis dei celebrari solita, de quibus Ouid. Fast. Iu. u. 735.

Pastor oues saturas ad prima crepuscula lustret,
   Unda prius spargat, etc.
adhibita nimirum agresti illa et condigna apud Caton. de Re rust., c. 141, ad rusticum illum deum inuocandum formula: Uti tu morbos uisos inuisosque, uiduertatem, uastitudinemque, calamitates, intemperiesque prohibessis, defendas, auerruncesque, etc. Quin pastores quoque ipsos et igne et aqua lustrari oportebat, de quibus Ouid. ib. uers. 725:

Certe ego transilui positas ter in ordine flammas,
   uirgaque rorantes laurea misit aquas.

 Sed quid uetat, huc quoque reducere adspersiones illas ambaruales, inter quas ambarualis hostia circum agros, uelut ambiens arua, ducebatur? etc.

Domos. uel unum hanc in rem adduco Theocritum Idyl. 24, ubi Tiresias uates domum Amphitryonis a serpentibus, quos Hercules in cunis utraque manu compressos suffocarat, expiari iubens, ait,

   
. 
.

Templa. De lustratione templorum insigne rursus testimonium exstat apud Tacit., l. Iu, c. 53, ubi cum Iouis Capitolini templum, a uitellianis militibus destructum, a uespasiano Imp. restaurandum erat, ut area eius solemni ritu dedicaretur, uirgines uestales cum pueris puellisque patrimis matrimisque  aqua, riuis et fontibus amnibusque hausta, perluere, etc. Longe autem antiquior hic ritus ab ipso Numa rege petitur, de quo Plutarchus in eius  uita inquit, fontem, qui locum irrigat  aquam sacram uirginibus ueste attribuisse, ut ex eo haurientes purificarent, et aspergerent sacram edem.

Urbes. Erant et sacra Amburbalia, cum scilicet urbs, eiusque pomerium lustrabatur, ut apud Lucan., I Phars., u. 593:

Mox iubet et totam pauidis a ciuibus urbem
Ambiri, et festo celebrari menia lustro.
Longa per extremos pomeria cingere fines
Pontifices sacri, etc.
Fiebat autem hec lustratio quotannis mense Februario, hunc enim secundum mensem Numa dicauit  Februo deo, qui lustrationum potens creditur; lustrari  autem eo mense ciuitatem necesse erat, ut iusta diis Manibus solueret.

 Aspergine. Legendum putat Iunius aspargine. At quid hac mutatione opus? Asperginem dicunt politiores Latini, ut uirgil., Aen. III:

. . . . . . Salsa spumant aspergine cautes.
Equidem in L. 4, ff. ad leg. Rhodiam de iactu, a Callistrato asparginem dictum inuenio; at alia significatione, scilicet pro uitio rei ex aqua, maxime pluuia, contracto: quanquam non desint, qui ibi quoque aspergine legant.

Apollinaribus. Hi ludi, cum Hannibal esset in Italia, monitu carminum Martii uatis, tum forte inuentorum, primum ex SCto celebrati fuere, ut ex Liuio, l. XXu, c. 12 et Macrob., l. I Saturn., c. 17, constat. Hic autem Noster potius sacrum illud apud Aegyptios celeberrimum, quod Horo  ad Butum in insula Chemmi fiebat, respicit, aut ludos Apollini Triopio a Doriensibus sacratos, de quibus idem Herod. in Clio.

 Pelusiis. Pelusium, nunc Damiata, ad ostium Nili maxime orientale sita est, ciuitas olim nobilis, a Peleo, Achillis patre, ut fertur, postquam ob interfectum fratrem Phocum in lacu uicino lustrari iussus, a Furiis, quibus ob illam cedem agitabatur, ad sanam mentem rediisset, condita, ubi in honorem Diane, que Aegyptiorum lingua, indeque ipsa ciuitas alio nomine Bubastis dicebatur, ludos quondam celeberrimos quotannis actos fuisse, iterum Herod. in Eut., c. 49, fuse memorat. Quanquam non ignoro, a uulg. nostro Interprete Ezech., XXX, 16 et 17. Bubasten inter ac Pelusium distingui: Quasi parturiens dolebit [Figure: [Hebrew Text] 2Kb]  PELUSIUM, iuuenes [Figure: [Hebrew Text] 2Kb]  BUBESTI gladio cadent.

Tinguntur. Dubio procul ludos hos, ut alios eiusmodi omnes, sacrificia, premissis utique ablutionibus, ac lustrationibus comitabantur.

Presumunt. Sicut rerum omnium generationem ab Aqua, ceu primo principio, proficisci, Philosophi non  postreme olim authoritatis, ac inter hos precipue Thales Milesius, credebant, ita periuri, uelut ob iamiam et ubilibet imminentem deorum iratorum uindictam prope iam mortui, se eiusmodi ablutionibus, crimina illa, ut falso credebant, expiantibus, impetrata uelut impunitate, ad nouam uitam, eiusque securitatem redire, ac quasi regenerari sibi uidebantur. Ut ergo apud Grecos magna periuriorum frequentia erat, ita ante ludos, ne in iis, uelut in illorum publicam uindictam, turpiter succumberent, maxime de diis antea per ablutiones eiusmodi propitiandis solliciti erant.

Se expiabat. Exempla rei huius plurima apud Grecos imprimis prostant; sic apud Herod., l. I, c. 7, Adrastus, fratricidii reus, a Creso, Lydorum rege, expiatus fuit. Apollinem item et Dianam, ut Pausan. Corinth., cap. 51, memorat, Pythone ceso, ut se expiarent, Aegialam uenisse tradunt. Idem Pausan., l. I, c. 74, refert: Prius quam materni sanguinis maculam expiationibus Orestes elueret, de Trazeniis nemo cum tecto recipere uoluit, etc. Sed, si uirgilio credimus, iam apud Troianos hic  ritus obtinuit; ita enim Aeneas ad Anchisen, Aeneid. II, u. 717:

Tu, genitor, cape sacra manu, patriosque penates:
Me bello e tanto digressum, et cede recenti,
Attrectare nefas, donec me flumine uiuo
Abluero . . . . . .
Et Senec. in Herc. fur., Act. Iu, Sc. I, uers. 918:

. . . . . . . Nate, manantes prius
Manus cruenta cede, et hostili expia.
Hunc enimuero gentilium morem ipse ridet Ouid., II Fast.

Ah! nimium faciles, qui tristia crimina cede
   Fluminea tolli posse putatis aqua.
Atqui constat expiationum et lustrationum nomine tunc nonnisi lotiones aqua factas intelligi consueuisse.

 Singulare autem est exemplum, quod exstat apud Halicarn., l. u, Ant. Rom., c. 58, ubi cum ex Senatus decreto publica iustaque cedes coniuratorum Rome facta fuisset, SC. tum factum est, ut tota lustraretur ciuitas, quod necessitate coacta esset ciuilis cedis auctor fieri: cum nefas esset ad sacra accedere, et uictimas immolare, antequam facinus expiatum esset, luesque lustrationibus abolita.

Nature aqua, i. e. aque naturali, sueque nature relicta.

Emundationis. Pro auspicato faciende, ac feliciter, ipsoque celo annuente, suscipiende emundationis. Itaque non uideo cur cum Iunio legendum sit auspicii et mundationis.

Medicari, i. e. medica uirtute imbui. Quanquam et alio sensu, qui communior est, et hic melior, id intelligendum esse putem, ut l. XI Aeneid.:

Sed non Dardanie medicari  cuspidis ictum
Eualuit.

 Aemulum Dei, Diabolum uidelicet.

Sacramento, Seu mysterio, ac etiam extra usum, et applicationem aque ad ablutiones hactenus descriptas.

Sciunt. Alii sunt, nec male; quanquam sciunt mihi elegantius esse uidetur, ideoque retinendum.

Quique fontes. Fontes ex specubus, aliisue umbrosis locis erumpentes, aliquid diuinitatis, aut diabolice potius uirtutis, habere credebantur; unde et diuinus honor a ceca gentilitate ipsis impendi consueuerat. De his Senec., Ep. 41, ait: Magnorum fluminum capita ueneramur: subita ex abdito uasto eruptio aras habet: coluntur aquarum calentium fontes, et stagna quedam uel opacitas, uel immensa altitudo sacrauit. Erat etiam Rome fons, Egerie Nymphe, ad radices montis Auentini, sacer, de quo Liuius, l. I, c. 19, refert; Lucus erat, quem medium ex opaca specu perenni rigabat aqua: quo quia se persepe Numa sine arbitris . . . inferebat, Camenis eum lucum consecrauit. Addit Plutarchus  in Numa, fontis huius cure uestales uirgines ab eodem prefectas fuisse, etc., ut supra Not. Templa retulimus.

Itaque fontes huiusmodi, ex horrida, nescio qua, locorum, unde scaturiebant, maiestate omnino inter deos reponebant, ipsorumque adeo honoribus peculiaria quedam sacra, ut erant Rome Fontinalia, III Octob. celebrari solita, aliaque multa alibi, instituebant.

Neque uero beneficiis solum, sed malignis quoque fontibus arcanum quoddam numen inesse credebant, diuinis cultibus propitiandum, ut exitialem illorum uim, quam tamen natura sibi inditam habebant, auerruncarent; cuiusmodi erant aque Alcyonie paludis apud Pausan. in Corinth. ad fin., quibus innatantes ad imum fundum trahebantur: fontes item Acidantis fluminis, e Lapitha, Arcadie monte, oriundi, atque adeo tetrum odorem efflantis, ut hominibus uel solo halitu interficiendis par fuerit, teste eodem Pausan., in Eliac. I. Taceo plures eiusmodi alios, de quibus  Polemon, in l. de miris Sicilie, item auctor lib. de Mirab., qui uulgo Aristoteles creditur, Plin., lib. XXXI, Solinus, c. 31 et alii.

Riui. Riuus, ait Festus, uulgo appellatur tenuis fluor aque, non spe, consilioue factus, uerum naturali suo impetu. Alii alia hoc nomen significatione usurpant.

Piscine. Piscine dicebantur non sola , seu uiuaria piscium, sed etiam aque frigide, ad natationes aut ablutiones uoluptuarias in locum satis amplum et undique clausum, uelut artificialem quemdam lacum, collecte, licet ceteroquin piscibus destitute. Ita uero de Alexandro Imp. in uita Lampridius: Unctus lauabatur, ita ut caldariis nunquam, uel raro, piscina, semper uteretur; et de Arriano Olympio uictor, Tunnunensis Episcopus, in Chronico ait: In piscina frigide aque uitam impie finiit. Talis quoque erat Probatica illa piscina, de qua Ioan., u, et natatoria Sile apud eumd., cap. IX; de quibus nos infra.

 Porro balnea, et, que horum pars quedam, et nichil aliud quam balnea frigida erant, piscinas, diis, seu malis demonibus, ac idolis sacras fuisse, Tertullianus ipse in lib. de Spect., c. 8, perhibet: Et platee, et forum, et balnee, et stabula, et ipse domus nostre sine idolis omnino non sunt. Totum seculum  Satanas et angeli eius repleuerunt. Quin et in lib. de Idol., c. 15, testatur: Et ostia in balneis adorari uidemus . . . Idolo feceris, quidquid ostio feceris. Igitur inter ceteras idolorum sordes etiam balnearii, et ostiarii lares, et nescio que alia cenosa numina, gentilibus erant, sub quorum turpissimis auspiciis lauarentur, uel uerius multo fediori sorditie contaminarentur.

Euripi. Euripus peculiariter dictum erat fretum illud uorticosum inter Eubeam et Atticam, septies per diem, totiesque per noctem reciprocans, seu aquas per uices euomens, iterumque resorbens: cuius causas cum frustra perscrutatus fuisset Aristoteles, pre merore contabuisse, aut, ut alii  narrant, omnino illuc se precipitasse fertur. Extendi  postmodum hec appellatio cepit ad fossas et incilia  cum aquis, qualia hortis et pretoriis ex more erant: imo et uniuersim aquarum ex aqueductibus receptacula  dicta sunt, de quibus Pausanias in Lacon., cap. 96: Campus is, in quo suas ephebi committunt pugnas, euripo circumquaque, non aliter, quam mari insula, cingitur. Et Dionys. Halicarn., I. III, c. 91. Circum maximum, a Tarquinio exstructum, ita describit: , . I. e.: Euripus ad recipiendas aquas circumfossus est, decempedali profunditate, pariterque latitudine. De hoc item Suetonius, in Iulio, c. 39: Circensibus, spatio Circi ab utraque parte producto, et in gyrum euripo addito, quadrigas, bigasque, et equos desultorios agitauerunt nobilissimi iuuenes.  In his quoque editi ludi nauales, aqua per euripos  in ipsum circum immissa; quin et eo excreuerat quorumdam Imperatorum luxuria, ut de Heliogabalo Spartianus memoret: Fertur in euripis uino plenis nauales Circenses exhibuisse. Ceterum et hi euripi certis quibusdam diis sacrati erant, ut Tertull., lib. de Spect., c. 10, perhibet: Ea itaque  illic presidet euripo.

Cisterne. Ita uocantur subterranea aque pluuie receptacula, que Festus ita dicta putat, quod cis seu infra terram sint.

Putei. Putei sunt profunda aque uiue, et ex abditis quibusdam uenis assiduo scaturientis, receptacula, que Aeoles olim , , dicebant; unde et puteos nostros a potu, quasi poteos, i. e. saluberrimum nobis potum subministrantes, appellatos uolunt: qualis erat ille puteus apud Homer. Odys. X, ex quo Ulysses Tiresie uatis manes erat ab inferis  euocaturus.

Rapere. Illi nimirum, qui, ut S. Iustin. M. in Apol. II, loquitur, a mortuorum manibus  , , correpti, atque humi precipitati, quos , arreptitios, et , furentes, nominant omnes.

Nocentis. Omnibus his fontibus, riuis, piscinis, euripis, cisternis, puteis, etc., certi quidam genii a gentilibus prefecti erant, qui, quoniam muliebri specie illic demones apparebant, hac quoque forma colebantur, atque antra illa, fontium scatebris irrigua, inhabitare credebantur. Unde uirgil., I. Aeneid., Lybicum illud:

. . . . . scopulis penditibus antrum,
Nympharum domum uocat. Sic etiam Pausanias in Beotic. antri cuiusdam Citheronidum Nympharum meminit. Et in Phocic., antrum Corycium describens  ait: Multi hinc illic e uiuis fontibus fluitant riui. Parnassi accole sacrum Coryciarum Nympharum putant. Sic etiam, ut idem rursus in Beotic. perhibet, ad Libethriadem fontem Libethride Nymphe colebantur. Erant quoque fontibus aliis are sue, edicule, aut omnino templa, Nymphis sacrata, que et Nymphea dicebantur, ut illud supra fontem Cytheri fluuii apud Pausan. in Eliac. II. In specie uero ille Nymphe, fluminum, stagnorum, et puteorum presides, Naiades, aut Ephydriades, etc., dicebantur. Sed et Comatas apud Theocr., Idyll. 5, per Nymphas , palustres, iurat. Ut autem Orpheus Nymphas Oceani et Thetidos filias appellat, ita has uirgilius, Aeneid. uIII, fluuiorum matres putauit, quod fluuii e mari orirentur:

Nymphe, Laurentes Nymphe, genus amnibus unde est.
Ceterum uero he Nymphe nequaquam propitia semper habebantur numina, sed sacrificiis, ne nocerent,  placanda; unde Theocrito, Idyll. XIII: , dira rusticis numina erant, ut mox uidebimus. Interea si quis forte plura desideret, apud Natal. Comit. Mythol. l. u, c. 2, tum et Eruditiss. nostrum Montfauconium, L'Antiquité expliquée, tom. I, p. II, l. Iu, c. 7, reperiet.

Enectos. Laut. ualla, l. Iu, c. 27, appellat enectos, qui non iam enecati sunt, atque mortui, sed qui propemodum tales. Unde cum Noster in lib. de Ieiuniis, c. 7, de seuero illo ieiunio Niniuitarum, quod etiam pecudibus enectis fiebat, mentionem facit, recte Iunius hec uerba de illis non iam mortuis, sed fame per hoc ieiunium, quod Dan., III, 7, ex edicto Regis Niniue ad pecora usque extendebatur, ita maceratis, ut iam mortuis propiores, quam uiuis, essent, explicat, hocque proprie per uerbum enecare significari ait.

Lymphatos. Dan. Heinsius in suis Lection. in Theocr., Idyl. u, ita inquit: »Nympharum quoties meminisset  antiquitas, earum iram deprecabantur, hoc est, insaniam, seu  quod etiam uatibus accidere existimabant, quos  dicebant.« Unde et Noster in lib. de Anima, c. 50, ait: Lymphaticos efficit Colophonis scaturigo demonica. De hoc Eus., in Prep. Euang., lib. II, c. 5.

Hydrophobos. appellantur , quod aquam timeant. Atque id maxime accidit a cane rabido admorsis, quibus id miserrimum est, extremo aque timore, parique simul siti uexari. Terribiles morbi huius effectus, ceteraque huc pertinentia, uide apud Kirch., Mundi sub., lib. IX, sect. II, c. 5. Hec autem omnia gentiles, malis geniis, aquam insidentibus, olim imputabant,

Profanus. In S. Script. [Figure: [Hebrew Text] 2Kb] sanctum, et [Figure: [Hebrew Text] 2Kb] profanum, opponi solent; profanus ergo hic appellatur, qui  cum sanctitate nichil quidquam commune habet.

Piscinam. In Greco textu est, per quam piscina, eo sensu, quo supra Not. Aspergine, lauacrum uel natatoria significatur.

Betsaidam. Grecus textus Ioan., u, 2, ita habet: , , , . . ., que uulgatus noster ita reddit: Est autem Ierosolymis Probatica piscina, que cognominatur Hebraice Bethsaida, quinque porticus habens, etc. Ubi notandum, piscinam hanc non appellari probaticam a probando, sed , seu ab ouibus; enim Grecis ouem significat. Probaticam ergo idem hic ac ouinam aut ouilem dicere est. uocabatur autem piscina ouium, quod in ea oues, aliaque animalia sacrificiis destinata, ablui, aut iam immolatorum exta detergi consueuerint. Alii non ipsam piscinam, sed portam, ad quam illa sita erat , probaticam appellatam fuisse aiunt. uerum hec .

Ceterum piscina hec, que in Greco textu Bethesda , domus misericordie, appellatur, in latinis exemplaribus Bethsaida, domus piscatus, dicitur, forte quod olim piscium uiuarium fuerit.

Commouebat. Credidere quidam hunc Archangelum fuisse Raphel, qui interpretatur Medicina DEI, ut olim peculiariter a DEO ad Tobiam a sua cecitate liberandum missus, ita ad aliorum quoque hominum grauiores infirmitates curandas destinatus. Quisquis is fuit, non uisibili quadam forma descendisse, sed solum aquam, uirtute medica eidem quasi transeunter impressa, singulari DEI iussu imbuisse, sicque signum sue presentie uisibile edidisse putandus est.

Antecedunt. Figura enim semper debet esse notior,  et captui accommodatior; unde ad prefiguranda spiritualia semper solemus carnalia, seu sensibilia signa eligere, per que ad spiritualium rerum, altiorumque mysteriorum, que alias omnem captum humanum excedunt, intelligentiam uelut manuducamur.

Ceterum uero piscinam hanc BAPTISMI nostri figuram fuisse, inter ceteros SS. PP. maxime S. Ambros., lib. I de Spir. S., cap. 7, asserit: Habes etiam in Euangelio, quia Angelus secundum tempus descendebat in natatoria, et mouebatur aqua, et qui prior descendisset in natatoria, sanus fiebat. Quid in hoc typo Angelus, nisi descensionem S. Spiritus nuntiabat, que nostris futura temporibus, AQUAS  sacerdotalibus inuocate precibus, consecraret? Ille ergo Angelus S. Spiritus erat nuntius, eo quod per gratiam spiritualem medicina nostris esset animi ac mentis languoribus deferenda. Et in lib. de his, qui init. Myster., c. 4, non minus eleganter. inquit: Illis Angelus  descendebat:  tibi Spiritus Sanctus. Illis creatura mouebatur, tibi CHRISTUS operatur ipse, DOMINUS creature. Tunc curabatur unus: nunc omnes sanantur. Ergo et illa piscina in figura, ut credas, quia in hunc Fontem uis Diuina descendit. Denique paralyticus ille expectabat hominem. Quem? nisi illum Dominum Iesum natum ex uirgine, cuius aduentu iam non umbra sanaret singulos, sed ueritas uniuersos.

Gratia Dei. Scilicet post Christi, Auctoris gratie, aduentum.

Remediabant. Eodem quoque uerbo Noster ad Scapul., c. 4, utitur: Quanti honesti uiri aut a demoniis, aut ualetudinibus remediati sunt. uide etiam in lib. de Prescr., c. 38. Quanquam autem uerbum hoc Ciceronianum non sit, adhibuisse tamen id noscitur S. Hieron. in uita Hilarii.

Spiritum. Quidam legunt: Spiritui medentur. Sed quid uetat spiritum retinere? nam et Terent. in Phormione habet: Quas, cum res aduerse sint, minus  mederi possis.

Reformant. Simpliciter pro formant, ut sepius retractare pro tractare, et aliis eiusmodi compositis pro simplicibus utitur.

Liberabant. Singulis igitur annis nonnisi semel Angelus ille, ut censet Tertullianus, descendebat: itaque uoces illas Ioan. u, 3, , secundum tempus, pro annua temporis reuolutione accipit.

Deleta morte, spirituali scilicet anime.

Scilicet reatu. Reatus  debitum aliquod, cuius nempe quis reus, seu obnoxius est, designans. A Theologis autem duplex reatus distingui solet, scilicet culpe, ad satisfaciendum: et pene, ad satispatiendum. Unde uulgo dicitur: Qui non habet in ere , luat in cute, qua satispatiatur.

 Pena. Potest autem Noster hic dupliciter intelligi, scilicet de reatu pene: quo sublato utique ipsa pena locum non amplius habet, uel quod uerius arbitror, de reatu culpe: et tunc hec sententia nequaquam generaliter intelligenda erit; cum inter Theologos omnes certum sit, per penitentiam deleta culpa mortali nichilominus remanere reatum pene; attamen, cum antea eterna fuisset, nonnisi temporaliter in purgatorio persoluende. Uni autem Baptismo proprium est, quod sublato per eumdem reatu omnis culpe antecedentis, simul omnis reatus pene auferatur.

Ad imaginem Dei. Alludit sine dubio ad id, quod Deus Gen. I. u. 26, dixit: Faciamus hominem [Figure: [Hebrew Text] 5Kb] ad imaginem nostram, et [Figure: [Hebrew Text] 5Kb] ad similitudinem nostram.---Et creauit Deus hominem [Figure: [Hebrew Text] 5Kb] ad imaginem suam, [Figure: [Hebrew Text] 5Kb] ad imaginem Dei creauit illum. Ubi omnes Interpretes Greci [Figure: [Hebrew Text] 5Kb] per , imaginem et [Figure: [Hebrew Text] 5Kb] per , similitudinem, reddunt. Inter hec  duo autem, si stricte loqui uelimus, discrimen intercedere, S. August. in l. LXXXIII. QQ. q. 51, pridem notauit, inquiens: Sunt, qui non frustra intelligant, duo dicta esse, ad imaginem, et similitudinem: cum, si una res esset, unum nomen sufficere potuisset. Imprimis autem, ut S. Th. I p. q. 93. art. 9, in § explicat, similitudo consideratur ut preambulum ad imaginem, in quantum est communius, quam imago. Nam, ait in cit. q. a. i. in §, Dicendum sicut S. Aug. dicit in l. 83, QQ. q. 74, Ubi est imago, continuo est similitudo: sed ubi est similitudo, non continuo est imago. Ex quo patet, pergit S. Thomas, quod similitudo est de ratione imaginis, et imago aliquid addit supra rationem similitudinis, scilicet quod sit ex alio expressa. Imago enim dicitur ex eo, quod agitur ad imitationem alterius. Unde ouum, quantumcumque sit alteri ouo simile, et equale, quia tamen non est expressum ex illo, non dicitur imago eius. At uero aliam quoque similitudinis significationem aperit cit. q. 93. a. 9. ita  loquens: Consideratur etiam ut subsequens ad imaginem in quantum significat aliquam imaginis perfectionem; dicimus enim, imaginem alicuius esse similem, uel non esse similem ei, cuius est imago. Atque sic [Figure: [Hebrew Text] 3Kb] Ps. 39, u. 7, pro imagine quadam fugitiua id est imperfecta, sumitur: uerumtamen [Figure: [Hebrew Text] 3Kb] in imagine pertransit homo. At uero [Figure: [Hebrew Text] 3Kb] similitudo, apud Grecos sumi solet pro imagine, que presse ac uelut ad unguem exprimit suum prototypon. Unde et Gen. u, u. 5, uoces ille adhibentur ad perfectam similitudinem, que est inter Patrem et Filium, exprimendam: Adam genuit [Figure: [Hebrew Text] 1Kb] ad imaginem et similitudinem suam, uocauitque nomen eius Seth.

Est igitur homo factus ad imaginem, non quoad corpus , sed quantum ad animam, que natura sua est spiritualis, simplex, immortalis, intellectu et uoluntate, eiusque libertate pollens, etc. Itaque anima attributa Dei in se,  uelut speculo quodam, relucentia exhibet. Unde S. Aug. l. II de Gen. adu. Man. c. 7, pulchre obseruat: cum finxit Deus hominem de limo terrea, propterea non additum esse, ad imaginem et similitudinem suam, quoniam nunc de corporis formatione dicitur. Tunc autem homo interior  significabatur, quando dictum est: Fecit Deus hominem ad imaginem et similitudinem Dei.

Atque hec similitudo est uelut imaginis illius perfectio et complementum; quoniam non Dei perfectiones duntaxat, sed ipsa quoque uelut ultima earundem lineamenta exprimit, ipsiusque etiam SS. Trinitatis symbolum quoddam existit, ut eleganter explicat author Libri de Dignitate hominis, c. 2, qui alias S. Ambrosio adscriptus fuit. Ait autem: Sicut ex Patre generatur Filius, et ex Patre Filioque procedit Spiritus S., ita ex intellectu generatur uoluntas, et ex his item ambobus procedit memoria, etc. Sed quid preclarius illo,  quod S. Aug. l. XIII Conf. c. 2, habet? Trinitatem ait, Omnipotentem quis intelligit? Et quis non loquitur eam, si tamen intelligit eam? Rara anima, que, cum de illa loquitur, sciat quid loquatur.---uellem ut hec tria cogitarent in se homines, esse, nosse, uelle. Sum enim, et noui, et uolo; sum, sciens et uolens: et scio me esse, et uelle ut sim: et uolo esse, et scire. Aurea confessio!

Est autem et alia imago Dei in anima, eaque longe excellentior, quia penitus supernaturalis, qua uidelicet Deo multo perfectius, quam per dotes nobis naturaliter ingenitas, appropinquamus, scilicet gratia sanctificans, que, ut scholastici nostri ostendunt, est formalis participatio diuine essentie et nature, per quam filii Dei nominamur, et sumus; preterea autem fide intellectus noster cognoscit, et eum, ad quem spe tendit, caritate complectitur. Atque de hac imagine intelligendus est Apostolus ad Coloss. III, u. 9 et seq. dicens: Expoliantes uos ueterem hominem cum actibus suis, et induentes nouum, eum qui renouatur in agnitionem,  secundum imaginem eius, qui creauit eum. Porro de utraque imagine pulchre copioseque disserit S. Ambros. l. uI Hexem. c. 8.

Denique uero homo singulariter factus est ad imaginem, Christi nimirum, qui, ut S. Thomas, I. p. q. 93. a. I. ad 2 notat, Primogenitus omnis creature est imago Dei perfecta, perfecte implens illum, cuius imago est, Homo, non similis Deo, sed ipse Deus; et ideo dicitur imago, et nunquam ad imaginem. Nam Apostolus ad Rom. 8. u. 29 ait: Eos autem, quos presciuit et predestinauit, conformes fieri imaginis Filii sui. Itemque I. Cor. 15, u. 49, ita loquitur: Sicut portauimus imaginem terreni , portemus et imaginem Celestis, Christi uidelicet, quem mox antea u. 49 dixerat nouissimum Adam in Spiritum uiuificantem. Sic ergo per Baptismum ad imaginem Dei, restituitur homo, non naturalem illam  sed supernaturalem Gratie, quam per peccatum Adami deperdidit.

 In eternitate censetur. Imago Dei homines sumus in effigie, quamdiu uidemus eum per speculum in enigmate: similitudo efficimur, cum facie ad faciem I. Corinth. 13. u. 12. Nam scimus  quoniam cum apparuerit, similes ei erimus; quoniam uidebimus eum, sicuti est; nimirum tunc, quando nos omnes reuelata facie gloriam Domini speculantes, in eamdem imaginem transformamur, a claritate in claritatem, tanquam Spiritu Domini, II Cor. 3, u. 18. Atque sic demum intelligendum est istud Tertulliani: Imago in effigie, similitudo in eternitate.

De afflatu eius. Haud dubie ad illud Genes. 2, u. 7, alludit: Formauit igitur Deus hominem de limo terre, [Figure: [Hebrew Text] 4Kb] et inspirauit in faciem eius  [Figure: [Hebrew Text] 4Kb] spiraculum uite, et factus est homo [Figure: [Hebrew Text] 4Kb] in animam uiuentem. Porro per animam uiuentem literaliter intelligitur uita corporis; at quidam ex SS. Patribus in sensu mystico de uita anime, que est gratia sanctificans, exponunt, ut S. Ambr.  in l. de Paradiso c. 5: Erat autem uita, sicut Apostolus  dixit, abscondita cum Christo in Deo. Homo ergo siue in umbra uite erat, propter figuram futuram, etc., siue in quodam pignore uite erat, quia habebat insufflationem Dei, etc.



Note ad caput uI.

Sub angelo. Innuere uidetur ministrum baptismi, alludens ad angelum illum in piscina Bethsaida, Cap. preced.

Preparamur. An non autem paulo ante dixerat, recipere nos per baptismum Spiritum S. quem per peccatum amiseramus? uerum hic sedulo notandum, in S. Scriptura sepe inter Spiritum S. et Gratiam sanctificantem, quam per peccatum amissam in baptismo recipimus, distingui. Certum imprimis est, Apostolos ante diem Pentecostes iam baptizatos, aut certe aliunde Spiritus S. gratiam consecutos fuisse:  et tamen primum in die Pentecostes de illis, Act. II, u. 4. dicitur; Repleti sunt omnes Spiritu Sancto, et ceperunt loqui uariis linguis prout Spiritus Sanctus dabat eloqui illis. Deinde Act. u, 14 et seq. Cum audissent Apostoli, qui erant Hierosolymis, quod recepisset Samaria uerbum Dei, miserunt ad eos Petrum et Ioannem. Qui cum uenissent, orauerunt pro ipsis, ut acciperent Spiritum Sanctum, nondum enim in quemquam ipsorum uenerat, sed baptizati tantum erant in nomine Domini. Baptizati ergo erant, et a peccatis suis per baptismum emundati, utique gratiam Spiritus S. uiuificantis habebant; nondum autem Spiritum Sanctum habuisse dicuntur. Tunc imponebant manus super illos, et accipiebant Spiritum Sanctum. Apostoli igitur in die Pentecostes acceperunt Spiritum S. non quomodocunque, sed plenitudinem eius, que non solam inundabat animam, sed in corpus ipsum per certa quedam signa uisibilia redundabat: Repleti sunt Spiritu Sancto, et ceperunt loqui uariis linguis, prout Spiritus Sanctus dabat eloqui illis. Sic et Samarite  illi Act. u, 17, iam baptizati per impositionem manuum accipiebant SPIRITUM SANCTUM, id est, plenitudinem eius.

Atque hic est ille Spiritus S. quem pecunia sibi mercari impius ille Simon uoluerat, ibid. u. 18: Cum uidisset autem Simon, quia per impositionem manus Apostolorum daretur SPIRITUS SANCTUS, obtulit eis pecuniam, etc. Ita quoque alius locus, Act. XIX, 5 et seqq. exponendus est: His auditis baptizati sunt  in nomine Domini IESU. Et cum imposuisset illis  manus Paulus, uenit SPIRITUS SANCTUS super eos, et loquebantur linguis, et prophetabant.

Porro illa impositio manuum, recens baptizatis facta erat ipsissimum Sacramentum Confirmationis. Sicut enim per Baptismum a Spiritu S. per quasdam uelut gratie sue primitias ad Fidem initiamur, sic per Confirmationem ipsum Robur Fidei, ac illius Spiritus plenitudinem, ceu per nouam gratiam in fide iam adultiores  facti, consequimur. Spiritus ergo ille, qui per Baptismum erat inuisibiliter datus, per Confirmationem ab Apostolis dabatur quoque uisibiliter, cum annexis uidelicet gratiis, ut appellamus gratis datis, scilicet curandi egrotos, prophetandi, interpretandi, diuersis linguis loquendi, etc., aliisque eiusmodi donis, sacramentali gratie tunc adherentibus. Hec ante signa diu quoque postea in Ecclesia perseuerasse, S. Iustinus, qui A. C. 166, et S. Ireneus, qui 12 annis  postea martyrium subierat, et ille quidem in Apol. I. et Dialogo cum Tryph., hic uero L. u. heres. c. 6 et alibi, perhibent. Sed satis constat, etiam uersus finem II. Sec. in aliquibus Ecclesiis eiusmodi gratias gratis datas adhuc uiguisse; multosque nimium credulos, aut alias incautos, propterea quod inter ueras ac pseudo-prophetias non recte distinxissent, a Montano, eiusque mulierculis, donum prophetie ac Spiritus Sancti afflatum temerarie et fallaciter iactantibus, seductos fuisse, ipsumque cumprimis Tertullianum nostrum fedissime in Montani heresin prolapsum,  ut in QQ. Crit. Libro de Prescr. premissis, Q. 4, ostendimus. uide etiam ea, que in Spicil. Theol. de Ecclesia Christi Diss. uI. Num. XIII. et seqq. diximus.

Sic ergo per Baptismum iam recepto, sed inuisibiliter, Spiritus Sanctus per gratie infusionem a peccatis mundamur, simulque ad eumdem in sacramento Confirmationis plenius  recipiendum preparamur.

Baptismi arbiter. Ministrum hic intelligo, in cuius uelut arbitrio ac potestate administratio Baptismi posita est. Quo sensu in lib. de Monog. c. 6, Noster  inquit: Habes Moysen, Dei de proximo arbitrum. Non obscure autem hic rursus alludit ad sepius iam memoratam historiam Piscine Probatice Ioan., u, eo quod, sicut Angelus illic descendebat de celo, commouens aquas, etc., et sicut S. Ioan. Baptista, tanquam Angelus missus est ad predicandum et administrandum Baptismum penitentie in Iordanis flumine: ita nunc sacerdos, tanquam alter Angelus ex officio suo ad hoc deputatus, seu missus, per ministerium Baptismi uiam preparet Spiritui Sancto per confirmationem, ut diximus, plenius infundendo.

Fides impetrat. Non ipsius baptizantis, aut baptizandi  sed fides intrinseca ipsi Sacramento, ceu operi operato, in quantum scilicet Baptismus a Christo institutus fuit ut administraretur in fide et nomine totius SANCTAE TRINITATIS: que fides est intrinseca forma huius Sacramenti.

 Spiritu Sancto. Igitur ad forme huius substantiam et ualorem requiritur distincta inuocatio trium Personarum Diuinitatis, per quam Fides illa in Baptismo obsignatur, ut idem Noster in l. de Idol. cap. 12, ait. Unde ab antiquis Patribus a forma sua Sacramentali appellatur Baptismus sigillum, signaculum, obsignatio fidei, Sacramentum Trinitatis, Fidei, etc., ut apud Tourn. in Tr. de Bapt. Q. 1. a. 1. p. 146, uidere est. Ceterum autem ex hoc loco manifeste colligitur, iam Tertulliani tempore in forma Baptismi tres Personas Diuinas necessario exprimendas fuisse, et nequaquam Baptismum tunc in nomine solius Christi collatum fuisse, ut idem in l. adu. Prax. c. 26, habet, dicens: Nec semel, sed TER, ad singula nomina in PERSONAS singulas tingimur.

Per benedictionem. Nomine benedictionis intelligit formam Sacramentalem Baptismi.

Arbitros fidei. Multum hic nonnulli interpretes circa hanc uocem ex ipso Tertulliano laborant;  etenim in Apol. aduers. Gent. c. 7, arbitros pro testibus, qui rei cuipiam gerende intersunt, accipere uidetur, inquiens: Semper etiam impie initiationes arcent profanos  et arbitros  cauent. Et ib. c. 16, ait: uerebatur extraneos arbitros  uane culture. Et in l. de carne Christi, c. 24, de Christo transfigurato loquens, in secessu montis in ambitu nubis sub tribus arbitris clarum dicit. At in eod. lib. cap. 21. arbitrum pro Auctore uidetur sumere, de Christo ita inquiens: Huius igitur gratie discipline. Arbiter et Magister, illuminatorque, ac deductor generis humani, Filius Dei annuntiabatur. uid. etiam, que supra de hac uoce arbiter diximus. Ceterum hoc loco arbitros pro testibus uidetur sumere, fortasse ad illud 1 Ioan. III, 7, alludens: Tres sunt, qui testimonium dant in celo: PATER. uERBUM, et SPIRITUS SANCTUS.

Sponsores salutis. Hoc nempe sensu, quo in Epist. ad Hebr. uII, 22, Melioris Testamenti Sponsor factus  esse iehsu dicitur. Igitur etiam PATER, mittens FILIUM, et SPIRITUS SANCTUS missus a Filio, Sponsores erunt; namque Pater per Filium, Filius ipse in Spiritu Sancto nobis salutem promisit.

Nominum diuinorum, id est, Personarum Diuinarum ne quis inde Sabellianismum extundere conetur, quasi solorum nominum, nulla rerum in Diuinis distinctio esset. Ut autem ternus est numerus Personarum, ita nominum quoque, scilicet in grammaticali sensu; at in Theologico unum Nomen est, id est, in tribus illis Personis una eademque dignitas et auctoritas. Quare irritus esset Baptismus in tribus nominibus Patris, Filii, etc. collatus; necessarium ergo est, ut in Nomine Patris et Filii, etc. fiat. Qua de re uidendi Theologi, ubi de forma Baptismi tractant.

Pignerentur. Non male pro pignorentur; nam et apud Cic. in Philipp. Iu, et actiuo quidem sensu, inuenio: Mars ipse fortissimum quemque pignerari   solet. Ceterum a Nostro hic in passiuo sensu, pro oppignorari, sumitur, ut sensus sit: quod et testatio fidei et sponsio salutis per Baptismum, cui hec duo uelut innectuntur, ceu quo iam dato pignore, obfirmentur.

Ecclesie mentio. Fortasse sic intelligendum est, quod necessario etiam Ecclesie implicita mentio fiat, tanquam cui hec fiat oppignoratio.

Trium corpus est, scilicet in tribus Personis Diuinis, earumque Fide adunatum.



Note ad caput uII.

Unctione. Nequaquam hic loquitur de Unctione confirmatoria ; sed de ritu etiam hodie Baptismum mox subsequente. Nam post hunc fit osculum pacis, dein baptizatus inungitur chrismate in uertice. Imo sanctus Hieron. in Dial. adu. Luciferianos ait, Presbyteris non licere, sine subiuncta unctione chrismatis baptizare.

Non possum autem non hic adscribere ritum huius  unctionis, prout is in Pontificali antiquo Metropolitane huiatis Ecclesie apud nostrum Edmundum Martene de antiquis Ecclesie ritib. l. I, cap. I, art. 13, § 6, reperitur: »Cum infantes eleuati fuerint a fonte,---Episcopus, uel Presbyter, chrisma requirens, faciat crucem cum pollice in uertice eorum, ita dicendo: Deus Pater Omnipotens---ipse te liniat chrismate salutis in C. I. D. N. in uitam eternam. Pax tibi.«

Erat et alia unctio precedens Baptismum, qua baptizandi ungebantur oleo in pectore et scapulis. Huius unctionis iam Auctor L. Recognitionum  in l. III meminit: Baptizetur unusquisque uestrum in aquis perennibus, nomine Trine Beatitudinis super se inuocato, perunctus primum oleo, per orationem sanctificato. Huius unctionis meminit etiam S. Ioan. Chrysost. Hom. 6. in c. 2 Ep. ad Coloss. dicens: Inungitur baptizandus athletarum more, qui studium iam ingressuri sunt. uide  etiam Auctorem l. I de Sacram. c. 2 et l. II, c. 7. inter opera sancti Ambrosii. Attamen hec unctio non fiebat per chrisma, sed oleum catechumenorum. De duplici hac unctione idem Martene ibid. ex antiquis Latinorum ita appellatis Ordinibus, ac Ritualibus, nec non Grecorum Euchologiis, abunde dabit.

Ceterum neque illam unctionem Baptismo subiunctam Confirmationis Sacramentalis rationem habuisse, uel ex eo patet, quod Confirmatio a solis  Episcopis collata fuerit: unctio illa, licet chrismate, etiam a Presbyteris, nec in fronte, sed uertice data fuerit.

A Moyse unctus est. Sic enim de Aarone in Sacerdotem consecrando Deus ipse, Exod. XXIX, 7, Moysi precepit: Oleum benedictionis fundes super caput eius, etc. Ceterum cornibus olim uasorum instar, ueteres utebantur. Sic etiam unctio Regum fiebat per oleum ex cornu. Imple cornu tuum oleo, etc., dixit Deus ad Samuelem I Reg. XuI, 1, mittens eum ad Dauid, in Regem inungendum. Tulit ergo Samuel CORNU OLEI,  et unxit eum in medio fratrum eius . Sic etiam unctus fuerat Salomon a Sadoc, summo Sacerdote .

A chrismate. Christus a , 3 pers. pret. pass. uerbi , ungo: autem a 1. pers. eiusd. preter. dictum, et , factum est , unctus. Unde Is. XLu, u. 1: Hec dicit Dominus  Christo meo Cyro, etc.

Unctio. Alias ipsum unguentum, quo fit unctio, significat; unde et Latini Theologi in Sacramento Confirmationis inter Chrisma, et ipsam chrismationem, seu inunctionem, ipsiusque Chrismatis applicationem, que alias a Grecis proprie dici solet, distinguunt. Quanquam a Patribus promiscue pro unguento et unctione accipi inuenio. Sic Clemens Alexandr. l. I Strom. de ueter. Lacedemoniis, dicit quod dolosas quidem uestes, et  dolosas  unctiones, recte existimauerint, appellauerintque. Et Ped. l. II. cum paulo ante dixisset: , : nefas est uestes dolosas, et unguenta in ciuitatem ueritatis ingredi; paulo post ita habet: Femina semper , diuina pudicitie unctione ungatur, sancto delectata , unguento, nempe Spiritu. Et in l. Iu, , unctionem beneplaciti  dicit. Quid multis autem, quando et in nouo Testam. pro unctione sumitur? ut 1 Ioan. II, uers. 20: Et uos , unctionem habetis a sancto. Rursusque uers. 27: Et uos  unctionem qua accepistis ab eo, in uobis manet.

A Deo Patre. Unctus est autem Christus, tanquam Propheta, Sacerdos, et Rex; hec enim sola tria hominum genera antiquitus iungi consueuerant: Hec unctio autem non chrismate quodam uisibili, sed spirituali, ab ipsomet Spiritu S. facta est, quando scilicet Christus  baptizatus in Iordane, confestim ascendit de aqua; et ecce aperti sunt ei celi, et uidit SPIRITUM DEI descendentem sicut columbam, et uenientem super se. Et ecce uox de celo dicens: HIC EST FILIUS MEUS DILECTUS, IN QUO MIHI COMPLACUI. Mat. III u. 16 et seq. Non autem hoc ita intelligendum est, quasi Spiritus S. gratie sue plenitudine in Baptismo unxerit Christum , sed quod Spiritus S. unctionem Christi, precipue in Gratia CAPITIS et UNIONIS HYPOSTATICAE consistentem, signo aliquo uisibili, tanquam pridem iam factam, demonstrare uoluerit. Et hoc sensu Christus illud Isaie LXI, u. 1: Spiritus Domini super me, eo quod unxerit me, ad se ipsum Luc. Iu, u. 18, transtulit. Sic et Petrus Act. XuIII, 8, de Christo predicauit: Quomodo unxit eum Deus Spiritu Sancto, etc.; quod S. Aug. L. Xu de Trinit. c. 26, sic explicat: Non utique oleo uisibili, sed dono gratie,  quod uisibili significatur unguento, quo baptizatos ungit Ecclesia. Nec sane tunc unctus est Christus Spiritu S. quando super eum baptizatum uelut columba descendit. Tunc enim corpus suum, id est, Ecclesiam suam, prefigurare dignatus est, in qua precipue baptizati accipiunt Spiritum Sanctum: sed ista mystica et inuisibili unctione tunc intelligendus est unctus, quando uerbum Caro factum est, etc. uide eundem porro.

Liberamur, cum hac tamen differentia, quod Baptismus Sacramentum sit, peccata, tanquam maculas anime, abluens: unctio illa solum ad ritum subsequum huius Sacramenti pertineat, liberationem illam ui gratie Baptismalis, spiritualiter inungentis, factam, solum tanquam in symbolo rei preterite exhibens, non ipsamet nouum gratie augmentum conferens.

Locus huic parallelus est in L. de Resurr. carn. c. 8, ubi Noster: Caro abluitur, ut anima emaculetur. Caro ungitur, ut anima consecretur. Caro signatur, ut anima muniatur. Caro manuum impositione adumbratur,  ut et anima Spiritu illuminetur. uerum de his mox explicatius.



Note ad caput uIII.

Imponitur. Due olim impositiones manuum celebrabantur in Baptismo: una, non Baptismum modo, sed illam ipsam quoque unctionem, que est inter Baptismi ritus preuios  precedens, cuius mentio inter Ordines Baptismi Latinos, quos Edm. Martene de Rit. Antiq. Ecclesie, l. 1, c. 1, u. 8, profert, frequenter occurrit. Altera erat Baptismum subsequens, nonnisi ab Episcopo facienda.

Ubi sciendum, primis Ecclesie seculis Baptismum, solemnem nimirum, qui scilicet nonnisi in Sabbato sancto, et peruigilio Pentecostes dabatur, ab ipsismet Episcopis administratum, moxque ab iisdem Sacramentum CONFIRMATIONIS, uelut instar complementi subiunctum fuisse. Unde de S. Ambrosio in  eius uita S. Paulinus scribit: In rebus etiam Diuinis implendis fortissimus labor, in tantum ut quod implere solitus erat circa baptizandos, 5 postea Episcopi, a tempore, quo decessit, uix implerent. Perseuerauit mos ille multis in Ecclesia seculis; sed cum in singulis Ecclesiis nimium increuisset fidelium turba, atque Episcopi in Euangelio predicando nimis necessarii fuissent, idemque quoque obtinere inceperat, quod I Cor. 1, u. 17, Paulus dixit: Non misit me Christus baptizare, sed EuANGELIZARE. Atque inde factum est, ut non semper in Baptismo, etiam solemni, Episcopi presentes esse potuerint, qui baptizatos statim confirmarent. Hinc MStum Pontificale Ecclesie Apamensis in Syria, an. 1214 exaratum, quod noster Martene de Antiq. Eccl. Rit. L. I, c. 2, art. 1, § 3, exhibet, post omnes Baptismi ritus prescribit, ut, SI EPISCOPUS ADEST, statim oporteat eum  confirmari chrismate, etc. Imo iam Sec. uII, pauci Episcopi munus Baptismi obierant, scilicet aliis curis nimium distenti. Interim praxin hanc, neo-baptizatos  statim confirmandi, in aliquibus saltem Ecclesiis, etiam Latinis, ferme ad nostra usque secula perductam fuisse, idem Martene l. c. § 1, testatur. Quod uero ad Grecos attinet, idem mos etiamnum apud ipsos perseuerat, ut Sacramentum Confirmationis mox Baptismo, non autem ab Episcopo, sed ipso Presbytero baptizante, subiungatur: qua de re uidendus Iuenin Diss. uII, de Confirm. q. u, a. 2. § 1 et seqq.

Per benedictionem, i. e. Certam quamdam uerborum formam, qualis alias etiam in quibuslibet ferme Sacramentis ex mandato Saluatoris adhibenda est, quam etiam supra, Cap. uI. Noster per benedictionis uocabulum expressit.

Inuocans Spir. S. Ceterum totus locus hic fauere uidetur illorum sententie, qui solam impositionem manuum  pro materia Confirmationis adstruunt: qua de re Theologi Dogmatico-Scholastici multis altercantur, imprimisque Tourn. Tr. de Sacr. Confirm. q. 1, a. 3.

 Ingenio, i. e. Inuento quodam artificiose excogitato: ut idem Noster in L. de Spect. c. 10, ait, demones ab initio prospicientes sibi, inter cetera idololatrie, etiam spectaculorum inquinamenta, eiusmodi quoque artium ingenia inspirasse. Eo nimirum sensu, quo in L. de Pall. c. 1, arietem Romanum  Carthaginienses obstupuisse dicit, ut nouum, extraneum, ingenium, i. e. inuentum.

Licebit spiritum. Certe non bonum; de hydromantis enim loquitur, qui ex aqua futurarum rerum uaticinia capiebant. Huius artis studiosissimus fertur fuisse Rex Numa Pompilius, qui res ritusque religionis apud Romanos suos ordinaturus, quoniam aliter sibi consulere non posse uidebatur, hydromantiam facere compulsus est, ut in aqua uideret imagines deorum, uel potius ludificationes demonum, a quibus audiret, quid in sacris constituere atque obseruare deberet. Ita S. Aug. L. uII de C. D. c. 35, et ibid. post alia quedam: Quod ergo aquam egesserit, id est, exportauerit, Numa Pompilius, unde hydromantiam faceret,  ideo Nympham Egeriam  dicitur coniugem habuisse. Ita enim solent res geste aspersione mendaciorum in fabulas uerti.

Concorporationem eorum, i. e. intimam eorum coniunctionem, aque scilicet et spiritus illius.

Accommodatis des. manibus. Seu impositis desuper manibus; hic enim ritus erat hydromantarum, aquas incantantium, ac uelut potestati spiritus mali tradentium.

Animare. Tota sententia hec ironiam sapit, atque ad magicos ritus alludit, quibus aquam ad usus magicos adhibere Hydromante solent. Dicit autem alio, id est, superiore quodam ac potentiore spiritu, tante claritatis  animare, seu eam incitare, ac uelut uiuentem reddere.

Organo. Id-est, ministro, tanquam instrumento  sibi, ut Scholastici loquuntur, obedientialiter, in ordine ad quoscunque effectus patrandos, subiecto.

Per manus sanctas, per earundem uidelicet impositionem.

Modulari. Modulari est aliquid ad certum modum ac mensuram componere, ut iam supra Cap. III, Not. Modulatricibus, diximus. Per sublimitatem autem spiritualem facile intelligit uim producendi gratiam Sacramentalem Confirmationis, Episcopi confirmantis manibus quasi inditam, ac inherentem.

Referam hic, quod non prorsus a nostro proposito alienum esse uidetur, et ab Eunapio Sardiano, gentili, qui circa A. C. 380, inter suos non incelebris Sophista erat, de Iamblicho, insigni Platonice Philosophie sectatore, in uit. Philosoph. narrat: Aliquanto post tempore placuit cunctis, stato anni tempore accedere ad Gadara, qui locus est thermarum in Syria, etc. Isthic cum lauaret , pariterque ceteri darent lauationi operam, nata de balneis disputatione subridens Iamblichus: Tametsi religione, inquit, impediar,  quominus ista aperiam, uestra tamen causa id fiet. Simulque iussit discipulos sciscitari a popularibus indigenis, quibus iam olim nominibus donati fuissent duo e calidis fonticulis minores, sed ceteris elegantiores, uenustioresque. Illi postquam imperata fecissent, significarunt, uni Amori nomen esse, alteri Anteroti, deo amantium iniurie uindici. Confestim ipse contacta manu aqua, paucis admurmuratis uerbulis, de fonte imo pusionem exciuit candidum, commoda statura, capillitio in fuluum aurum tincto, dorsi cute nitida, qui totus lauanti aut loto assimilis erat. Attonitis rei nouitate comitibus: Transeamus, inquit, ad proximum fonticulum, simulque exurgens, precedebat, in cogitatione defixus, ac suspenso uultu, ibique eadem, que prius, peragens, Amorem euocauit, prioris per omnia similem, extra comas, nigrantes huic magis, et rutilas, et per collum sparsas. Ambo pueruli circumfusi arctis complexibus Iamblicho uelut naturali patri inherebant: quos ille in proprias suas sedes e uestigio restituit, lotusque excessit,  etc. Hec ille.

Nimirum euanide he imagines erant infernalium geniorum, et quantumlibet hi se lotos ac baptizatos simulabant, manibus per magum illum ex aquis extracti: non tamen manus illis imponere ualuit, quibus eos in solido quodam statu confirmaret.

Deformantes, pro preformantes, seu figurantes, aut simpliciter formantes. Hoc certe posteriori sensu etiam apud uitruu. L. uI, hoc uerbum usurpatum inuenio: Tragica scena deformantur  columnis, signis, etc. Ceterum totus hic locus ex Gen. XLuIII, uers. 13 et seqq. petitur, ubi, Posuit  Ephraim ad sinistram Israël , Manassen uero in sinistra sua, ad dexteram scilicet patris , applicuitque ambos ad eum. Qui extendens manum dexteram, posuit super caput Ephraim, minoris fratris, sinistram autem super caput Manasse,  qui maior natu erat, commutans manus. Benedixitque Iacob filiis Ioseph, etc. Ioseph uidelicet ambos filios suos coram Iacob, patre suo, constituit, et quidem primogenitum Manassen ad sinistram suam, que scilicet directe respiciebat dexteram Iacob: Ephraim uero ad dexteram suam, et consequenter ad sinistram eiusdem Iacob, haud utique dubius, Iacob dexteram suam impositurum ei, qui ad dexterum quoque eius latus collocatus fuerat, ipsi nimirum Manassi, sinistram uero alteri, scilicet Ephraim. Cum uero Iacob commutatas manus decussatim, id est, sese mutuo intersecantes, adeoque dexteram  Ephraim, secundo genito, Manassi uero primogenito, sinistram imposuisset, Ioseph, uelut errorem, quem putabat, correcturus, dexteram patris a capite Ephraim remouere, atque in caput Manassis transferre contendit: Iacob uero, altioris haud dubie  Mysterii conscius, in proposito suo perseuerans, semel auspicatam benedictionem eodem ritu perfecit.

In Christum futuram. Manus ergo ille in formam crucis decussate ipsam Crucem Christi prenotabant. MANASSES nimirum ueteris Testamenti figura erat, tanquam  primogenitus: et quoniam illud ipsum figura erat Noui Testamenti, sic Manasses IN FIGURAM ipsius Christi erat, qui Coloss. I, u. 15, Primogenitus omnis creature dicitur. EPHRAIM uero, secundo genitus, exhibebat Nouum Testamentum, eratque FIGURA ipsius Christi, et Ecclesie, tanquam posterioris  ac quasi in Christo secundo genite, sed meritis ac priuilegiis longe amplioris, in qua non figura Crucis esset, sed crux ipsa, CHRISTUS CRUCIFIXUS. Itaque cum alii legant IN CHRISTO futuram, obnixe retineo in Christum futuram, scilicet, que esset IN CHRISTUM, seu eius Ecclesiam PER CHRISTUM redundatura.

Emundata. Per ablutionem nimirum, que fit in Baptismo Christi.

 Benedicta, scilicet et per Baptismum, eiusque formam sacramentalem sanctificata, et per impositionem manuum deinceps confirmata. Ceterum non male fortasse uidebitur hec sententia tacitam comparationem continere, ut adeo sic exponi possit: Sicut Spiritus S. in filios Ioseph, Ephraim et Manasse, a Iacob per impositionem manuum benedictos, certo modo delapsus est: sic etiam in baptizatos, Episcopo iisdem manus imponente, Confirmationis gratia descendit.

Descendit. Copulatiua et uidetur excidisse, ideoque hic supplenda.

Columba. Ita ueterum quidam credidere; at ex ipsis quoque ueteribus Aristoteles, L. II de Hist. animal. et Plin. L. XI, c. 27, et recentiores Anatomici omnes, contrarium asseuerant. Licet autem columbis quoque, aliorum instar animalium, fel sit, omnis ire et acerbitatis origo, istud tamen ualde temperatum esse, et nonnisi uehementer irritatum  efferuescere, in comperto est. Atque hoc sensu S. Aug. Tr. uII, in Ep. S. Ioan. ait: Fel columba non habet, tamen rostro et pennis pro nido pugnat: sine amaritudine seuit.

Figure. Illum enim descensum Spiritus S. prefigurabat alia columba, illius Ne in uet. Testam. simulque hec nostri Baptismi preuia quedam figura erat.

Mundi. Sic eleganter Diluuium illud Neticum appellat, a S. Gregor. Naz. Oration. 40, de Bapt. uere peccati diluuium nominatum: eo quod totus mundus, peccatis ac sceleribus antea repletus, ac uelut inundatus, superueniente diluuio sub Ne, uniuerso prope genere humano in aquis misere suffocato, a peccatorum sordibus expurgatus fuerit. Ita etiam per Baptismum Christi ab originali et ceteris quoque omnibus, que ante baptismum insunt, peccatis eluimur. Sane autem hunc ipsum Baptismum nostrum per Diluuium illud prefiguratum fuisse, ex ipsis SS. Literis I Petri 3, u. 20, et seq. liquet: In  diebus Noë, cum fabricaretur Arca, in qua pauci, id est, octo anime salue facte sunt per aquam. Quod et uos  nunc similis forma saluos facit BAPTISMUS, non carnis depositio sordium, sed conscientie bone interrogatio in Deum per Resurrectionem I. C. Idque amplius declarat S. Aug. L. XII. contra Faust. c. 14, ita inquiens: Noë cum suis per aquam et lignum  liberatur: sicut familia Christi per Baptismum crucis passione signatur. Et ibid., c. 17, ait: Post septem dies, ex quo Noë ingressus est in arcam, factum est diluuium, quia spe futura quietis, qua septimo die significata est, baptizamur. Sed et S. Basilius M. Hom. I, in Ps. XXuIII, 10, Baptismum diluuio comparat, inquiens: Baptismi itaque gratiam Diluuium nominat , quo fit, ut anima peccatis abluta et purgata, excusso a se ueteri homine, domicilium deinceps fiat accommodum Deo in Spiritu. Sed et similia in Hom. II, in eund. Psalm. habet.

Celestis ire preco. Locus hic admodum impeditus  est; numquid enim columba, pacis oleam afferens, preco celestis ire fuit? Aliqui igitur putant pro ire restituendum esse gratie. Cum enim in quibusdam MStis reperitur abbreuiate gre, ab imperito librario uoculam hanc in ire deformatam fuisse aiunt. Quanquam putem, etiam ire sustineri posse, si ita legamus: pacem celestis ire  preco  columba  terris adnuntiauit.

Pretenditur. Nil uulgatius, quam ipsis olim gentilibus Oleam pacis figuram fuisse: hucque imprimis pertinet illud Maronianum:

Pacifereque manu ramum pretendit oliue.

Sic etiam in Hadriani Imp. nummo quodam simulacrum cernitur flexo genu, dexteram ipsi Imperatori porrigens, sinistra uero olee ramum preferens, cum  inscriptione: RESTITUTORI HISPANIAE, scilicet eam pacatam reddenti. Pariter nummus quidam Seueri Pii Aug. togatam exhibet figuram, similiter cum olee ramo, addita epigraphe: FUNDATORI PACIS. Non minus etiam in Maximiani, et Philippi, patris, nummis, eiusmodi simulacrum cernitur, et prior quidem PAX AUGUSTI, posterior uero PAX AETERNA inscribitur. Plurima eiusmodi exempla, si locus foret, huc congeri possent.

Eadem dispositione, pro eodem modo, aut eadem ordinatione.

Carni nostre. Hec enim, quoniam de terra formata est  Gen. II, u. 7, recte terra dicitur.

Pacem Dei adferens. De hac columba S. Ambr. L. II, in Luc. c. 3, ait: Simplicitatem lauacri requirit gratia, ut simus simplices sicut columbe. Pacem lauacri requirit gratia, quam in typo ueteri columba quondam ad illam Arcam, qua sola fuit diluuii immunis,  aduexit. Docuit me, cuius typus columba illa fuerit, qui nunc descendere dignatus est IN SPECIE COLUMBAE. Docuit, in illo ramo, in illa Arca, typum fuisse Pacis Ecclesie: quod inter ipsa Mundi diluuia SPIRITUS S. ad Ecclesiam suam PACEM efferat fructuosam. Hec S. Ambr. Columba hec ergo tunc, cum terra iam a sordibus suis expurgata fuit, ramum oliue attulit; nunc Spiritus S. per Baptismum ablutis, pacem et gratiam anime in Sacramento Confirmationis affert, eamque oleo inungens ad luctam confirmat.

Arca figurata. Atque in hac allegorica Arce significatione Antiqui Patres, atque Interpretes passim concordant: ex quibus uel duos proferam, Origenem, et S. Augustinum. Prior ergo in Hom. II, in Gen. prolixe id confirmat, ex qua nonnisi paucula decerpo: Sicut tunc dictum est ad illum Noë, ut faceret Arcam, et introduceret in eam non solum filios et proximos suos, sed etiam diuersi generis animalia: ita etiam ad nostrum Ne, D. N. I. C. in consummatione seculorum dictum est a PATRE, ut faceret sibi ARCAM ex  lignis quadratis, et mensuras ei daret celestibus Sacramentis repletas, etc. S. Aug. autem in L. Xu de Ciuit. Dei, c. 26, ita pulchre disserit: Quod Ne, homini iusto,---imperat Deus, ut arcam faciat,---in qua cum suis liberaretur a diluuii uastitate, procul dubio est figura peregrinantis in hoc seculo Ciuitatis Dei, hoc est, ECCLESIAE, que fit salua per LIGNUM, in quo pependit Mediator Dei et hominum, Homo CHRISTUS IESUS. uide eumdem porro tum hoc, tum seq. c. 27. Item in Expos. Euang. S. Ioan. Tr. uI, QQ. Euang. L. II, q. 44. L. De catechiz. rudib., c. 19, maxime autem L. XII, contra Faust., c. 14, et seqq. ubi copiosissime Arcam, ceu figuram Ecclesie, exponit. De eodem quoque argumento legi possunt S. Gregor. M. Hom. XuI in Ezech. Rupertus Tuit. L. Iu. Comment. in Genes., c. 71, et seqq. multique passim alii.

Diluuio. Mendosus Iunio uidetur hic locus, quem proin ita restituendum credit: Si et mundus rursus deliquit, quo male comparatur Baptismus; diluuio  itaque ignis destinatur, etc. Ut proinde hunc sensum huic loco attribuat: »Quod si mundus post oblatam Dei, singularem Baptismo, gratiam, in peccata fertur, atque in ea ruit totus preceps; quo facto in Baptismum est iniquissimus, et Baptismus male est comparatus: itaque, id est, propterea diluuio ignis destinatur mundus, ut quemadmodum olim aquis exundantibus periit, sic etiam olim igne iudicii Diuini consummetur.«

At ego quidem malim retinere textum, obscuriusculum quidem, at qui hoc sensu, satis utique commodo, intelligi potest: Sed mundus nichilominus rursus deliquit, in peccata pristina recidiuus (maxime in progenie Cham, in patrem suum tam contumeliosi, cuius filius Chanaan, posterique eius Chananei a Deo ipso maledicti fuerant  quo  male comparetur (non quod comparatio prior mala seu inepta sit, sed quod non solum bene Baptismus, tanquam peccatorum omnium sordes ex anima cuiuslibet hominis, sicut diluuium ex uniuerso  mundo, expurgans, comparetur, sed etiam in malo, seu alteri diluuio, ignis, qui mundo in extremo Iudicio superuenturus est, recte comparandus sit. Diluuio itaque  ignis destinatur, etc. Recole, que supra  diximus.

Igni destinatur. Mundus uidelicet: qua de re S. Iustinus M. in Apol. II. p. m. 51. ita ait: , . , , , i. e. Et Sibylla uero, et Hystaspis, futuram rerum corruptibilium consumptionem per ignem dixerunt. Qui uero appellantur Stoici Philosophi, ipsum etiam Deum in ignem dissolutum iri docent, ac nouum per mutationem mundum fore dicunt.

Quid uero, quod Ioseph. Lib. I Ant. Iud. c. 3, affirmet, Adam uniuersalem rerum interitum predixisse, unum INCENDIO, alterum DILUuIO? Reliqua  de duabus columnis, lateritia una, altera marmorea, ac alterutra saltem, aut ignem, aut aquas euasura, lubens pretermitto, nimium uulgata, et solius ferme Iosephi huius, quantum quidem constat, testimonio nixa.

Interea tamen certum est, hanc de mundi interitu igneo opinionem, uniuersam prope Antiquitatem peruasisse, ac ab ipsis quoque gentilibus, Zenone, Pythagora, Heraclito, Sophocle, etc. propagatam fuisse.

Sed uide hanc rem grauibus S. Script. testimoniis nixam: ex quibus uel unum, ceteris luculentius ex II Petri 3. u. 5, profero: Celi erant prius et terra, de aqua, et per aquam insistens Dei uerbo: per que ille tunc mundus aqua inundatus periit. Celi autem, qui nunc sunt, et terra, eodem uerbo repositi sunt, igni reseruati in diem iudicii, et perditionis impiorum hominum. Et post pauca: Adueniet autem Dies Domini ut fur; in quo celi magno impetu transient, elementa uero calore soluentur, terra autem, et que in ipsa sunt opera, exurentur. Eruditissimus hac in materia est reuerendiss.  Calmetus noster in prolegomenis suis Dissert. de fine mundi, etc.

Restaurat. Sic enim erit in consummatione seculi. Mittet Filius hominis angelos suos, et colligent de regno eius omnia scandala, et eos qui faciunt iniquitatem: et mittent eos in caminum ignis. Matth. XIII, 40 et seq.

Debeat accipi. Ille ipse nimirum figure baptismi nostri  admonere nos debent, quid post BAPTISMUM lapsos, nec postea per Penitentiam redintegratos  in altera uita maneat.



Note ad caput IX.

Patrocinia nature, dotes scilicet naturales, Aquam pre ceteris elementis commendantes, de quibus Cap. III, per tot.

 Priuilegia gratie. Gratuita, atque eiusdem nature superaddita, de quibus Cap. Iu itidem per tot.

Solennia discipline, ritus uidelicet, in Baptismo ex Ecclesie ordinatione adhiberi soliti: ut supra Cap. uII et uIII.

Prestructiones, seu preparationes, et ceremonie antecedentes. Hoc enim sensu noster hanc uocem in L. adu. Hermog. c. 16, usurpat: Igitur in prestructione huius articuli, etc. Nec minus in L. de Resur. carn. c. 4: Deinde heretici inde statim incipiunt, et inde prestruunt. uide etiam L. de Prescr. Cap. Xu.

Precationes, precum formule, presertim in benedictione fontis baptismalis, aut in ipso Baptismo adhiberi solite. uide supra Cap. Iu .

Religionem aque. Religionem hic uocat sanctitatem illam, que ipsi aque baptismali, tanquam rei sacre, et ad Sacramentum Baptismi destinate, inest.

Expeditus. Expeditos proprie dicimus, quorum pedes e uinculis, ceu impedimentis, exempti ac liberati sunt.

 Sacramento. Sententia, quidquid reclamet Iunius, legenda.

De seculo. In sequiori sensu hic seculum, ut S. Iacobus Ep. sue Iu, 4, sumit: Quicunque uoluerit amicus esse seculi huius, inimicus DEI constituitur. Et S. Paulus ad Gal. I, 4, de Christo inquit: Dedit semetipsum pro peccatis nostris, ut nos eriperet de presenti seculo nequam.

Dominatorem pristinum, uelut alterum, longeque immitiorem Pharaonem, qui per peccatum humano generi seuissime dominatus fuit, ac peccatoribus singulis etiamnum dominatur, donec per aquam Baptismi ab eiusdem tyrannide liberati fuerint. Cum serui essetis peccati, ait Apost. , liberi fuistis iustitie. Lege totum hoc Apostoli caput.

Derelinquunt, Satane nimirum et pompis eius in Baptismo renuntiantes. Ceterum transitum maris Rubri figuram nostri Baptismi fuisse, ipsemet Apostolus I Cor. X, 1, et seq. satis declarat: Patres  nostri omnes sub nube fuerunt, et omnes mare transierunt, et omnes in Moyse baptizati sunt in nube, et mari; in que uerba S. Aug. L. XX contra Faust. c. 29, ait: Nubes, et mare rubrum Baptismus utique. Hostes sequuntur a tergo: moriuntur peccata preterita. Et S. Ambr. L. de his qui initiantur, etc. c. 3, ita habet: Aduertis quod in illo Hebreorum transitu iam tunc sacri Baptismatis figura precesserit, in quo Aegyptius periit, et Hebreus euasit? Quid enim aliud in hoc quotidie Sacramento docemur, nisi quia culpa mergitur, et error aboletur? Itaque Christiani per Baptismum, tanquam mare rubrum, ad nouam uitam transeunt. Mare  sacrum referebat LAuACRUM, quod baptizandi ingrediuntur: Nubes GRATIAM SPIRITUS S. Moyses, SACERDOTEM baptizantem: uirga huius legislatoris Iesu Christi CRUCEM: Isrelita in mari CHRISTIANOS qui baptizantur: Aegyptii demersi, et dux eorum Pharao, demones, de imperio quod in nos exercebant, deiectos.

 Commodum. Latinius in usum commodum legit: cui non reluctor. Potest autem et uulgaris lectio, etsi duriuscula, retineri, atque in suum commodum intelligi pro in suam utilitatem, quam suauitate sua ac limpiditate hominibus afferre solet.

Mosei, pro Mosis, gignendi casu.

Remediatur. De hoc uerbo uide supra Cap. Xu. Ceterum historia hec Exod. u. 23, et seq. ita narratur: Et uenerunt  IN MARA, et non poterant bibere aquas ([Figure: [Hebrew Text] 4Kb] DE MARA, eo quod essent  AMARAE; unde et congruum loco nomen imposuit, uocans illum ([Figure: [Hebrew Text] 4Kb] Mara, id est amaritudinem. . . . Et ostendit ei  lignum: quod cum misisset in aquas, in dulcedinem uerse sunt.

Retro, pro antea, ut alibi sepius.

Remedians. Ita etiam antiqui patres, ac inter hos S. Ambr. L. de his qui init. c. 3, exponunt: Marath, inquit, fons amarissimus erat; misit in eum  Moyses Lignum, et dulcis est factus. Aqua enim sine predicatione Dominice crucis  ad nullos usus future salutis est; cum uero salutaris fuerit Crucis mysterio consecrata, tunc ad usum spiritalis lauacri, et salutaris poculi, temperatur. Sicut ergo in illum fontem Moyses misit lignum, hoc est Propheta: ei in hunc fontem Sacerdos predicationem Dominice Crucis mittit, et aqua fit DULCIS ad GRATIAM.

Ceterum Iunius hunc Tertulliani locum ita legendum putat: uenas insaluberrimas aquas Baptismi scilicet ex sese remedians. At obnixe retineo nostram lectionem; non enim aqua Baptismi erat remedians illas aquas amaras, ceu uenas insaluberrimas, sed lignum  illas aquas, ad Baptismum destinatas, ac alias insalubres, seu nichil salutare, ac proficiens ad salutem nostram continentes, in dulcedinem, ex sese, seu propria sua uirtute, in remedium peccatorum et salutem anime nostre conuertit.

Defluebat. Cum enim populus Isrel ex deserto  Sin peruenisset in Raphidim, atque ob acerbam sitim, qua uexabatur, contra Moysen murmurasset, iussit Deus illam ipsam uirgam, qua antea mare rubrum diuiserat, tollere, petramque, ad eliciendam inde aquam, percutere, etc. Exod. Xu, 1 et seq. Simile quoque prodigium accidit in Cades, ut Num. XX, 13 et seqq. uidere est. Utrumque respexit S. Paulus I. Cor, X, ita exponens: Omnes eundem potum spiritalem biberunt ; sed non in pluribus, etc. Atque inde non Rabbini solum, sed et ex Christianis interpretes non pauci contendunt, Petram illam, aut certe petre illius aquas, Isrelitas deinceps in deserto semper comitatas fuisse. Ita enim Noster in L. de Pat. c. 5, ait: Post Manne escatilem pluuiam, post petre aquatilem sequelam, etc. At que prodigii tam immanis, et a Moyse neutiquam significati, hic adstruendi necessitas? Non enim Apostolus  hic de petra illa materiali, que crat in Raphidim, sed de petra spirituali  loquitur, Christo uidelicet, per petram illam prefigurato, qui tanquam PETRA uIuA Christianos  per desertum huius mundi assiduo comitatur, factus iisdem fons aque salientis in uitam eternam. Ioan. u, 14. Atque ideo Noster hanc aquam, in Raphidim ex petra profluentem, merito inter Baptismi nostri figuras ponit.

Benedici. Locus sane obscurus. Excidisse uidetur quidpiam, quod omnino supplendum. Itaque sic legendum puto: Aqua in Christo, in quo Baptismum uidemus benedici; qui sensus satis planus est. Quid uero istud, Baptismum benedici? Enimuero uel de antiquissimo illo ritu, ad nostra usque tempora perseuerante, scilicet benedictione ipsius fontis Baptismalis, que in Sabbatho S. et uigilia Pentecostes fieri solet , uel de ipsa forma Baptismi   intelligi potest.

Aque gratia, pro uenustate ut dignitate, ut Cap. III, Not. Aut gratia, uel pro benignitate, fauore, aut estimatione apud seu penes Deum, cui pre ceteris elementis Aqua semper acceptior fuit, etc.

Confirmationem, ut nimirum per aquam, ceu materiam suam, stabiliatur uel magis commendetur Baptismus.

Aqua auspicatur, eamdem in uinum commutando, quod primum eius miraculum fuerat. Hoc fecit initium signorum iehsu in Cana Galilee, etc. Ioan. II, 11.

Ad aquam suam inuitat. Sic enim iehsu ad mulierem Samaritanam, Ioan. Iu, 44, sermocinatur: Aqua, quam ego dabo ei, fiet in eo fons aque salientis in uitam eternam. Et Ioan. uII, 37: Si quis sitit, ueniat ad me et bibat. Qui credit in me, flumina de uentre eius fluent aque uiue.

De agape. Grecis dilectionem significat.  Alias etiam Agape significant illa primorum Christianorum conuiuia caritatis, que ante S. Eucaristie consecrationem, tum in memoriam ultime Cene Christi, in qua Sacramentum istud instituit, tum ad fouendam mutuam dilectionem, celebrare solebant: quorum apud nonnullos abusum Paulus I Cor. II, 20 et seqq. acriter reprehendit.

Probat. Sic enim Matth. X fraternam caritatem commendans, uers. ult. ait: Quicumque potum dederit uni ex minimis istis, calicem aque frigide tantum in nomine discipuli, amen dico uobis, non perdet mercedem suam.

Libenter. Quarta autem uigilia noctis uenit  ad eos  ambulans super mare. Matth. uIX, 25.

Transfretat. Et ascendens in nauiculam transfretauit, et uenit in ciuitatem suam. Matth. IX, 1. Similiter cum transfretassent , uenerunt in terram Genasar. Matth. XIu, 34.

Lancea. Unus militum lancea latus eius aperuit, et  continuo exiuit sanguis et aqua. Ioan. XIX, 34. Per hanc autem aquam Baptismum prefiguratum fuisse, S. Ambr. in Luc, XXIII, docet: Ex illo incorrupto licet corpore, sed defuncto, omnium uita manebat. Aqua enim et sanguis exiuit: illa, que diluat: iste qui redimat. Et S. Aug. Tr. 120, in Io. ideo ait in cruce apertum fuisse latus Christi, ut illic quodammodo uite ostium panderetur, unde SACRAMENTA manarunt, sine quibus ad uitam, que uera uITA, est, non intratur. Ille sanguis in remissionem fusus est peccatorum: aqua illa salutare temperat poculum: hec et LAuACRUM prestat, et potum.



Note ad caput X.

Constanter, scilicet pro continuo, seu statim: ut idem Noster in L. de Pat. cap. 3, de Christo ait: Parum est, si non etiam proditorem suum secum habuit, nec constanter denotauit. At alibi pro audacter et intrepide usurpat, ex. gr. in L. de Spect. cap. 26, ubi demon ex obsessa quadam muliere, Constanter et  iustissime quidem  feci.

Credentes. Alludit utique ad id, quod Is. uII, 9, habetur; ubi quidem Hebreus textus ita sonat: [Figure: [Hebrew Text] 1Kb] ad literam: Si non credideritis, neque fideles eritis, uel confidetis. Symmachus autem ita transfert: , ; atque ex hoc uulgatus noster: Si non credideritis, non permanebitis. Paulo aliter Theodoret. , nequaquam credetur uobis; demumque LXX: , , si non credideritis, neutiquam intelligetis; secundum quem tenorem Ioan. Chrysost. Cypr. August. et alii Patres sepius hunc locum allegant. uidetur huic quoque consonare illud Ioan. uI, 9, ubi Petrus ad Christum; , . . . et nos credidimus, et cognouimus, quia tu es Christus, etc. Et Ioan. X, 38: , , , . . . Si mihi non uultis credere, operibus credite, ut cognoscatis,  et credatis quia Pater in me est.

Itaque si uolumus mysteria a Deo reuelata intelligere, antea debemus credere, ut adeo fidem precedere oporteat, et ex fide sequi intelligentiam; quod Tertullianus etiam alibi confirmat, ut in L. de Cor. mil. cap. 2, ubi: Laudo fidem, que ante credit obseruandum esse, quam didicit. Et L. Iu, adu. Marc. c. 20, ubi, cum illo Isaie testimonio similiter usus fuisset, mox subiungit: Hec erat fides, que contulerat etiam intellectum. Denique ibid. c. 25, idem confirmat: Abscondit, inquiens, premisso obscuritatis prophetico instrumento, cuius intellectum fides mereretur; nisi enim credideritis, non intelligetis. At quid Protestantes nostri? Prius nimirum intelligere uolunt, deinde credere, proprie sue rationis lumini fidem suam commensurantes, et nequaquam uulgatum illud attendentes: Discentem oportet credere, antequam nimirum id, quod discit, intelligat. uide ergo quid inter nos, illosque intersit. Hi non credunt, nisi  intelligant: nos credimus, ut intelligamus. Atque hoc est illud, quod Apostolus nos II. Cor. X, u. 5, monet, ut simus consilia  destruentes, et omnem altitudinem extollentem se aduersus scientiam Dei  et in captiuitatem redigentes omnem intellectum in obsequium Christi.

Mandatu tamen. Mandatus, us, quarte Declin. legitur apud ICtos: que proin uox Tertulliano facile ex Iurisprudentia ciuili herere potuit; nam ciuilium Legum apprime peritum fuisse, in Epitome uite eiusdem, Libro de Prescr., a nobis prefixa docuimus.

Conditione. Seu secundum intrinsecam suam naturam, aut, ut alias loquimur, secundum substantiam. Erat ergo Baptismus ille tantum extrinsece, scilicet quantum ad mandatum illud Dei, ex quo fuit a Ioanne administratus: non uero intrinsece, et quantum ad naturam suam, Diuinus, sed omni uirtute, sibi indita, destitutus.

Prestabat. Baptismus ergo Ioannis nullam habebat  efficaciam ad aliquid supernaturale in anima producendum, sicut tamen Christus baptismo suo uim inseruit ad producendam gratiam sanctificantem, et peccata per eamdem abolenda. Hanc Baptismi utriusque differentiam ipsemet Ioannes, Marc. I, u. 8, luculenter significauit, inquiens: Ego baptizaui uos Aqua, ille uero baptizabit uos SPIRITU SANCTO.

Preministrabat. Sicut enim ipse Ioannes tantum erat Precursor Domini, preparans nimirum uiam eius, Marc. I, 2, ita etiam Baptismus Ioannis tantum erat prodromus quidam Baptismi Christi, uelut ad eumdem per excitatos actus penitentie a peccatis auocans, et ad meliorem uitam disponens, non ipsam uitam conferens. Ita enim Author 22 ad orthodox. Respons. ad 2, XXXuII, ait: Baptismus Ioannis premium fuit Euangelii gratie. Et S. Basil. Hom. 13, de Exhort. ad Baptismum, inquit: Initiatorum erat Ioannis Baptisma: istud uero perfectorum. Ac peccato illud auocabat: istud cum DEO coniungit, et familiarem reddit.

 Potestate, seu libertate, scilicet per uites gratie adiuta.

Egere. Est enim Fides, ut Concil. Trident. Sess. uI, de Iustific. cap. docet, dispositio quedam, ipsam penitentiam necessario antecedens, ut ibi latius. Cum ergo Luc. uII, u. 29, Omnis populus audiens, et publicani iustificauerunt Deum  baptizati Baptismo Ioannis. Et mox pergit Euangelista: Pharisei autem et Legisperiti consilium Dei spreuerunt in semetipsos , non baptizati sunt ab eo, neque digni hoc penitentie Baptismo, quoniam Fide, tam pertinaciter nimirum repulsa, destituti.

Humanum. Seu res ab arbitrio hominis, eiusque liberis actibus necessario dependens.

Necesse est. Pariter scilicet humanus, ut supra dixit. uide Not. Conditione. Baptismus ergo Ioannis  nonnisi ad penitentiam excitabat, gratie auxilia ad eamdem necessaria largiendo, non ipsa peccata delendo: utpote quod per actum perfecte penitentie seu contritionis, tanquam opus ipsius operantis, perfici necesse erat.

Si celestis fuisset. Sicut Baptismus ipsam gratiam sanctificantem et remissionem peccatorum, Diuina sibique intrinseca uirtute, seu, ut loquimur, ex opere operato, conferebat, ut iam alias diximus.

Deus solus. Atque id quidem intelligendum est de potestate principali et authoritatiua. Ceterum autem hanc etiam hominibus, uelut instrumentis, per quos peccata nomine Christi dimittantur, et Spiritus S. conferatur, communicabilem esse, itaque etiam a Christo Apostolis, eorumdemque successoribus Episcopis, et per hos Presbyteris, communicatam fuisse, ex Ioan XX, u. 22, et seq. constat, ubi Christus Apostolis insufflauit et dixit: Accipite Spiritum S. Quorum remiseritis  peccata, remittuntur eis, etc. Nihilominus uero, ut S. Pacianus Ep. 1, ad Sympronianum ait, quod per suos Sacerdotes facit Christus, sua Potestas est. Et Ep. 3. Quod ego facio, non meo iure, sed DOMINI; Dei enim sumus adiutores. Quare, pergit, siue baptizamus, siue ad penitentiam cogimus, seu ueniam petentibus relaxamus, Christo id auctore tractamus. Atque hec contra Protestantes nostros notanda erant, Sacerdotibus non ueram potestatem remittendi, sed nonnisi mere declaratiuam iam facte a Deo remissionis, asserentibus.

Descensurum. Si non abiero , Paracletus non ueniet ad uos: si autem abiero, mittam eum ad uos. Quo testimonio Tertullianus utitur ad probandum, quod Baptismus Ioannis gratiam Spiritus S. nondum conferre potuerit, eo quod Spiritus S. ante Christi in celos Ascensum nondum se in Ecclesiam effuderit. Ex quo non pauci etiam ex nostris contendunt, neque Baptismum, a Christo institutum, ante Passionem et Resurrectionem,  imo et eius Ascensionem, efficaciam conferende gratie obtinuisse. uerum hac de re potius Cap. seq.

Ne auditu quidem nouerant. Act. XIX, 2, et seqq. Paulus ad discipulos suos ait: Si SPIRITUM S. accepistis credentes? At illi dixerunt ad eum: Sed neque si Spiritus Sanctus est, audiuimus. Ille uero ait: In quo ergo baptizati estis? Qui dixerunt: In Ioannis Baptismate. Dixit autem Paulus: Ioannes baptizauit Baptismo penitentie populum, etc. Ex quibus facile infertur, Baptismum Ioannis non collatum fuisse in nomine S. TRINITATIS; alias enim SPIRITUM S. ignorare non potuissent, utpote in quem antea credere debuissent, tanquam per cuius gratiam remissio peccatorum fieri debebat, et anime sanctificatio conferri. Erant igitur hi ex Iudeis Ephesiis, qui a Ioanne aliquando in Iordane baptizati fuerant, intereaque Ephesum reuersi, nichil, antequam Paulus illuc peruenisset, de Baptismo Christi, hactenus ab Apostolis collato, neque  de impositione manuum, seu Sacramento Confirmationis, quod tunc Baptismo mox subiungebatur, donisque Spiritus S. illud comitantibus, quidpiam inaudierant. Et uero Paulus minime putabat, ipsis suffecisse Baptismum Ioannis, eo quod per eundem nondum Christi Ecclesie initiati fuissent. Quare loc. cit. u. 5 et 6, subiungitur: His auditis baptizati sunt in nomine Domini Iesu. Et cum imposuisset illis manus Paulus, uenit SPIRITUS S. super eos, et loquebantur linguis, et prophetabant. uide igitur quam multo infirmior fuerit Baptismus Ioannis pre altero Christi.

Spiritus prophetie. Propheta enim erat Ioannes, imo  plusquam Propheta. uide et c. XXI, u. 26. Prophetabat enim, non ut antiqui illi Christum diu postea, sed mox post se uenturum.

Translationem. Scilicet quando Christus, a Ioanne baptizatus, uidit Spiritum Dei descendentem sicut columbam, et uenientem super se, Matth. III, u. 16.

Sciscitatum. Nimirum Matth. XI, u. 3, cum Ioannes  ad Christum mittens duos de discipulis suis, ait illi: Tu es, qui uenturus es, an alium expectamus? Ex hoc autem credidit Tertullianus, Ioannem de Christo, quem Messiam uenturum toties tamque aperte predicauerat, postea, Christo ipso suum predicationis munus obeunte, de eodem, an uerus esset Messias, dubitare incepisse, ut idem Noster L. de Prescr., Cap. uIII, satis prodit, et in L. Iu, aduers. Marc., c. 18, adhuc apertius et prolixius significat, ubi in hec uerba ait: Ipso Domino uirtutum sermone et Spiritu Patris operante in terris, et predicante, necesse erat portionem Spiritus Sancti, que ex forma prophetici moduli in Ioanne egerat preparaturam uiarum Dominicarum, abscedere iam ab Ioanne, redactam  scilicet in Dominum, ut in massalem suam summam . Itaque Ioannes communis iam homo  et  unus iam de turba, etc. Hactenus et porro Tertullianus.

uerum probabilius alii et Patrum et Interpretum existimant, Ioannem nunquam de Christo dubitasse, sed discipulos suos, quos de miraculis Christi sibi nuntiantes, fortasse tamen de Diuinitate eius dubitantes inuenerat, ad Christum misisse, interrogaturos; ut sic ex eius presentia, et miraculis coram patratis de eius Diuinitate plane conuincerentur. uide etiam S. Ambros. in Luc. Cap. uII, ubi preterea mysticas et allegoricas missionis illius significationes affert.

Candidatus remissionis. Qui apud Romanos ad honores publicos aspirabant, et in Comitiis singulas tribus circuibant, suffragia pro se exorantes. Candidati, a candida sua ueste, appellabantur. Unde Tertull. in L. de Idol., c. 18, ait: Qui familiaritate Regum utebantur, Purpurati Regum uocabantur, sicut apud nos a toga candida Candidati. Extendi postmodum cepit hec appellatio latius, non ob uestis quidem, sed muneris similitudinem. Sic enim, qui Principis epistolas et decreta in senatu recitabant, itidem Candidati  appellabantur; quia per hoc munus ipsis erat aditus ad altiores honores, ipsosque magistratus, ut Ulp. in L. un. § 4, ff. de Off. quest. docet. Sic etiam qui etate iuniores in tyrocinio exercebantur, paulo post ex ephebis egressuri, Candidati appellabantur; quo ferme sensu Quintil. Instit. L. u. Candidatos eloquentie nuncupat. Proinde et Noster in L. de Orat., c. III, eos ANGELORUM CANDIDATOS nominat, qui meruerant celestem illam in Deum uocem, et officium future claritatis ediscunt; quia eiusmodi secundum promissionem Christi, Matth. XXII, u. 30, erunt sicut Angeli Dei in celo. Sic et L. ad Uxor., c. 7, uelut in tyrocinio timoris Dei agentem, Candidatum Timoris appellat, et alibi eiusmodi alia habet. Ita igitur etiam Noster Baptismum Ioannis uocat candidatum remissionis, quod eo initiati, ad Baptismum Christi, per quem fit plena peccatorum remissio, preparati ac dispositi fuerunt. Ceterum et in sequiori sensu L. de Coron. c. 7, idololatras candidatos diaboli,  et in L. de Anim. c. 39, proles quasdam adhuc in utero matris genimina demoniorum candidata appellat.

In Christo. Scilicet in Baptismate Christi.

Enuntiatum est. Que nimirum fieret non in ipsius Baptismi Ioannis, sed Baptismi Christi, postea secuturi, uirtute; sic enim solus ex operato, seu intrinseca sua uirtute, remittebat peccata, ut iam sepe alibi diximus.

Spiritu et igni. Ita enim Luc. III, u. 16, Ioannes ait: Ego quidem aqua baptizo uos: ueniet autem fortior me, ipse uos baptizabit in SPIRITU SANCTO et IGNI. Non utique exclusit aquam a Baptismo Christi, sed id solum significare intendit Ioannes, suam ablutionem solum simplicem esse, simplici nimirum aqua exterius factam; at illam in futuro Christi Baptismo fore ad altius mysterium et ad interiorem quoque ablutionem anime, que sine gratia Spiritus Sancti nequit, eleuandam.

Quis uero sit ille Baptismus, ,  , in Spiritu Sancto et igni, multos exercuit, quin et quibusdam uehementer errandi occasionem prebuit. Fuere enim ueterum hereticorum quidam, qui ignem illum simpliciter, ac de uero et elementari igne nostro intelligendum, ideoque in Baptismo non minus ignem quam aquam adhibendam putarunt. Sic enim Clemens Alexandr. uel quisquis alius huius scripti author est, in Eclogis Propheticorum testatur: , , , hoc est: Quidam, ut ait Heracleon, igne aures sigillatorum  adurebant. Sed et Author Carm. in Marcion. L. I, de igneo quodam ualentini heresiarche baptismo memorat, ceu qui Bis docuit tingi, traducto corpore flamma.

S. Aug. quoque de Heres. ad Quoduult. her. 59, Seleucianos hereticos igne Baptismum contulisse perhibet. Quidquid uero de his sit, certum est, ab Apostolis nunquam ignem ad Baptismum adhibitum, adeoque  id a Christo minime preceptum fuisse, ac proin Ecclesiam ab hac praxi semper abhorruisse.

Quare Catholicorum Interpret. nonnulli rectius putant, per illud in spiritu et igni denotari ipsum Baptismum Christi, in quem superuenit Spiritus S. in specie columbe, simulque  , , h. e. Cum iehsu in aquam descendisset, etiam ignis in Iordane accensus fuit. Sed et in nostro Baptismo accenditur inuisibilis quidam ignis, cum gratia Spiritus S. cordibus nostris illabitur, et, ut S. Ambr. in L. de Elia et ieiun. cap. ult. loquitur, peccata nostra consumit, animamque ab horum scoriis purgat. Sunt dein, qui cum S. Aug. in Ps. 65, de exorcismis, Baptismo nostro communiter premitti solitis, intelligunt; ait namque: Unde plerumque immundi spiritus clamant: Ardeo; si ille ignis non est? Post ignem autem exorcismi uenitur ad Baptismum. Alii per Baptismum illum ignis cum Authore Operis imperf. in  Matth. Hom. 3, designant  tribulationes et persecutiones, quibus fidelium iustorum in fide constantia, et in aduersis patientia, uelut aurum in fornace ignis, probatur. S. Basil. in Hom. de Bapt. intelligendum contendit ignem illum de uerbo doctrine, quod et peccatorum malitiam arguit, et iustificationum gratiam manifestat: que quidem expositiones satis commode, sed nonnisi metaphorice sunt. Denique autem Tertullianus noster de die iudicii, atque igne infernali damnatorum exponit, ut paulo post uidebimus.

Interea mihi, fateor, preplacet eorum sententia, qui ad literam intelligunt de Spiritus S. non in Apostolos duntaxat, sed in eorumdem discipulos quoque, recens baptizatos, uisibili descensu in forma ignis: cuius exemplum sat fulgidum et illustre Act. XI, uers. 11, habetur, ubi ita S. Petrus: Cum autem cepissem loqui, cecidit Spiritus S. super eos, SICUT ET IN NOS IN INITIO, adeoque etiam in forma ignis, sicut cecidit  in Apostolos in die Pentecostes. Sensus igitur dictorum S. Ioannis Baptiste hic esse optimus, planeque literalis uidetur: Ego quidem aqua  baptizo uos, etc. Ipse autem uos baptizabit  sed in Spiritu S.  et igni, scilicet gratiis Spiritus S. in igne per impositionem manuum superuenturis. Atque hic est ille Baptismus igneus, quem Christus ipse Act. I, u. 5, prenuntiauit. Ioannes quidem baptizauit aqua, uos autem baptizabimini SPIRITU SANCTO non post multos hos dies. Et paulo post u. 8: Accipietis uirtutem superuenientis Spiritus Sancti in uos, etc., que mox 10 diebus postea, cum complerentur dies Pentecostes, adamussim impleta esse nouimus.

Aque fides. I. e. illa fides, que est in aquam seu Baptismum aque, est stabilis, firmiter perseuerans, ac perpetuo largiens id, quod ad nostram salutem necessarium est. Aut: aqua illa fidelis est,  seruans promissa, eo nimirum sensu quo Isa. XXXIII, u. 16, dictum fuit: Aque eius fideles sunt. Aut denique sensus est: sola fides uera et sincera est, in qua ad salutem abluimur, etc., simulata uero et instabilis seu non seria, moxque iterum deserenda, tingitur in iudicium.

In iudicium. Hunc supra prolixius expositi textus sensum Tertullianus ex illo S. Pauli 1. ad Cor. III, u. 13, et seqq. hausisse uidetur, Uniuscuiusque opus manifestum erit; DIES enim DOMINI declarabit: quia in IGNE reuelabitur: et uniuscuiusque opus quale sit, IGNIS probabit. Si cuius opus manserit---mercedem accipiet: si cuius opus arserit, detrimentum patietur; ipse autem saluus erit: sic tamen, quasi PER IGNEM. Idque ipsum est, quod ab Isaia c. Iu, u. 4, predictum fuerat: Abluet Dominus sordes filiarum Sion---in SPIRITU IUDICII, et SPIRITU ARDORIS, seu ignis; in quem locum S. Basilius ait:  Baptismus Ioannis erat expurgatio sordium, hec autem ipsa regeneratio per Spiritum S. id quod examen fit per IGNEM IUDICII. Et in L. de Spir. S. ad Amphil. c. XXXu, inquit: IGNIS BAPTISMUM illam esse probationem, que fiet in IUDICIO.



Note ad caput XI.

Quasi reuera. Mea quidem editio quia habet, obscuro certe ac mendoso sensu; malui ergo ex aliis editionibus quasi reponere: ut adeo sententia hec ironiam potius exprimat.

Predicasset. Cum scilicet Ioannes apud Matth. cap. III, u. 11, de Christo dixit: Ipse uos baptizabit, etc., nequaquam addidit: per semet, aut propriis suis manibus.

Proposuit, i. e. promulgauit, aut ad ualuas curie affixit, etc., cuius utique sensus est: promulgari, uel affigi iussit, aut fecit, per alium nempe.

Dicitur facere. Secundum uulgatam illam ICtorum regulam: Quod quis per alium facit, per se  ipsum facere censetur. Ceterum preministratur eodem sensu Noster, quo in L. de Orat. cap. I, Ioannem preministrum Christi, quasi preeuntem, seu preuie ministrantem, dixit. Ita et Apuleius in Apolog. linguam mendaciorum et amaritudinum preministram nominauit.

Per ipsum. Eius nimirum nomine ac authoritate.

In ipsum. Seu in eius uirtutem ac nomen, ut scilicet transeatis in nomen Christi, deinceps Christiani appellandi. Sic enim S. Paul. Galat. III, u. 27, et seq. ait: Quicunque in Christo  baptizati estis, Christum induistis.---Omnes enim uos unum estis in Christo Iesu. uide plura apud S. Basil. in cit. Hom. de Baptismo.

Non ipse tingebat. Sunt tamen ex Patribus, qui uerisimiliter opinantur, a Christo Apostolos, uel saltem eorum principem, Petrum, Christi propria manu baptizatos fuisse. Ita enim S. August. in pereleganti illa Ep. 108  ad Seleucianam de Baptismo  et penit. Petri, ait: Neque enim ministerio baptizandi defuit, ut haberet baptizatos seruos, per quos alios baptizaret, qui non defuit memorabilis illius humilitatis ministerio, quando eis lauit pedes, et petenti Petro, ut non tantum pedes, uerum etiam manus et caput ei lauaret, respondit, QUI LOTUS EST, non indiget, etc. Legi sane in rem hanc tota meretur Epistola.

uerbo dabat. Neque enim ullo alio exteriori ritu adhibito paralyticum Matth., IX, u. 2, neque mulierem Luc. uII, u. 28, nisi paucis, simplicibusque uerbis absoluit, dicens: Remittuntur tibi peccata tua.

Humilitate celabat. Sic enim Christus de se ipso directe loquens, nunquam aperte se FILIUM DEI, sed Filium hominis dicebat, ut Matth. uIII, u. 20, et cap. IX, u. 6, et alibi passim. Unde cum Luc., Iu, u. 41, a multis exiissent demonia clamantia et dicentia: Quia tu es FILIUS DEI, increpans, non sinebat ea loqui. Et Io., uIII, u. 54, dicebat: Si ego glorifico meipsum, gloria mea nichil est.

Struxerant. Hec enim primo edificata fuerat ab  Apostolis, postquam acceperant Spiritum S. in die Pentecostes, quando post primam predicationem Petri, qui receperunt sermonem eius, baptizati sunt, et apposita sunt in die illa anime circiter tria millia. Act., II, u. 41.

Baptismo Ioannis. Itaque in ea opinione erat Tertullianus, Apostolos ante Passionem et Resurrectionem nonnisi Baptismum Ioannis dispensasse, Baptismum uero Christi primum postea institutum fuisse, ut post pauca explicatius affirmat.

Sane autem non defuere ex SS. Patribus, qui hanc Tertulliani opinionem sectarentur, et maxime S. Chrysost. Hom. XXuIII, in cap. 3; Euang. S. Ioan. Itemque S. Leo M. qui in Epist. Iu, ad Episcopos Sicilie ita scribit: Ipse Dominus I. C. postea quam resurrexit a mortuis, Discipulis suis, in quibus omnes Ecclesiarum Presules docebantur, et formam, et potestatem tradidit baptizandi, dicens: Euntes docete omnes  gentes, etc., de quo utique eos etiam ante Passionem potuisset instituere, nisi proprie uoluisset intelligi regenerationis gratiam ex sua resurrectione cepisse. Atque hanc sententiam Theologorum nonnulli deinceps secuti sunt, et Illustriss. Melch. Canus, L. uIII, de Locis Theol., c. 5, in eamdem ualde inclinat.

uerum S. Thomas Aq. 3, p. q. 66, a. 2, contrarium docet, secutus Augustinum suum, qui in cit. Ep. ad Seleuc. ita fatur: Baptizabat Christus, non per seipsum, sed per discipulos suos, quos intelligimus iam fuisse baptizatos, siue baptismo Ioannis, siue, quod magis credibile est, baptismo Christi; quod posterius etiam in Tract. u et XIII in Ioan. et in L. de Orig. anime, lib. III, c. 9, absolute affirmat. Si igitur Apostoli baptismum Christi hoc adhuc uiuente acceperant, haud dubium est eos porro nonnisi eodem baptismo alios quoque abluisse. Igitur et Apostolos, sentit, hunc, quem acceperant, baptismum Christi suis porro, etiam ante passionem, dispensasse.

Nec instructa. Id est, lauacro aque nondum sua efficacia,  et uirtute, peccata per gratiam baptismalem abluendi, instructo.

Resurrectionem. Namque baptismus institutus est a Christo, tanquam memoriale Passionis eius et Resurrectionis futurum, ut mox confirmabimus.

Sine resurrectione eius. Sic enim Ap. ad Rom. uI, 3, et seq. ait: An ignoratis, quia quicunque baptizati sumus, IN MORTE ipsius baptizati sumus? Consepulti enim sumus cum illo per Baptismum IN MORTEM, ut quomodo Christus SURREXIT A MORTUIS per gloriam Patris, ita et nos IN NOuITATE uITAE ambulemus, etc., etc. uide etiam Coloss. II, 12, et seq. Unde et Christus Io. XI, 25, de semetipso: Ego sum RESURRECTIO et uITA. Nobis sane erat resurrectio a morte peccati ad uitam gratie. uerum in hanc rem audire quoque iuuat S. Ambr. L. I. de Sp. S., c. 6, ita eleganter disserentem: In illo aquarum sepelimur elemento, ut renouati per Spiritum resurgamus. In aqua enim est imago mortis, in Spiritu pignus est uite, ut per aquam moriatur  corpus, que quasi quodam tumulo corpus includit, et per uirtutem Spiritus renouamur a morte peccati. uide plura ibi.



Note ad caput XII.

Preter Paulum. Qui ab Anania baptizatus memoratur, Act. IX, 18. De ceteris autem Apostolis id in SS. Literis proditum non inuenimus. Attamen uide que Cap. preced. Not. Struxerant, diximus.

Induerit. Iam enim Cap. prec. Not. Baptismo Ioannis, Noster docuerat, ceteros Apostolos non Baptismo Christi, sed solo Ioannis baptizasse, consequenter et illos nonnisi baptismum Ioannis obtinere potuisse.

De ceterorum periculo. Locus mihi quidem obscurior, fors tamen ex I Tim. u, 21, nonnichil elucidandus, ubi ita Apostolus: Testor coram DEO . . . ut hec custodias  sine preiudicio, nichil faciens  ad alteram partem declinando. autem proprie aduocationem significat, qua uni parti magis assistitur quam alteri, quod fit in acceptione personarum.  Ubi quidem non dissimulandum in multis sane exemplaribus, teste Calmeto, legi , quod proprie inclinationem, seu propensionem, maxime autem animi, significat, et eque ad rem nostram est. Hoc enim ipso sensu locus ille intelligi posse uidetur: Ceteros Apostolos per preuium quoddam iudicium, ac singularem animi propensionem et fauorem a communi illa lege exemptos fuisse, ut adeo iam aliunde eorumdem salus ex carentia et defectu Baptismi non periclitaretur, proindeque prescriptio, seu lex illa de Baptismo Io. III, 5, Apostolos, utpote iam preuia a Deo exemptos, nunquam affecerit, sed solum quoad alios deinceps immobilis perseueret. Sed quid tam sollicito uerborum circuitu opus? aut quidni potius preiudicatum, pro precautum, ac singulari quodam priuilegio prouisum esse contra salutis periculum, intelligi queat?

Rescindi. Seu infirmari ac reuelli illam legem.

Statuta est. uis ergo totius argumenti contra Baptismum  obiecti hec esse uidetur: si Apostoli Baptismum non susceperunt, et nichilominus salutem consecuti fuere, aut eos specialiter a Christo exemptos fuisse oportuit , aut etiam aliis non baptizatis salutis ianuam patere, sicque legem illam de Baptismo suscipiendo nullum robur habere.

Eiusmodi. Homines nimirum, qui scilicet hoc argumentum ad euertendam necessitatem Baptismi procuderant.

Libidinem styli, i. e. ut, uelut ex petulantia ingenii nouaturientis, argumenta eiusmodi ultro confingam.

Perfundi uolenti. Istud enim longe malo, quam nolenti, quod meus codex habet; cum enim initio, uelut nimirum indignus, renuisset, sane mox postea eo promptius annuit.

Destinabantur. Namque Apostolis Christus post Resurrectionem mandaturus erat: Euntes docete omnes gentes, baptizantes eos, etc. Erat autem Baptismus Christi ianua ad Ecclesiam, et uia proximior, magisque  directa, quam Baptismus Ioannis, ad salutem.

Tinctus est. Et Baptismo quidem Ioannis, qui in aliis non erat nisi Baptismus penitentie in remissionem peccatorum : iam uero a Christo institutore ad rationem Sacramenti eleuabatur, ut communius Theologi nostri tenent.

Non fuit necesse. Neque enim Apostoli, homines nimirum, tunc omni peccato, quod per Baptismum elui posset, caruisse dicendi sunt, ut neque ipsi essent Baptismi penitentie subiectum.

Aemuli, i. e. aduersarii, inimici, aut inuidi, quos mox postea aduersantes Domino appellat. Sic etiam Noster in Apolog. c. 21, de fabulis loquitur, tanquam emulis ad destructionem ueritatis: sicque alibi sepius. Alias autem hanc uocem in bonam quoque partem, pro sedulis imitatoribus, accipi constat.

Suggeritur, i. e. subministratur argumentum, scilicet a contrario doctum, ferme sicut secundum Iesum Christum flatum, exceptio firmat regulam in  oppositum.

Disciplina religionis, i. e. secundum disciplinam, aut ritum, seu ordinationem Religionis. Ad disciplinam autem pertinent quecumque ad Dei cultum, siue ab hominibus Ecclesie gubernande prefectis, siue ab ipsomet Deo, ad communem obseruantiam, ordinata sunt; quanquam ea, que nonnisi humane ordinationis sunt, res mere discipline appellentur. Licet autem Tertulliano alias disciplina etiam doctrinam significet, uidetur tamen, in pressiori sensu, doctrinam dici, que a docente egreditur, tum uero hanc in discentibus receptam, horumque moribus efformatam, disciplinam appellari.

Per patientiam. Dissimulationem, ac permissionem, qua patitur, seu sinit, hec euenire. Hoc sensu Tullius in Act. uIII contr. uerr. ait: non feram, non patiar, non sinam; et in I de Offic. de iis loquitur, qui, quos tutari debeant, desertos esse patiuntur.

In ultimis. Hellenismus est; sic enim Greci dicere solent , in ultimis: quod Latini per  tandem, ultimato, uel denique, efferre solent.

Tantumomdo spectet. Ad Petrum enim Io. XIII, 10, dixit Christus: Qui LOTUS est, non indiget nisi ut pedes lauet; ostendens fortasse, nobis nonnisi uno corporis lauacro seu baptismo opus esse, neque Baptismum semel acceptum deinceps iterari posse.

Aestimare. Pro iudicare aut decernere, uerbo estimare hic uti uidetur; quasi temerarium foret, de Apostolorum salute  sinistri quidpiam iudicare.

Adlectionis. Seu assumptionis ad Apostolatum.

Compendium baptismi. Ita scilicet singularis illa prerogatiua Baptismi instar illis esset, ac uelut compendio, et breuiori uia, anticipato hunc suppleret.

Conferre posset. Totum hunc locum ab imperito librario per ineptam uerborum transpositionem mire luxatum, proindeque sic restituendum censet Iunius: Et exinde indiuidue familiaritatis CUM LLO prerogatiua  compendium Baptismi conferre posset. Opinor, sequebantur illum, etc. Quanquam autem hoc loci illius medicamen minime respuendum arbitrer, puto tamen et uulgatam lectionem sustineri posse, ita ut noue periodi sensus sit: Cum illo  sequebantur illum, etc.

Saluum fecit. His enim uerbis usus fuerat ad mulierem, quam a fluxu sanguinis, Matth. IX, 22, liberauerat: Confide, filia, FIDES tua te saluam fecit. His etiam Samaritanum, Luc. XuII, 19, a lepra mundatum: et mox, c. XuIII, 42, cecum illum Ierichuntinum, cui uisum restituit, affatus fuerat. Et hi quidem non corporis duntaxat, sed multo magis anime salutem per fidem illam tam uiuam consecuti fuerunt, cui iam aliunde ac multoties, a Christo salus adpromissa fuerat, ut Io. III, 16: Sic Deus dilexit mundum, ut Filium suum unigenitum daret, ut omnis, qui credit in eum, non pereat, sed habeat uitam eternam. Et ibid. u. 36: Qui credit in Filium hominis, habet uitam eternam. Nec mirum; quoniam et ipsi Baptismo Christi nonnisi  cum fide suscepto salus promissa fuerat: Qui crediderit, et baptizatus fuerit, saluus erit; qui uero non crediderit , condemnabitur.

Non tamen tincto. Nullibi enim legimus, illos antea a Christo, aut Apostolis, baptizatos fuisse.

Quorum fides. Seu in quibus, aut apud quos alios fides requirenda sit. Mox autem exempla subiicit.

Suscitatus. Iunius ita legit: Qui uno uerbo, etc. Et sane uidetur id contextus postulare ut uocula illa saltem subintelligatur, hac quidem ratione: Ille, qui uno uerbo Domini suscitatus fuit, etc.

Teloneum. , uel, ut Suidas habet, , stricte sumendo, locus est, , ut idem ait, , in quo sedet telones, seu telonarius, sic dictus  et , quod iisdem emere est; illis namque temporibus uectigalia sub annuis plerumque censibus sibi redempta possidebant, indeque proprie , Redemptores uectigalium,  apud Romanos uero Publicani, nominabantur, ceu publice pecunie, publico nimirum erario inferende, uel ab eodem redimende, aut prefecti, aut sub his exactores: quod posterius hominum genus, ob importunitatem suam et auaritiam, pessimasque huic coniunctas artes, ferme, ubilibet, Iudeis uero maxime, inuisum erat, qui pre ceteris se ingenuos ac libertati natos credebant, Ioan. uIII, 33, contra Christum ipsum uociferantes: Semen Abrahe sumus: nemini seruiuimus unquam. Atque hinc eiusmodi telonarii seu publicani uelut publici peccatores, imo uelut ethnici habebantur, a quorum communione pariter abstinendum esset. Atque inde Pharisei contra Christum eiusque discipulos insurgebant, Matth. IX, 11, dicentes: Quare cum publicanis et peccatoribus manducat Magister uester? Et apud eumd., c. XuIII, 17, ipse Christus ad discipulos suos, de fraterna correctione disserens, ait: Si Ecclesiam non audierit, sit tibi uelut ethnicus et publicanus.

Patrem. Innuit hic Petrum et Andream, quibus  cum Christus dixisset: uenite post me, et faciam uos fieri piscatores hominum. At illi continuo, relictis retibus, secuti sunt eum, Matth. Iu, 20. Maxime autem cum uocasset Iacobum et Ioannem, illi statim, relictis retibus et patre, secuti sunt eum. Ibid. u. 22. Quin et matrem simul reliquerant, que postea Matth. XX, 20, tantopere circa illos sollicita erat de primatu in regno celorum obtinendo.

Despexit. Hunc Clem. Alexandr. Lib. III Strom. credidit fuisse S. Philippum Apostolum, qui Domino uocanti Matth. uIII, 21, et seq. aiebat: Domine, permitte me primum ire, et sepelire patrem meum. iehsu autem ait illi: SEQUERE ME, et dimitte mortuos sepelire mortuos suos. Sed quid uetat integrum illum Tertull. locum ex. L. de Idolol. c. 12 hic attexere, qui etiam supra adductis exemplis congruit? Iam, inquit, tunc demonstratum est nobis, et pignera, et artificia, et negotia propter Dominum derelinquenda, cum Iacobus et  Ioannes, uocati a Domino et patrem nauemque derelinquunt: cum Mattheus de telonio suscitatur: cum etiam sepelire patrem tardum fuit fidei. Neque autem penitebit, spondeo, integrum hoc caput legisse.

Quam audiuit. Nam iam antea  superior illa uocatio discipuli contigit; at primum postea  sententia hec: qui patrem, etc. a Christo prolata fuit.



Note ad caput XIII.

Prouocant, i. e. agitant, aut proliciunt.

Nisi. Clarius esset sed nonnisi.

Placuit. Credidit Abraham Deo, et reputatum est illi ad iustitiam. Gen. Xu, 6. In que ipsa uerba Apostolus ad Gal. XXX, 6. ait; Cognoscit ergo, quia qui ex fide sunt ii sunt filii Abrahe, etc., etc. Hec autem fides utique non fuit proprie dictum Sacramentum.

Preualent. Est hoc instar responsionis ad obiectum argumentum. Innititur autem uulgate Iuris regule: Posteriora derogant prioribus.

 Aucta, i. e. ampliata, et latius extensa, ad plura obiecta uidelicet.

Resurrectionemque eius. Nimirum tanquam non amplius futuras, sed iam preteritas.

Sacramento, i. e. mysterio, seu fidei.

Obsignatio baptismi. Hic enim ab eodem Nostro L. de Spect. c. 24, SIGNACULUM FIDEI appellatur. Et in L. de Penit. c. 6. ait: Lauacrum illud obsignatio est fidei: et sic etiam fides reciproce est obsignatio Baptismi; nam, ut S. Basil. in L. de Spirit. S. ad Amphil. c. 12. ait: Fides perficitur per Baptismum, Baptismus uero fundamento fidei nititur, etc. Sed et in L. III. de Spir. S. adu. Eunom. Baptismum SIGILLUM FIDEI appellat.

uestimentum quoddam fidei. Sic S. Greg. Naz. in Orat. 40. de Bapt. hoc Sacramentum , incorruptionis indumentum, appellat, ceu, ut paulo post loquitur, , ignominie uelamentum. Sed et S. Cyrillus Hierosolymitan. uestimentum candidum appellat, a candore illo, quem abstersa peccatorum fuligine  inducit anime, tum a ritu illo, quo baptizati mox ueste candida induebantur, eamdem per certum tempus gestaturi, sicut etiamnum tum in Baptismo infantium, tum adultorum, hoc Ritualia certo modo prescribunt, isque mos adhucdum in Ecclesia retinetur.

Retro. Pro antea, scilicet in ueteri Testamento.

Nuda. Fides enim illa ueteris Legis in se erat nuda, inanis, et uacua, omnique intrinseco uigore ad salutem eternam destituta.

Potentiam, i. e. uirtutem, et efficaciam.

Sine sua lege. Antequam scilicet Lex illa uetus per nouam Christi impleretur.

In nomen. Matth. XXuIII, 19, ubi Grecus textus omnino habet , in nomen, uulgatus autem: in nomine. Notum autem est apud Grecos interdum pro poni, ut apud Aeschinem: , in concione sedeo: nec minus apud Demost. et Xenophont. Hoc ergo sensu etiam uulgatus  noster Interpres intellexit , atque cum eo Theologi ac Interpretes communiter.

Queri autem hic posset: ualeretne Baptismus sub hac forma: Ego te baptizo in nomen Patris, etc. collatus? Resp. saltem dubium uideri posse, adeoque citra graue peccatum, utpote in materia pariter graui, uerba in nomine non posse commutari in nomen; unde talis Baptismus saltem conditionate repetendus esset.

Ceterum autem aliqui hic mendum subesse putant, ac reuera in aliis exemplaribus . in nomine, reperiri, ut adeo difficultas omnis sponte euanescat. Porro autem lex illa Baptismi non Apostolis tantum, ut illum ministrarent, sed gentibus quoque, ut susciperent, Marc. ult. u. 16, a Christo imposita fuit his uerbis: Qui crediderit, et baptizatus fuerit, saluus erit, ut sensus sit, non alia ratione, nisi per Baptismum in noua Lege salutem obtineri posse.



Note ad caput XIu.


Stephane domum. Paulo enim ante premiserat: Gratias ago DEO, quod neminem uestrum baptizaui, nisi Crispum et Caium, Baptizaui autem et Stephane domum. I Cor. I, 14 et 16. Stephanas autem hic inter discipulos S. Pauli fuerat.

Deputat, i. e. adscribit Baptismum suum, uelut auctori aut largitori suo. Hoc ferme sensu in l. de Exhort. ad castit. c. 16, ait: Erat uetus dispositio, que in Euangelio deputatur. Et Solinus: Propter dies impares diis superis Ianuarius dicatur: Februarius, quasi abominosus, diis inferis deputatur.

Apollo. Cum quidam in Corinthiorum Ecclesia a Paulo, alii a Petro, alii ab Apollo baptizati fuissent, contentio inter illos, ac uelut schisma obortum fuerat, dum alii baptismum suum aliis preferebant, ceu a prestantiore datum: Ego quidem, dicentes, sum Pauli, ego autem Apollo: ego uero Cephe: ego uero Christi. I. Cor. 1, u. 12. At Paulus eos omnes satis acriter reprehendit, non ministris Baptismi  efficaciam, sed uni Christo, tanquam unico eiusdem auctori ac institutori, adscribendam esse contendens: Diuisus est Christus? Nunquid Paulus crucifixus est pro uobis? aut in nomine Pauli baptizati estis? Atque hec etiam c. III, 4 et seqq. multo magis exaggerat. Ceterum Apollo hic  erat Iudeus quidam, Alexandrinus genere, uir eloquens, et potens in Scripturis. Hic cum nondum Christi, sed solo Ioannis Baptismate initiatus fuisset, attamen feruens spiritu loquebatur, et docebat diligenter ea que sunt Iesu: postmodum Aquila et Priscilla diligentius exponentibus ei uiam Domini  et uerisimiliter etiam Baptismo Christi eum initiantibus. Itaque cum deinceps, in Achaiam Corinthumque perrexisset , illicque multos Ecclesie per Baptismum adiunxisset, hac occasione nonnulli Corinthiorum studiosius, quam par erat, pro eius gloria decertabant. Que res adeo non placuerat ipsi Apollo, ut potius inde offensus  in Cretam cum Zena, legisperito, confugerit  neque prius inde redire uoluerit, donec dissidentes Corinthii inuicem reconciliati essent: quibus postmodum Episcopus datus creditur: quanquam alii Cesaree, aut Iconii, aut Dure, etc. Episcopum factum fuisse uelint.

Ceterum nomen hoc Apollo non est idem ac Apollinis dei; istud enim apud Grecos , quinte declinat. est, illud uero  quarte Atticorum, cuius genitiuus est ; quin etiam in accus. eamdem Act. XIX, 1. terminationem seruare deprehenditur: ; et ad Tit. III, 13: , , . Aut fortasse penitus in declinabile fuerit.

Pacificus. Unice enim eius correptio spectabat ad pacem et animorum consensum inter Corinthios reducendum.

 Defendere. Facile hic pro uindicare, aut attribuere sumitur. Potest etiam exponi pro se suamque causam tueri; ne ergo id agere uideri posset, hinc gratias agit Deo, quod neminem baptizauerit. uide supra Not. Stephane domum.

Tingere. Nam Matth. ult. u. 19, Christus ipse Apostolis precepit: Euntes ergo DOCETE omnes gentes, BAPTIZANTES, etc. Et Marc. ult. u. 15: PRAEDICATE Euangelium omni creature. Qui crediderit et BAPTIZATUS fuerit, etc. Prius est ergo  docere: posterius baptizare, at uero ceteroquin maior est prestantia Baptismi, uelut ad quem ipsa predicatio unice disponit.



Note ad caput Xu.

uentilatur, i. e. si quid ulterius contra Baptismum, ultra eas scilicet questiones, quas iam agitauimus, atque discussimus, obmoueri queat.

Relexam. Retexere non est hic texturam rursus  dissoluere, ut olim a Penelope actitatum fuisse legimus: sed denuo texere, aut pertexere, id est, in re semel cepta, atque tantisper abrupta, pergere.

Omisi. Puto cap. XII, ubi de unitate Baptismi uerbum facere inceperat. Illic enim omisit; seu intermisit, quo sensu Horat. in l. de Arte Pet. dixit:

Pleraque differat, et presens in tempus omittat.

Intercidere. Id est, ne imminentes sensus, seu porro dicenda penitus dissociarem, itaque telam omnem, uelut intercidendo, abrumperem.

Baptismum. Ut Greci , ita et ex Latinis quidam, nec tantum Tertullianus noster, sed etiam S. Ambr. passim neutro genere Baptismum, mi, dicere solent.

Una Ecclesia in celis. Innuit sine dubio id, quod Apost. ad Ephes. Iu, 5, inquit, Unus DOMINUS, una FIDES, unum BAPTISMA. Etenim, ut idem Apost. I, ad Corinth. XII, 13, loquitur, in UNO SPIRITU omnes, in UNUM CORPUS baptizati sumus. Atque hinc etiam Clem.  Alexand. l. Iu Strom. p. m. 326. ait: Credentes per unum Baptisma ad consuetudinem omni ex parte perfectam abluit Dominus, qui etiam multa Moysis baptismata per unum comprehendit Baptismum.

Ceterum nonnulla transpositione uerborum noster hic usus est, Baptismum secundo, Fidem uero  tertio loco commemorans.

Non mirum autem est, quod Ecclesiam in celis dixerit, cum hec passim in Euangeliis Regnum celorum appelletur, ut Matth. XIII, 44: Simile factum est Regnum celorum homini qui seminauit, etc., etc.; et u. 31: Simile est Regnum celorum grano sinapis, etc. Et sic eodem cap. sepius, ubi certum est Ecclesiam nostram designari, que a Deo in celis ab eterno ordinata, a Christo in terris plantata, et in unitate Baptismi coadunata, demum in celis per uisionem ac fruitiuam dilectionem consummatur.

 Ad nos enim editum est. Sic quidam intelligunt: Ad nos enim illud sancte Scripture effatum  directum est, seu nos, Christi fideles, respicit.

Communicationis. uel ex hoc solum loco manifestum est, morem ab hereticorum communione abstinendi, in Ecclesia antiquissimum esse. Adde etiam l. de Prescr. cap. XXX.

Nobis et illis. Cerdonem, Marcionem, Apellem, Hermogenem, eiusdemque furfuris alios hic suggillat, qui duos Deos, imo, ut ualentinus, integrum eorumdem examen ex deliro suo cerebro emisere. uide lib. de Prescr. cap. uII. cap. XXX. cap. XXXIII. cap. XL. ad fin. et in Append. cap. XLIX. per tot.

Id est, idem. ualentinum singulariter hic insectatur, qui Christum ex Demiurgo et Sophia editum impiissime asserit, rursus de Presc. cap. uII.

Non habent. Sunt quidem, qui Tertullianum hic ab omni erroris labe purgare contendunt, quasi de iis tantum hereticis eidem sermo fuisset, qui Baptismi  legitimam formam adulterabant, ut erant temporibus Tertulliani Gnostici, Marcite, Cataphryges, etc. At uero clarum est, eumdem loqui de hereticis uniuersim, idemque in l. de Pudic. c. 19, confirmat: Apud nos, inquiens, ut ethnico par, imo et super ethnicum, hereticus etiam per Baptismum ueritatis  utroque homine, nempe ethnico illo, et superinducto heretico, purgatus admittitur, ad Ecclesiam uidelicet.

Manet ergo, grauiter hoc, quem pre manibus habemus, loco errasse Tertullianum; neque etiam eius argumentum concludit. Licet enim heretici illi, de quibus supra circa Deum et Christum enormiter errauerint, quamdiu tamen in ipso Sacramento administrando non errarunt, sed eamdem adhibuere materiam et formam, quam noster uerusque Christus in sua ueraque Ecclesia instituit, idem hic Baptismus erat, iisdem partibus essentialibus, ut uocamus, constans,  eumdemque Auctorem habens. Potest ergo idem Baptismus noster etiam extra Ecclesiam nostram conferri, si rite eodemque modo, sicut in nostra Ecclesia, conferatur. Nam, ut S. Aug. l. u contra Donatist. c. 26, discurrit: Sicut dicitur Una Ecclesia, Unus Baptismus, ita dicitur Una Spes  Atqui, pergit, tamen Unum habuere Baptismum, qui Unam non habuere Spem; quomodo enim Unam Spem habebant cum sanctis et iustis, qui dicebant: Manducemus et bibamus, cras enim moriemur, dicentes quod non esset resurrectio mortuorum?

Possunt igitur unum nichilominus habere, dareque Baptismum, qui unam non habent fidem, nec in una nobiscum Ecclesia sunt, Baptismus enim iauna et ostium Ecclesie est, per quod solum ad eamdem ingressus patet; non igitur datur ei qui est, sed ut sit in Ecclesia. Sicut autem malus Baptismi minister  in se non habet gratiam, et tamen eamdem per Baptismum alteri confert: sic et hereticus, etiamsi forte ipsemet Baptismum ualide non susceperit, tamen alteri ualide conferre potest, eique ostium illud Ecclesie reserare, ac per id alium intromittere, ipsemet extra ianuam manens. Sed hac de re nos suo loco commodius exactiusque dicemus.

Interea uero ex dictis manifestum est opinionem contrariam iam Sec. II senescente in Ecclesia Carthag. ortam, ac deinceps ab Agrippino, eiusdem Episcopo, susceptam, a sancto Cypriano multo fortius confirmatam fuisse: qua de re illorum temporum Historia plena est, a Theologis nostris dogmaticis prolixius exhiberi solita.

At uero nouum hic exurgit dubium, an Agrippinus ex Tertulliano, anue hic ex illo  hunc errorem hauserit? quanquam autem res hec in tanta incertitudine Agrippini, Episcopatum suum auspicantis, satis clare definiri non possit,  uerisimilius tamen existimamus, Tertullianum ab Agrippino in hanc sententiam inductum, ac proin hunc erroris illius in Africa primum, quem noscimus, Auctorem fuisse. Imo quia uincentius Lirinensis, Sec. u scriptor, Commonitorii sui cap. 9 de Agrippino in hec uerba diserte testatur: Omnium mortalium primus  contra diuinum Canonem, etc. rebaptizandum esse censebat. 2o accedit, quod sanctus Cyprianus quoque in Ep. ad Iubaianum, Agrippinum, tanquam omnium primum commemoret: Apud nos autem, inquiens, non noua et repentina res est, ut baptizandos censeamus eos qui ab hereticis ad Ecclesiam ueniunt; quando multi iam anni sint, et longa etas, ex quo sub Agrippino conuenientes in unum Episcopi plurimi, hoc statuerint, etc. 3o S. Aug. L. II de Bapt. c. 7, de antiqua Ecclesiarum consuetudine loquens ait: uerius creditur per Aggrippinum corrumpi cepisse, quam corrigi. Atqui Tertulliano potius hec corruptio imputanda  fuisset, si ille ante Agrippinum errorem hunc propalasset. 4o denique Tertullianus ipse mox initio huius cap. per uerba illa: ad nos enim editum est, satis significat, id se, tanquam solemni quodam decreto in africanis Ecclesiis constitutum, accepisse, nec proin suomet ingenio adinuenisse.

Contra autem obmouent alii, cum Tertullianus Lib. suum de Bapt. adhuc Catholicus, et ut in QQ. Crit. ad lib. de Prescript. Q. uII, diximus, circa A. C. 197  scripserit, et Persecutio an. 202 cepta contra Christianos ferme usque ad an. 213 perdurauerit, sane ante hunc annum , adeoque nonnisi annis ab edito Libro de Baptismo ferme 18, reddita demum pace Ecclesie, celebrari non potuisse.

 At uero quid uetat in tanta incertitudine Africanorum Presulum, Agrippiniani Episcopatus initium, ipsumque sub Agrippino Concilium ante an. 166 consignare? certe enim id magis Cypriani superius allata testimonio congruere uidetur: namque in allata illa ad Iubaianum Epistola diserte testatur, multos iam annos, et longam etatem fuisse, ex quo sub Agrippino conuenientes Episcopi, etc. Atqui si Conc. hoc primum post persecutionem, anno nimirum 215 celebratum,  et Epistola illa nonnisi an. 256 scripta fuerit, non adeo multi anni , nec proin longa etas, a Conc. illo Carthag. Agrippini excurrisset. Si uero hoc ipsum Concil. ad A. C. 194 reponamus, saltem 62 annis, qui etatem denique conficere possunt, a Cypriani scribentis tempore remouebitur. Sed prestat rem totam, ex Chronologia Pagii, quam alias iam in Lib. de Presc. amplexi fuimus, uelut sub unum intuitum redigere.
[Table: 3Kb]

 uides ergo, Lector Beneuole, in hoc systemate Agrippinum neque Cypriano nimis prope admoueri, neque iusto longius ab eodem remoueri, facileque spatium illud per Donatum, Ep. intermedium  impleri potuisse. Denique uero ut nec sancto Cypriano et Agrippino, ita nec Tertulliano error hic quidpiam labis intulit: quippe cum Dogma illud de hereticis non rebaptizandis nondum ab Ecclesia definitum, imo res hec ad solam Ecclesie disciplinam pertinere etiam aliis Patribus, uite sanctitate insignibus, uisa fuerit, Unde neque post mortem sancti Stephani Pont. et sancti Cypriani, hec opinio et praxis, hereticos, seu ab heresi ad Ecclesiam uenientes, rebaptizandi, quin neque post Concilium Arelatense I, an. 315 habitum, et Con. Nicenum an 325 celebratum  illico exoleuerat; quando etiam  sanctus Basilius, nonnisi an. 379, mortuus, eam unicuique Ecclesie liberam reliquit, ipsemet adhuc rebaptizantium praxim in sua Ecclesia secutus, ut Tournel. Tr. de Sacram. in genere q. 7, Art. 2, p. m. 100 et seq. confitetur. uerum nos hac de re suo tempore alibi.

In greco. Sane Tertullianum Greci quoque sermonis apprime peritum, et ab eodem iam antea alium librum de Baptismo, in quo precipue de eodem ab hereticis inualide suscepto, proindeque, cum ad Ecclesiam nostram accedere uoluerint, iterando,  egerat, scriptum fuisse, dubium esse non potest. Insuper uero in l. de Cor. Mil. c. 6, testatur, se materie  propter suauiludios Greco quoque sermone satisfecisse, et mox ad init. Libri de uelandis uirginib. luculenter insinuat, se hoc ipsum argumentum iam prius Grece tractasse. Dolendum uero est, hec et alia eius Greca monumenta uetustate pridem consumpta interiisse.

Peccata diluuntur. Per Baptismum nempe; deinceps autem commissa per lacrymas utique Penitentie eluenda sunt.

Isrel iudeus. ISRAEL, ut idem Noster in l. Iu. adu. Marc. c. 39, interpretatur, est: cum Deo inualescens, aut secundum alios quasi [Figure: [Hebrew Text] 4Kb] dominatus est Deo. Sed et ipse context. Gen. XXXII, 28, apprime consonat, ubi Angelus ad Iacob: Nequaquam Iacob appellabitur nomen tuum, sed  ISRAEL; quia si  FORTIS FUISTI, seu preualuisti   CONTRA DEUM, quanto magis contra homines preualebis!

Inquinatur. Erant Iudeis innumere lotiones tum in libro Exodi, tum Leuitici, prescripte, quas singulas recensere, sane redundantis opere esset. Omnia autem hec lauacra nichil ad animam abluendam ex se poterant, sed solis maculis ac impuritatibus legalibus et corporalibus medebantur. Preterea uero plurime illis alie erant, ex uanissimis traditionibus ad ostentationem usque obseruari solite, ut Marc. uII, u. 6, et seq. habetur: Pharisei, et omnes Iudei, nisi crebro lauerint manus, non manducant,  tenentes traditionem seniorum: et a foro nisi baptizentur, non comedunt: et alia multa sunt, que tradita sunt illis seruare, baptismata calicum, et urceorum, etc. Contra quos proin ib., u. 6, Christus ipse inuehitur: Bene prophetauit Isaias de uobis hypocritis, sicut scriptum est: Populus hic labiis me honorat, cor autem eorum longe est a me. - - - - Relinquentes enim mandatum Dei, tenetis traditionem hominum, baptismata urceorum et calicum, etc. At Apostolus ad Heb. IX et seq. u. 9, de ueteri tabernaculo et oblatis in eo muneribus et hostiis loquens, ait: Que non possunt iuxta conscientiam perfectum facere seruientem solummodo in cibis, et in potibus, et in uariis baptismatibus, et iustitiis carnis, etc.

Que ludibrio peccatoribus non est. Sensus esse uidetur: que peccatoribus, casso uidelicet effectu, non illudit, in se nimirum sperantes destituens, et commerito ludibrio exponens, ut ab illis Phariseorum sordidis ablutionibus fiebat.

Inquinat. Eiusmodi lotiones superstitiose corpus abluebant, sed simul animam noua macula, hypocrisi,  inficiebant. uide Not. Inquinatur.



Note ad caput XuI.

Unum et ipsum. Neque enim iterari potest.

Baptismo tingi. Luc., XII, 50, ubi de instante Passione sua loquitur: quam etiam Marci, X, 38, nomine Baptismi designat, ita ad filios Zebedei inquiens: Potestis bibere calicem, quem ego bibiturus sum, aut baptismo, quo ego baptizor, baptizari?

Scripsit. I Ioan., u, 6, ubi: Hic est qui uenit per AQUAM et SANGUINEM, iehsu Christus, non in Aqua solum, sed in AQUA et SANGUINE. Ubi quidam codices habent: , , : i. e. per aquam, et sanguinem, et Spiritum. Postremam autem hanc uocem alii superfluam, recteque omissam existimant, eo quod mox sequatur: Et Spiritus est, qui testificatur, quoniam Christus est ueritas. Quoniam Tres sunt, qui testimonium dant in celo: Pater, uerbum, et Spiritus Sanctus, et hi Tres Unum sunt. Et tres sunt qui testimonium dant in terra:  Spiritus, et Aqua, et Sanguis, et hi tres unum sunt.

Glorificaretur. Sic enim S. Petrus, Act. III, 13, Iudeis exprobrans perfidiam suam, ait: Deus glorificauit Filium suum Iesum, quem uos tradidistis . . . , et Auctorem uite interfecistis, quem Deus suscitauit a mortuis, etc. His enimuero mire consonant ea, que S. Ambr., Comm. in Luc., c. 22, eleganti compendio complexus est: Tres testes sunt, Aqua, Sanguis, et Spiritus; Aqua ad lauacrum: Sanguis ad pretium: Spiritus ad resurrectionem. Itemque in lib. I de Spir. Sanct., c. 6: Aqua testis est sepulture: Sanguis testis est mortis: Spiritus testis est uite. Atque hec procul dubio ex ipso Apostolo hausit, qui ad Rom. uI, 4, ita ait: Consepulti enim sumus cum illo per Baptismum in mortem, ut quomodo Christus resurrexit a mortuis, ita et nos in nouitate uite ambulemus. Et cap. II, u. 12, ita Colossenses suos alloquitur: Consepulti estis in Baptismum, in quo et resurrexistis per fidem operationis Dei, qui suscitauit illum a mortuis. Ita igitur nonnisi post passionem et sanguinis effusionem Christus in Resurrectione  glorificatus est, ut ipsemet discipulis euntibus in Emmaüs, Luc., XXIu, 26, declarauit: Nonne hec oportuit Christum pati, et ita intrare in gloriam suam?

Electos. Utique ad illud Matth., XX, 16, et XXII, 14, alludit: Multi sunt uocati, pauci uero electi.

Emisit. Quando nimirum unus militum lancea latus eius aperuit, et continuo exiuit Sanguis et Aqua. Ioan., XIX, 34. uide supra, cap. IX, Not. Lancea.

Quia. Pro ut.

Lauissent, i. e., peccata sua abluissent. uide autem quid intersit  inter lauare et lauari. Nos in balneis  et lauamus, et lauamur. Sed consuetudo alterutrum cum satis haberet, in toto corpore potius utimur lauamur, in partibus lauamus, quod dicimus lauo manus, sic et pedes, et cetera. Quare in balneis non recte dicunt laui: laui manus recte, sed, quoniam in balneis lauor, lauatus sum.

 Sanguinem potarent. Mihi quidem dubium non est, innui hic Sacramentum S. Eucaristie, in quo haurimus Sanguinem D. N. I. C., non figuram sanguinis; neque enim figuris liquidorum potari dicimur. Censuit ergo Tertullianus, in Sacramento illo uere sanguinem a nobis potari, illum ipsum, qui in passione Christi, precipue ex eiusdem sacratissimo latere, profluxit; de hoc enim ipsemet Ioan. uI, 55 et seq., dixit: Caro mea uere est cibus, et sanguis meus uere est potus. Qui manducat meam carnem, et bibit meum sanguinem, in me manet, etc. Meretur quoque hic adduci locus ex lib. de Resur. carn., cap. 8, ubi Noster: Caro corpore et sanguine Christi uescitur, ut anima Deo saginetur. Idem quoque supponit in lib. de Carne Christi, c. XIII.

Baptismus. Cum enim sanguine eucaristico os potatur, etiam anima interius abluitur. Potius au tem hic intelligit Baptismum martyrii, in quo sanguis noster profunditur, et in uirtute sanguinis Christi, in passione et cruce pro nobis effusi, animam, non secus ac ipse Baptismus aque, ab omnibus culpe et  pene maculis emundat. Effusio sanguinis pro Christo  et operatio interior Spiritus Sancti dicuntur Baptismata, in quantum efficiunt effectum Baptismi aque; Baptismus autem aque efficaciam habet a passione Christi, et Spiritu Sancto.

Representat. Non in mera imagine ac symbolo, sed in presenti effectu; hoc enim proprie representare est, id est, rem presentem reddere; unde et a Iesu Christo pecunia representari dicitur, cum exhibetur, atque presens numeratur. Et ipsemet quoque Noster in lib. de Cor. mil. c. ult. representationem uisioni, seu mere apparentie, opponit: Si tales imagines, inquiens, in uisione, quales ueritates in representatione?

Quomodo uero Baptismus sanguinis uicem suppleat, effectumque prestet Baptismi aque, mox antea diximus in Not. Baptismus. Adde, quod Baptismus martyrii multo efficacius uirtutem passionis Christi  participet. Hec enim  operatur quidem in Baptismo aque per quamdam figuralem representationem, sed in Baptismo sanguinis per imitationem operis; que utique non est simplex representatio, sed mire efficax rei ipsius in uirtute sua atque effectu exhibitio. Huc pertinet illud Apoc., uII, 14: Hi sunt, qui uenerunt ex magna tribulatione, et lauerunt stolas suas, et dealbauerunt eas in sanguine Agni.

Reddit. Perditur Baptismus, quoad effectum scilicet suum, cum baptizatus innocentiam, quam in Baptismo consecutus est, per peccatum mortale rursus amittit: recuperatur autem per martyrium, quo pristina innocentia plenarie restituitur, ut supra Not. Baptismus diximus.



Note ad caput XuII.

Materiolam. Perbreuem hunc tractatum.

Accipiendi. De Ministro, et subiecto, de quo tamen posteriori in cap. seq. loquitur.

Episcopus. In sua nimirum Ecclesia supremum  sacerdotium obtinens, dignitateque potestatis reliquis omnibus prefulgens. Cum enim ueri ac genuini Apostolorum successores sint soli Episcopi, hi in illorum quoque ius transiere, quibus a Christo peculiariter demandatum fuerat: Euntes, docete omnes gentes, baptizantes eos, etc. Matth. ult. u. 19. Itaque in primis Ecclesie seculis Episcopi, iure tanquam sibi solis proprio Baptismum, publice nimirum, seu in ipsa ecclesia, administrabant, quamdiu silicet in solis ecclesiis cathedralibus baptisteria erecta fuerant. Quanquam etiam tunc Presbyteri astitisse, imo et hi ipsi  baptizasse legantur, Episcopo scilicet expresse iubente, atque baptizatis mox sacramentum Confirmationis impertiente. Postquam uero, adhuc latius increscente fidelium multitudine, in amplioribus presertim Diecesibus, difficilior quibusdam ad  cathedrale baptisterium accessus erat, ut saluti animarum eo certius consuleretur, in singulis quoque Parochialibus Ecclesiis baptisteria erigebantur, cuiusque pastoris cure et administrationi deputata, Episcopis uero solum Baptismum solemnem, nonnisi bis in anno conferendum, sibi reseruantibus, alias uero pleno iure baptizandi Parochis relicto.

Itaque hec disciplina uariis temporibus, quin et eodem tempore, diuersis autem in locis, semper uaria fuerat. Sic sec. II, S. Ignatius, Ep. Antiochenus, in Ep. ad Smyrnenses, ait: , , , . I. e.: Licitum non est sine Episcopo  baptizare, neque oblationem facere, etc. Igitur iam tunc Presbyteri baptizabant, sed nonnisi Episcoporum suorum auctoritate instructi. Sec. Iu, S. Ambrosius, ut Paulinus in eius uita testatur, tam tenax erat huius consuetudinis, ut, quod solitus erat circa baptizandos solus implere, quinque postea Episcopi, tempore quo decessit, uix implerent. Item Sec. u, in  Instructione Cleri Edesseni ad Photium et Eustathium, Episcopos, que habetur in Conc. Chalced., Act. X, Ibam, Episcopum suum, sibi quantocius remitti rogant, maxime festiuitate salutifera S. Diei Paschalis imminente, in qua et propter catechismos , et propter eos, qui digni sunt S. Baptismate, opus eius presentia. Pariter Sec. uI, in Ep. a Clericis Italie ad Legatos Francorum, anno 552, perscripta, Dacium, Episcopum mediolanensem, tandem post 15 aut 16 annos remitti postulabant, quia cum pene omnes Episcopi, quos ordinare solet, mortui sint, immensa populi multitudo sine baptismo moritur. Eodem Seculo S. Greg. M. in Ep. ad Rom. Patricium, contra hunc grauiter conqueritur Blondum, Episcopum Hortensem, ab eodem Rauenne longo iam tempore detineri. Precipua autem questus huius causa erat, quod ibidem infantes pro peccatis absque Baptismate moriantur. Sic etiam Sec. uII, in Conc. II Hispalensi,  an. 619 celebrato, can. 7, sancitum fuit, neque coram Episcopo licere Presbyteris in baptisterium introire, nec presente Episcopo infantem tingere, etc. uidemus ergo, quam nimis tenaces illis temporibus quarumdam Ecclesiarum Episcopi sui iuris fuerint, ut neque in absentia istud Presbyteris communicandum censuerint, ea fortasse de causa, quod Baptismum sine Confirmatione, seu impositione manuum Episcopi, non recte confiteri existimauerint.

Interea tamen sensim factum fuit, in Parochialibus quoque Ecclesiis baptisteria publica erigerentur, et Episcopi iam passim solius Baptismi solemnis, scilicet in Sabbato sancto, et peruigilio Pentecostes conferendi, potestatem sibi reseruarent, Presbyteris uero extra illa tempora Baptismi conferendi generale quoddam ius, ac ipsi sacre ordinationi, quam ab Episcopis consequebantur, uelut annexum, facerent. Neque uero etiam hec discipline species diu permansit, sed tandem ampliatis Diecesibus, et nimium accrescente multitudine catechumenorum, etc., etiam solemnis  Baptismus Presbyteris transcriptus fuit, et ferme in sola mediolanensi Ecclesia deinceps  penes Episcopum perseuerauit, ut noster Eruditiss. Edm. Martene, lib. I, de Ant. Eccl., cap. I, art. III, n. 3, ex Conc. Iu, Mediol., an. 1575, sub S. Carolo Borromeo celebrati, Constit. II, perhibet.

Et diaconi. Licet solis Apostolis a Christo impositum fuerit munus baptizandi, constat tamen ex Act., uIII, 12, Philippum, licet nonnisi Diaconum, in Samaria baptizasse, utique demandantibus ei id munus ipsis apostolis. Ceterum diaconis, ceu qui immediate Presbyteris subordinati sunt, absque eorumdem iussione licitum non fuisse baptizare, ueterum monumenta testantur. Sic enim Sec. u, Gelasius papa, in Ep. u, ad Episc. Lucanie, cap. 5, de diaconis habet: Absque Episcopo uel Presbytero baptizare  non audeant nisi predictis fortasse officiis longius constitutis  necessitas extrema compellat. Illis enim seculis antiquioribus non tanta erat sacerdotum copia, ut quilibet particulari cetui in pagis, et oppidis, imo et in quibusuis ciuitatibus, semper aliquis presto esset. Quid uero etiam hoc presente, sed egrotante, aut aliter impedito, uel in subitaneis atque extraordinariis casibus, fieri opus erat? nempe diaconi  id munus, facile demandante Presbytero, subire debebant.

Honorem. Quem scilicet quelibet Ecclesia Episcopo, tanquam suo Hierarche, detulerat, uel uerius tanquam diuinitus in eum collatum honorem sponte agnouerat.

Salua pax est. Non esset autem PAX salua, si Episcopis sua auctoritas non seruaretur, Presbyteris propria mox auctoritate quelibet Ecclesie munia  promiscue inuolantibus; Episcopi enim sunt, quos Spiritus Sanctus posuit regere Ecclesiam Dei, etc. Igitur hec auctoritas temporibus Tertulliani, tanquam satis recens ab Apostolis profecta, Episcopis, et in his potius Apostolis ipsis, seruata fuerat, ut nichil, nisi demandantibus legitimis, ac immediatis, ut loquimur, et directis Apostolorum successoribus, id est, episcopis, circa sacramentorum  administrationem liceret, maxime in Baptismo, de quo solis Apostolis dictum fuerat: Ite, docete, baptizate.

Alioquin, i. e. alias, uel sin uero; ut adeo sensus sit: »Si uero non seruatus fuerit suus Ecclesie honor, et eorum, qui ad officia diuina uocati ac deputati sunt, auctoritas, eque ius illud laicis concedendum erit, omni iam ordine turbato, etc.

Dari potest. Neque enim laici minus perfectum Baptismum suscipiunt, quam antea susceperint Episcopi, etc., baptizantes.

 Abscondi ab ullo. Hunc locum misere confractum sanaturus Latin. ita legit: »Nisi Episcopi iam, etc., uocantur discentes, seu discipuli  Domini sermo non debet abscondi ab ullo, sed ad omnes equaliter pertinebit illud Domini preceptum : Euntes, docete omnes gentes, baptizantes eos, etc. Atque hec Latinii coniectura non inepta est. Iunius uero, retenta uoce dicentes, solum interpunctiones mutat, ita inchoans: Nisi Episcopi iam, etc., uocantur dicentes: Domini sermo non debet abscondi ab ullo; proinde et Baptismus, eque Dei census, ab omnibus exerceri potest. Sed quanto magis, etc. Itaque totum hunc contextum ita intelligi uult: »Nisi forte  pro Episcopis, Presbyteris et Diaconis haberi promiscue eos omnes placuerit, qui ita dicunt et affirmant: Quorum est proferre uerbum Dei, et non abscondere, eorum est et baptizare;  omnium autem esse proferre uerbum Dei: ergo et baptizare, etc.« Que coniectura sane mihi felicior, magisque arguta, quam superior illa Latinii, uidetur. Ita igitur uox dicentes ad laicos referenda esset, quasi hos loquentes introducat Tertullianus, sibique Baptismum eque ac uerbi diuini predicationem uindicantes, quinimo fortasse illud Christi apud Matth., X, 27, sibi quoque dictum existimantes: Quod in aure auditis, predicate super tecta; quasi et ille sermo Domini: Euntes, docete omnes gentes, baptizantes eos, singulariter ad solos Apostolos dictus, ad quoscunque alios precepti instar pertinuisset, itaque etiam his ex eiusmodi mandato predicatum fuisset.

Aeque. Nimirum uerbum Dei, eiusque predicatio.

Dei census. Census proprie non est prouentus annuus, sed estimatio bonorum cuiuslibet, in tabulas publicas relata, secundum quam, obseruata certa proportione, tributa imponebantur. Postea uero  etiam uox hec ad ipsa illa tributa pendenda translata fuerat. Unde apud Matth., XuII, 23, illud Christi est: Reges terre a quo accipiunt  tributum uel censum? Similiter ubi, Luc., XX, 22, Pharisei Christum tentantes interrogant: Licet nobis , tributum, dare Cesari, an non? loco Matthei, XXII, 17, et Marc., XII, 14,  habetur, pariterque a uulgato nostro per tributum redditur.

Aliter quoque sensus significat ipsam censionem, seu recensionem bonorum cuiuslibet, in qua quilibet profitebatur nomen atque bona sua, ut apud Luc., II, 1, dicitur: Exiit edictum a Cesare Augusto, ut describeretur  uniuersus orbis. Et mox, u. 3: Ibant omnes ut profiterentur singuli, in suam ciuitatem. Et quoniam ex illo censu, seu recensione, oriebatur tributorum proportionata impositio, hinc census etiam a nostro in lib. Apol., c. 7, pro ortu aut origine uel professione accipitur: Census istius disciplina a Tiberio est. Et in lib. I adu. Marc., c. 21, similiter: Nullam autem  apostolici census Ecclesiam inuenias, que in Creatore christianizet. uide etiam lib. de Prescript., cap. 32. Itemque in lib. Iu adu. Marc., cap. 40, de tribu Iuda loquens ait: Ex cuius tribu carnis census Christi processurus, etc. Rursusque Apol., c. 10, inquit: Ab illo  census totius, uel potioris, uel notioris diuinitatis. Aliquando etiam pro numero, qui recensione determinari solebat, accipi constat; quo sensu in lib. de ueland. uirg., c. 4, ait: Omnis census elementorum, etc.

Tandem uero pro substantia uel facultatibus, seu bonis alicui propriis, accipitur, ut in lib. de Carne Christi, c. 25, ait: Ita utriusque substantie census hominem et Deum exhibuit; sequitur enim mox postea: Que proprietas conditionum, diuine et humane, eque utique nature ueritate cuiusque dispuncta est. Et hoc utique censu commodo intelligi potest noster, cum Baptismum Dei censum, tanquam inter bona Dei propria numerandum, uocat.

Dicatum. Episcopi proprium, eique peculiariter attributum,  ac a Deo ipso sanctificatum.

Episcopi officium. Argumenti uis in eo posita est, quod laici eo minus baptizandi ius uindicare debeant, cum neque diaconis, neque ipsis presbyteris, illud sine auctoritate Episcopi competat.

Aemulatio. Quidam ita interpungendum putant hunc locum: Dicatum Episcopis officium episcopatus. Aemulatio schismatum, etc. At aliis hec merito displicet. Retinenda igitur textus huius ordinatio est, quam contra meum codicem reposui.

Schismatum mater est. Plurima, satisque tristia, in Ecclesia prostant huius rei exempla, que commemorare huius loci non est. uide etiam Tertull. nostrum, in lib. de Prescript. Q. Crit. Iu.

Expedire. Quasi dicere uellet: »Etiamsi et laicis potestas baptizandi competat, tamen non expedire, ut eadem utantur, in preiudicium honoris Episcopis debiti, sed prestare, ut ab illius exercitio in reuerentiam preeminentie Episcoporum abstineant.«

 Utaris. Hec solis presbyteris et diaconis dicta putat Iunius. Quin uero S. Basil. a laicis datum baptisma omnino inualidum, ideoque repetendum in Ep. I. Can. ad Amphiloch. Can. I, censuisse uidetur. Ex hoc enim ipso argumento probare contendit, hereticorum baptisma inualidum esse , quod hi ab Ecclesia abrupti  in laicorum statum reinciderint. Qui autem abrupti sunt, inquit, laici effecti, nec baptizandi, nec ordinandi habent potestatem. Quare eos, qui ab ipsis baptizati erant, tanquam a laicis baptizatos, iusserunt ad Ecclesiam uenientes uero Ecclesie baptismate expurgari. uerum superiora illa a Tertulliano de laicis esse dicta, uel ipse contextus euincit, cum mox postea a Baptismo, in necessitate administrando, nonnisi feminas excludat. Et certe  uetustissimus semper in Ecclesia mos fuit, ut in casu necessitatis, absentibus Episcopo, presbyteris et diaconis, etc., etiam laici baptizarent.

Aut loci. Cum in illo loco non Episcopus, aut presbyter, aut neque diaconus presens est, aut alio impedimento detentus uocari non potest.

Aut temporis. Cum scilicet in mora, morituri interea baptizandi, presens periculum esset.

Conditio. Si scilicet alia legitima causa baptismum mox impertiendum urgeat.

Constantia. uidetur constantia hic sumi pro animositate, animi firmitate, ut sensus sit: Tunc enim licebit animose ac intrepide succurrere, etc., ut nimirum, lib. u adu. Marc., c. 1: Tanta constantia alium deum edicere, ait. Potest etiam pro libertate aut conuenientia accipi: qui sensus plane congruit cum eo, quod mox subiungitur. uide etiam que supra, ad cap. 10, de uoce constanter diximus. Quidquid uero de his sit, malim certe constantiam hic accipere pro stabili et canonice constituto ordine ac regula,  ad personam ministrantis spectante: que regula utique in casu necessitatis, ut alie leges ecclesiastice et humane, locum non habent.

Docere. Alludit rursus ad ea que supra cap. 1, de Quintil., eiusque uirulenta doctrina, commemorauit. De hac item petulantia mulierum in lib. de Prescript., cap. 41, acerbe queritur.

Ceterum ex hoc loco quidam, nec inepte, colligunt, a Tertulliano, cum adhuc uere orthodoxus esset, hunc librum de Baptismo conscriptum fuisse, propterea quod deinceps Montanista factus, longe maiori indulgentia, quin et nimium molli reuerentia, in loquacem illum sexum fuerit, quem Paulus ipse I Cor., XIu, 34, ad perpetuum in Ecclesia silentium damnauit, et neque sic satis compescere potuit. Huc pertinent etiam ea, que in Q. Crit., ad lib. de Prescript., Q. Iu et u, diximus.

Sibi pariet. Non inelegans, neque autem sine sarcasmo, in mulieres, passim res nouas in sacris parturientes, metaphora. Ceterum cum de iure  loquitur, non illico omnem a feminis, saltem in casu extreme necessitatis, baptizandi facultatem excludit; quin uero baptizare ipsis licet, tenenturque, si scilicet uir non adfuerit, aut uerecundia prohibeat, ab eo baptismum administrari. Sane autem casum necessitatis  neque antiquis illis temporibus exclusum fuisse, satis patet ex Io. Moschi  Prato Spir., c. 3, ubi asserit, contra Canones esse, diaconissas baptizare, excepta scilicet strictissima necessitatis causa; in qua utique illud ipsum Tertulliani principium subingredi necesse est: Quoniam reus erit perditi hominis, etc.



Note ad caput XuIII.

Pristine. Scilicet Quintille, quam paulo ante sugillauit, nunc autem pristinam dicit, quod de ea mox ad initium huius libri locutus esset, et ipsa iam diutius antea Baptismum impetere ausa fuisset.

Auferebat, i. e. e medio tollere conata fuerat.

Per se. Suomet iure: quod neque in uiris laicis hactenus  toleratum fuit.

Perperam scripta, i. e. , seu falso eius nomine, Periodi Pauli et Thecle, inscripta, que quidem supposititia esse nemo iam criticorum amplius dubitat. Continentur in his actis quedam doctrine sancti Pauli omnino aduersa, pleraque alia penitus fabulosa, ex. gr. quod Thecla a Paulo ad apostolicum predicandi Euangelii, et baptizandi munus euocata fuerit, ac utrumque plusquam uiriliter exercuerit, etc. de quibus tamen sanctus Hier. de Script. Eccl. ita ait: Periodos Pauli et Thecle, et totam baptizati Leonis  fabulam, inter apocryphas Scripturas computamus; in quarum omnino classem a Gelasio Papa in Conc. rom. an. 494 habito, reiectas nouimus.

At uero spurius hic liber diligenter distinguendus est a libris aliis, communiter Basilio, Ep. Seleucie, qui medio sec. u floruit, adscriptis: in quibus umuersam  de sancte Thecle gestis et miraculis narrationem Basnagius in Annal. politico eccles. ad A. C. 46 penitus euersam cupit, attamen iam diu a Baronio ad A. C. 47 nimis fortiter stabilitam. Sed hec operosius disquirere minime huius loci est.

De Suo, i. e. proprii sui ingenii adinuentione congerens.

Cumulans. Equidem non id ex malitia ab eodem factum, sed pia fraude, nimioque zelo, id est minus discreto, qui et alios quoque circa illa tempora inuaserat, maxime Euangeliorum quorumdam scriptores, quibus ut auctoritatem conciliarent, Apostolorum quorumdam nomina, ceu putidis his mercibus pretium factura, suspenderant.

Loco decessisse, id est a Presbyteratu abdicatum fuisse, atque in laicorum ordinem quodammodo redactum. Ceterum hanc historiam primus propalauit Tertullianus, deinceps a plurimis aliis assertam.

Proximum. Fidei proximum hic appellat, quod magnam uerisimilitudinem habet, ut fide humana  prudenter credi possit.

Constanter, seu libere, ac intrepide. uide supra not. Constantia, et cap. 10, not Constanter.

Consulant. Mulieres in Ecclesia taceant: non enim permittitur eis loqui, sed subditas esse, sicut lex dicit. Si quid autem uolunt discere, domi uiros suos interrogent. Turpe est enim mulieri loqui in Ecclesia. Ita sanctus Paulus  Igitur si quid in Ecclesia didicerint, ad uiros suos ablegantur, ab eis, sicubi hesitauerint, plenius edocende, aut in doctrina alias rite percepta contra natiuam suam uolubilitatem magis stabiliende.



Note ad Caput XuIII.

Temere credendum, seu inconsiderate cuiuis administrandum. Instar enim pignoris ad salutem est, quod et in securitatem debiti, et creditori, secure asseruaturo, dari solet.

Officium est, scilicet eumdem aliis administrare.

 Petenti dato. Omni petenti te tribue, ait Christus Luc. uI, u. 30.

Titulum. Titulus est alias quedam nota ac uelut inscriptio cuiusuis operis, qua id honestum ac laudabile efficitur. Ita ergo ut et petitio, et largitio laudabilis fiat, utraque titulum habere debet, seu rationem et caussam tum petendi, tum dandi. Titulus autem dandi est petitio indigentis, titulus accipiendi indigentia petentis. Itaque et baptismus non nisi petentibus, nec simpliciter petentibus, sed ad accipiendum debite preparatis tum per instructionem doctrine, tum per feruorem uoluntatis ardenter illum desiderantibus, conferri debet.

Ad eleemosynam. Sat ex mox dictis patet, ut eleemosynam, ita et baptismum indigentibus, hunc autem nonnisi serio petentibus, dandum esse. Atque id quidem de baptismo adultorum necesse est, ut nimirum is licite alicui ministretur; ceterum ad ualorem non requiritur nisi intentio recipiendi, ut uocant, habitualis.  Sed hac de re alibi pluribus.

Exertam, i. e. apertam; ita enim Noster in L. de Spect. cap. 3 ait: Plane nusquam inuenimus, quemadmodum aperte positum est: Non occide, etc. ita exerte definitum: Non in Circum ibis, etc.; Et l. II ad Uxor., cap. 1, ita habet: Iam non suadet, sed exerte iubet. Itemque ait: Detractata et exerta sententia est.

Dignationem. Pro gratia posuisse uidetur, exemplo Liuii, L. II, ita de Appio dicentis: Haud ita multo in principum dignationem peruenit.

Intercessisse. Totam huius historie seriem Act. cap. 8 accurate pertextam uide.

Pretendere. Angelus autem Domini locutus est ad Philippum, dicens: Surge et uade contra meridianum, ad uiam, que descendit ab Ierusalem in Gazam. Act. uIII, u. 26. Ceterum pretendere, est hic prius tendere seu antea proficisci, ac uelut uiam ex aduerso ad occursum preoccupare: aut simpliciter pro tendere  ponitur, ut sepius Noster composita pro simplicibus solet.

Impressus, uenerat adorare in Ierusalem, et reuertebatur, sedens super currum suum, legensque Isaiam prophetam. Ib. u. 27. et seqq. Erat ergo in eius lectionem maxima attentione defixus, ac uelut eidem impressus, ut Scriptura ipsum legentem quasi in se arctissime reciperet. Simili ferme sensu Apol. cap. 18 idem Noster dixit: Sed quo plenius et impressius tam ipsum  quam dispositiones eius et uoluntates adiremus, etc. Et in L. de Exhort ad Castit. c. 3, ait, alte impresse recogitandam esse uoluntatem DEI.

Apostolum. Ex hoc ipso loco quidam asseruere, Philippum hunc Apostolum fuisse; at alii communius eum inter septem illos Diaconos reponunt, qui Act. uI, 5, ab Apostolis electi fuerant. Quid enim, si Apostolus fuerat, necessarium erat, ut ad Samarie incolas, a Philippo hoc recens conuersos, mitterentur Petrus et Ioannes, ut imponerent manus super illos, et reciperent Spiritum Sanctum? Act. uIII, 17. Annon  enim ipse Philippus, si Apostolus erat, eque illum dare poterat, Sacramentum Confirmationis, cuius administratio tunc solis Apostolis, seu episcopis, propria fuerat, illis per manuum impositionem impartiendo? Apostolus ergo dictus fuerat, quasi ab Apostolis proprie sic dictis peculiariter ablegatus, eo nimirum sensu, quo etiam Andronicus et Iunias nobiles in Apostolis a Paulo ad Rom. XuI, 7, appellantur.

Iussit. Dixit autem Spiritus Philippo: Accede, et adiunge te ad currum istum. Act. uIII, 29.

In tempore. Locus autem Scripture, quam legebat, erat hic: Tanquam ouis ad occisionem ductus est, etc. Ib. 32.

Exhortatus. Quis uero? An eunuchus a Philippo post exhortationem ad baptismum assumitur? An uero Philippus ab eunucho in curru? Si prius intelligamus, uox exhortatus passiuo sensu capienda erit; neque id adeo insolens est, cum et apud Cicer. in Catone legam: Exhortatus est in conuiuio a scorto,  ut securi feriret, etc. At malim posterius: postquam enim Philippus eunuchum exhortatus fuisset, hic rogauit Philippum, ut ascenderet, et sederet secum. Act. uIII, 31.

Ostenditur. Aperiens autem Philippus os suum et incipiens a Scriptura ista, euangelizauit ipsi Iesum. Ib. 35.

Non moratur. Ecce aqua: quid prohibet me baptizari? Dixit autem Philippus: Si credis ex toto corde, licet. Et respondens, ait: CREDO Filium Dei esse Iesum Christum. Ib. 36 et seqq.

Exspectatur. Et descenderunt uterque in aquam, Philippus et eunuchus, et baptizauit eum. Ib. 38.

Eripitur. Cum autem ascendissent de aqua, Spiritus Domini rapuit Philippum, et amplius non uidit eum eunuchus, etc. Ib. 39.

Tinctus est, Scilicet mox tribus post conuersionem suam diebus, ut liquet ex Act. IX, 9 et 18.

Hospes, Namque Ananias eum iussus erat querere in domo Iuda. Ibid., 11. Quisnam uero hic fuerat,  preterea nil notum.



Note ad Caput XuIII.

Dignatis, i. e. gratia. uide supra.

Prerogatiuas, i. e. singulares preuias dispositiones, mirabilesque circumstantias, ex quibus facile perspiciatur, quid et quomodo Deus ab hominibus extra communem ordinem ac regulam fieri uelit.

Decipi. Potest enim inordinate petens baptismum, eius ministrum decipere, sine legitima uidelicet dispositione, neque uero, sed simulato duntaxat animo accedens. Potest et ipse decipi, dum ex immaturo zelo accedit, et ab ipso Deo se impulsum credit, nondum tamen necessaria rerum credendarum cognitione instructus, ut illum fructuose suscipiat.

Utilior est. Olim baptismus a plerisque differebatur in adultam, et aliquando ad extremam ferme etatem. Sic sanctus Martinus iam anno etatis sue  10 factus catechumenus, nonnisi 8 annis postea fuit baptizatus, ut testatur Seu. Sulpit. in eius uita l. I cap. 2. Aliqui ad 30 annum differebant, exemplo Christi innixi, ut uidere est apud S. Greg. Naz. Orat. in sanctum Lauacrum. De Constantino imp. communis iam opinio est, eum paulo ante mortem Nicomedie baptizatum fuisse. Sic etiam Constantius imp. ultimis demum suis temporibus ab Euzoio Antiochie baptizari uoluit. Quid uero, quod etiam Theodosius M. post superata in bellis plurima pericula, ultimo demum in grauem morbum incidens ab Ascholio, Ep. Thessalonicensi, se ablui petierit? Forte idem Noster, baptismum cunctando longius differri iubens, in causa fuerat, ut multi, ex nimia religione et conscientie formidine, baptismum antea, et bona utique fide, recusarent.

Erant autem, qui eo peiori fide cunctabantur baptismum suscipere, ne uidelicet seueritati legum ecclesiasticarum deinceps adstringerentur, sicque interea eo liberius peccare possent. Hoc autem consilium,  tanquam temerarium, sancti Gregorius Nazianzenus et alter Nyssenus, itemque sanctus Ioannes Chrysostomus et alii Patres, merito, acerrimeque perstrinxere.

Quod uero aliorum, ex aliis causis baptismum nimium diu olim procrastinantium, exempla attinet, ea imitationi nostre minime proposita sunt. Sufficiat nobis inde grauitatem negotii metiri, ad quod non subito irruere, nec taliter irruentes suscipere, sed eousque, donec desiderium satis creuerit, et sufficiens probatio precesserit, differre oportet. Hoc idem uero facere cum quis iam se satis preparatum senserit, id uero periculo non uacat, subrepentis interea somnolentie, aut occasionis deinceps amittende. Nouimus certe, ualentinianum Iun. Imp. uiolenta morte preuentum, cum nimis diu distulisset baptismum, adhuc catechumenum ex hac uita ereptum fuisse.

Audiendus denique in hanc rem est sanctus Basilius in Exhort. ad bapt. ubi inter alia multa sic loquitur:  Si aurum Ecclesia distribueret, non profecto diceres: Cras mitte, cras dabis; uerum tuam sedulus portionem uelociter peteres, differri autem egre ferres. Quoniam uero non materie alicuius fucum, sed anime purgationem tibi rex munificus pollicetur, moras excusationesque nectis, impedimenta causasque affers, qui debebas ad hoc donum accurrere. Et post alia: Enimuero si publicis tributis obnoxius esses, debitorum autem remissio reis circumquaque nuntiaretur, deinde quispiam te hoc publico munere priuare conaretur, doleres clamaresque, communis gratie parte te per iniuriam priuari. Postquam uero non solum preteritorum remissio, sed etiam futurorum dona palam proponuntur, non audis, sed te ipse ledis, quantum nec inimici forte lederent. Iterumque post pauca: Si quis medicus commentis ac machinis quibusdam te iuuenem et sene reddere in se receperit, ad eam profecto diem omni studio uenire curares, in qua etati floride te restituendum uideres. At nunc cum anima tua, quam omni scelere contaminatam reddidisti, per baptismum renouari  ac regenerari nuntietur, tantum despicis beneficium, nec ultro properas, aut id pollicenti, Fis obuiam. Et denique: Cunctatio ad baptismum, nichil aliud clamare uidetur, quam: In me ante regnet peccatum, donec aliquando regnet etiam Dominus; adsint mihi membra iniustitie, et iniquitatis arma, deinde assumam etiam arma iustitie Deo, etc. Atque hec contra eos Basilius, qui, iam antea debite instructi, baptismum  assiduo differre cogitant.

Circa paruulos. Hec equidem sententia uni Tertulliano  propria, neque ab ullo antiquorum Patrum adoptata fuerat, multo minus autem Henricianis, Petro Abeillardo, Petro de Brixia, aut Anabaptistis, aliisue hereticis, quidpiam presidii in ea collocatum erat, quippe qui infantes baptismi ualide suscipiendi omnino  incapaces, ideoque hunc, cum ad usum rationis illi peruenissent, repetendum esse censebant. Dissuadentis autem solum Tertulliani illa uox fuerat, et hoc ipso contrariam, etiam in ipsis Africanis Ecclesiis, et iisdem illis temporibus, consuetudinem haud ambigue significantis, uno, quem scimus, Tertulliano eidem contranitente, et ex rationibus quidem nulli ceuorum, aut etiam alteri sanctorum Patrum, neque sancto Cypriano, alias circa baptismum tam delicato, qui tamen Tertullianum, tanquam magistrum suum assiduo uolutasse perhibetur, probatis. Etenim is, cum Fidus, episcopus, ea de re questionem excitasset, atque paruulos nonnisi post octauam diem baptizandos esse contendisset, nulla iam amplius Tertulliani ratione habita in Conc. Carthag. 66 episcoporum, anno 253 ita conclusit: Infantes debere baptizari tantum post octauum a natiuitate diem, nemo consensit, sed uniuersi potius iudicauimus, nulli hominum nato misericordiam Dei et gratiam esse denegandam. Ita ille in sua Ep. 69 ad Fidum.

 Porro Pedobaptismum, seu paruulorum ablutionem, ab ipsa praxi et traditione apostolica descendisse testis locuples est sanctus Augustinus, qui in Serm. X de uerb. apost. de paruulis loquens ait: Ipsi portantur ad Ecclesiam, et, si pedibus illuc currere non possunt, alienis currunt, ut sanentur; accommodat illis mater Ecclesia aliorum pedes, ut ueniant, aliorum cor, ut credant, aliorum linguam, ut fateantur; ut quoniam qui egri sunt, alio  peccante pregrauantur, sic cum hi sani sunt, alio  pro eis confitente saluentur. Nemo ergo uobis susurret doctrinas alienas. Hos Ecclesia semper habuit, semper tenuit, hoc a maiorum fide percipit, hoc usque in finem perseueranter custodit. Et in l. X de Gen. ad Lit., c. 23 idem confirmat, inquiens: Consuetudo matris Ecclesie in baptizandis paruulis nequaquam spernenda est, neque ullo modo superflua deputanda, nec omnino credenda, nisi apostolica esse traditio. Cuius quoque testis est multo antiquior Origenes, qui in cap. XIII Ep.  ad Rom.: diserte ait: Ecclesia traditionem ab Apostolis suscepit, etiam paruulis dare baptismum.

Quapropter saluberrime, et quidem sub grauibus penis in pluribus conciliis sancitum fuit, ne paruulorum baptismus  diutius differatur. Singulariter uero sanctus Carolus Borromeus in Concil. mediol. I constituit, ut natum infantem ii, quorum est ea cura, ante nonum diem ad suscipiendum baptismum in Ecclesiam deferendum curent. Quod si neglexerint, excommunicationis penam subeant.

Necesse. Hec uerba: Si non tam necesse, tuto abesse posse putat Iunius, reque ipsa in multis exemplaribus deesse testatur. At cur non eque retineri possint? Sane enim sensum satis commodum faciunt: Si non aliunde urget necessitas.

Sponsores. Alias patrini dicuntur, quoniam nimirum uelut patres spirituales sunt, aut fideiussores, de quibus sanctus Chrysostomus in psalm. XIu, ait: Statim sacerdos exigit ab infirma etate pacta conuenta,  et minoris etatis fideiussorem susceptorem interrogat, etc. Quia nimirum pro infante spondere, et respondere debent, etc.; unde sponsorum quoque supradicta appellatio ipsis imposita est.

Ex hoc sane loco Tertulliani patet, patrinos iam ex antiquissimo usu, et ab ipsis Ecclesie uelut incunabulis, in baptismo adhiberi solitos, ut etiam sanctus Basilius, Ep. 128, et sanctus Augustinus, compluribus in locis, aliique passim testantur.

Possunt Si scilicet sponsores ipsi moriantur, antequam infans baptizatus ad usum rationis peruenerit, ut ab illis admoneri possit, quam obligationem in baptismo contraxerit, aut quid patrini illi pro ipso spoponderint.

Falli. Si infans interea adultus factus baptismi gratiam per uitam prauam expellat, porroque renuat illas sponsiones per seipsum, cum iam posset, implere, etc.

 Christiani. Per baptismum tales futuri, per quem scilicet fit initiatio in Christianos.

Innocens etas. Sane autem etas illa satis nocens est, quippe peccati originalis rea, quod anima mox cum prima sua in corpus infusione contrahit. Neque autem uerisimile est, quod Tertullianus per hoc paruulos ab illo peccato immunes facere cogitauerit, qui in Tr. de Testim. anime, c. 3, tam diserte ait: Homo a primordio  circumuentus, ut preceptum Dei excederet, et propterea in mortem dotus, exinde TOTUM GENUS de suo semine infectum, sue etiam damnationis traducem fecit.

Peccatorum. Eapropter ergo paruulorum etatem innocentem dixit quod sint immunes a peccatis actualibus, seu propria uoluntate commissis, in quorum remissione, quoad culpam simul et penam, precipuum esse finem ac uim baptismi esse crediderat. Cum ergo nonnisi unus sit baptismus, isque deinceps repeti nequeat  ac proin in adultis per Penitentiam quidem omnis culpa, non  tamen eque pena, deleri queat  satius esse arbitratus est Tertullianus, baptismum ad adulte etatis tempus reseruari, ut tunc simul cum originali etiam omnia peccata actualia, omnisque reatus pene eisdem debite, una tolli possit, ad quem tollendum alias diuturnis penitentie laboribus et satisfactionis operibus opus esset. Interea tamen non attendit idem Noster, paruulis, sine baptismo mortuis, omnem porro spem salutis adimi, damno utique nulla iam amplius ratione reparabili.

In secularibus, i. e. Rebus huius seculi, seu temporalibus.

Substantia terrena, seu hereditatis ac bonorum temporalium administratio non committitur, sed neque committi potest.

Diuina credatur. Probat Iunius Latinium, hec legentem, cui facile adstipulor. Ceterum imbecille hoc Tertulliani argumentum est; nam pupillis committi non potest rerum suarum administratio, quoniam  huius penitus incapaces sunt; at bona tamen ex hereditate ad illos transeunt. Quanto tempore  heres paruulus est, nichil differt a seruo, cum sit dominus omnium: sed sub tutoribus et actoribus est, usque ad prefinitum tempus, etc. Bona autem illorum uel maxime interea administratione indigent, atque omnimodo necesse est, ut sit, qui ea tueatur, qui ab iniuriis aliorum uindicet, etc. At uero gratia semel paruulo credita, que deinceps contra omnem uim secura quiescit, qua administratione opus habet? Quis enim paruulo acceptam semel gratiam adimet? Quis eidem uim afferet? Nihil enim contrarium gratie est, nichil eidem aduersum, preter peccatum, propria deinceps uoluntate commissum; at quomodo id in paruulo, quamdiu usu rationis caret, locum habebit? Nihil ergo insidiarum gratie in paruulo, at ee bonis eiusdem temporalibus interea metuende sunt; quare hec aliene tutele, ipsaque illius persona, utique aliorum iniuriis uehementer exposita, committi opus habent.

 Dedisse uidearis. Quidni etiam non petenti, quamdiu petere per sese non potest, eodem tamen ad salutem suam eque indiget, ac adultus, qui petere potest? Sic ergo paruulo quoque denegabitur cibus, quoniam, utcumque sibi necessarium, petere non potest?

Procrastinandi. Insolens hec Tertulliani sententia est, rigidamque eius indolem demonstrat, a nemine unquam alio asserta, et eodem infirmo argumento, quod supra exposuimus, nixa.

Permaturitatem. Cum nimirum nubiles sunt, matureque uiro.

Peruagationem. Non assequor, nisi ita intelligat Tertullianus, quod nimirum comite, ac uelut pudicitie sue presidio, destituta, sola sit, et sic inter uiros uagetur.

Corroborentur, seu diuturniori tempore in uiduitate permanserit, eique aliam custodiam, se uidelicet  consortio penitus subtrahens, circumdederit, ac statum sue uiduitatis diutius seruando, firmiorem quemdam continentie habitum contraxerit, porroque nuptiis serio penitusque renuntiauerit.

Pondus, i. e. momentum ac grauitatem negotii.

Consecutionem. Ea, que baptismum consequi possunt, scilicet periculum amittende gratie per peccata , et difficultas eiusdem gratie recuperande. Et fortasse hic respexit Noster illud Apostoli ad Hebr, uI, 4: , , . . . . , , , . Id est, impossibile est, eos, qui semel sunt ILLUMINATI , gustauerunt etiam donum celeste, et participes facti sunt SPIRITUS SANCTI, . . . et prolapsi sunt, rursus renouari ad penitentiam, rursum crucifigentes sibimetipsis  Filium Dei, et ostentui habentes. Ubi , non quod absolute impossibile est, sed quod difficulter  significat, ut Marc. X, 17, ubi querentibus discipulis, quis possit saluus fieri? Respondit Christus: , , i. e. Apud homines  hoc impossibile est, sed non apud DEUM; omnia enim possibilia sunt apud Deum; ubi non dixit, DEO, sed apud DEUM, id est, uiribus diuine gratie, qua nobis adiutis nichil iam tam arduum est, quod a nobis superari ac perfici nequeat. Omnia possibilia sunt credenti, ait Christus Marc. IX, 22. Ceterum ergo iis, qui adhuc infantes baptizati sunt, securior utique est gratie per baptismum consecutio, quam fuisset eiusdem dilatio: quippe cum in hac perdende, neque iam amplius recuperande salutis, periculum sit: in baptizatis gratia difficilius amittatur,  et amissa saltem per Penitentiam reparari queat.

Integra, i. e. per baptismum obtenta integre, et sine contaminatione deinceps seruata.

De salute. Qui autem perseuerauerit usque in finem, saluus erit Matth. X, 22.



Note ad Caput XIX.

Prestat. Initio Ecclesie nullum tempus baptismo prestitutum erat. Primum omnes docebant  et omnes baptizabant, et quibuscumque diebus uel temporibus esset occasio. Nec enim PHILIPPUS  tempus quesiuit, aut diem quo eunuchum baptizaret. Neque PAULUS et SILAS  tempus distulerunt, quo custodem carceris baptizabant cum omnibus eius. Neque PETRUS diem quesiuit, quando Cornelium  cum omni domo eius baptizauit. Ut ergo cresceret plebs, et multiplicaretur, omnibus inter initia concessum est, et euangelizare, et baptizare, etc. At ubi  autem omnia loca circumplexa est Ecclesia. . . cepit alio ordine et prouidentia gubernari Ecclesia. Hinc ergo est, unde nunc neque diaconi in populo predicant, neque clerici uel laici baptizant, neque quocumque die credentes tinguntur, nisi egri. Itaque ex his uidemus, non mirum esse, quod etiam passim in aliis rebus disciplina, que apostolicis temporibus fuerat, atque ab ipsis Apostolis ordinata, tuncque usurpata, in plerisque tamen  successu temporum ab Ecclesia commutata, aut aliorum insuper ordinationum accessione aucta fuerint, temporum scilicet aliarumque circumstantiarum rationibus uarie sapienterque accommodata, semper tamen iis, que ad substantiam sacramentorum, utpote que longe altioris, prorsusque diuine institutionis esse noscuntur, inconcusse retentis.

Sed, ut ad nostrum argumentum reuertamur, iam  ab antiquissimis temporibus obtinuit, ut solemnis baptismus PASCHAE et PENTECOSTES temporibus celebraretur: quam obseruationem ab ipsis usque apostolicis temporibus profectam fuisse, sanctus Siricius, et sanctus Gregorius M. summi pontifices, testantur. Et prior quidem in epist. ad Himmerium Tarraconensem episcopum, omnium Ecclesiarum consuetudinem allegat; posterior uero in ep. 136 ad episcopos Sicilie, tanquam regulam ab apostolis institutam et continua successione in Ecclesia traditam, ponit. Durauit autem hic tam late patens usus, teste Theophylacto, Com. in Luc. X, ferme usque ad fin. Sec. XI, tandemque penitus abrogatus, baptismum in arbitrio ministrantium posuit, ut quandocumque illis rationabili ex causa uisum esset, eumdemque impertirentur: que consuetudo tandem etiam apud Grecos, et multis quidem abhinc seculis, inualuit.

Passio Domini. Existimauit noster in l. adu. Iud. c. 10, PASCHA Grece originis esse, deductum a Grecorum , patior: qua in re preeuntem habuit S.  Ireneum l. Iu adu. Iud. c. 23, et nonnullos sequaces, presertim Lactantium in l. Iu Instit. c. 26, ubi ita ait: Immolatio pecudis  ab iis ipsis, qui faciunt, PASCHA nominatur, , quia PASSIONIS figura est, etc. At in hoc nominis etymo illos uehementer deceptos fuisse, et Hebreis hanc uocem asserendam nemo dubitat. Est enim Exod. XII, 12, [Figure: [Hebrew Text] 3Kb]  a Rad. [Figure: [Hebrew Text] 3Kb] atque inde Chaldei suum [Figure: [Hebrew Text] 3Kb] suffigendo, ut frequenter solent, fecerunt [Figure: [Hebrew Text] 3Kb] , PISCHA uel PASCHA, quam uocem etiam LXX adoptarunt, ponentes , maxime quod eiusdem terminatio greca sit, in gen. per flectenda. uulgatus autem noster PHASE posuit, quoniam Latinis litere gutturalis [Figure: [Hebrew Text] 1Kb] asperitas parum grata est, unde idem uulgatus etiam in aliis nominibus propriis, presertim dissyllabis, illud passim detruncauit, ut pro [Figure: [Hebrew Text] 2Kb] NOACH, [Figure: [Hebrew Text] 2Kb] THORAC, [Figure: [Hebrew Text] 2Kb] CORACH, posuit Ne, Thare, Chore, etc.

Porro autem pesach, phase, uel pascha, TRANSITUM  significant: unde etiam Aquila pascha uertit , transgressionem, uel transcensum, Symmachus uero , propugnationem: nemo autem Interpretum Grecorum Passionem uertit. Et denique Latinus noster Exod. XII, 12, ita interpretatur: Est enim PHASE  Domini, in cuius memoriam, scilicet Angeli primogenita Aegypti percutientis, et solas domos Hebreorum intactas transeuntis, seu pretereuntis, annuum ab Hebreis Pascha celebrandum erat.

Tingimur. Baptismum Christi omnem suam efficaciam a Passione eiusdem habere, iam cap. XuI, Not. Baptismus, 1188 A. ostendimus. uide etiam cap. XI, Not. Resurrectionem, 1178 B.---Sine resurrect. Ibid.

Interpretabitur. Passiue hic accipitur, ut apud Auctorem ad Herennium, l. II.

Pentecoste.  significat Diem quinquagesimum. Nempe ab altero die sabbati , seu a secunda die azymorum numerande erant 7 hebdomades, que faciunt 49 dies:  die autem quinquagesima celebrandum erat [Figure: [Hebrew Text] 1Kb] FESTUM HEBDOMADARUM, quod in nostra Ecclesia dicitur FESTUM PENTECOSTES; et sicut olim a Iudeis celebrabatur in memoriam Legis, in monte Sinai Moysi date , ita nunc etiam in Ecclesia nostra celebratur Festum Pentecostes, id est quinquagesimus dies a Festo Paschalis, in memoriam Spiritus S. super Apostolos in linguis igneis descendentis. Act., II, 1, etc.

Igitur quoniam Baptismus, Spiritus S. in columbe specie in Christum, in Iordane baptizatum, descendentis, ac singulariter aquas sanctificantis  opus est, non mirum, etiam Pentecostes, non minus ac Paschatis tempus Baptismo solemniter conferendo a primitiua Ecclesia destinatum fuisse. Atque hanc regulam  omnes teneant sacerdotes,  qui nolunt ab Apostolice PETRAE, super quam Christus uniuersalem construxit Ecclesiam, soliditate diuelli.

Ceterum, quoniam hec res mere discipline erat, nil mirum, etiam post Siricii tempora, aliam alibi consuetudinem seruatam et in Die NATALI DOMINI, qua Clodoueum, primum Francorum regem, baptizatum fuisse, Auitus, Ep. uiennensis, in sua ad eumdem Epist. testatur; aut in EPIPHANIA Domini , rursusque aliis in locis in Festo S. IOANNIS BAPTISTAE, similem ob causam: quin et in Natalitiis Apostolorum ac Martyrum, non sine Ecclesie Romane contranisu, administratum fuisse, donec tandem, temporibus nimirum ita ferentibus, hac in re quibuslibet Ecclesiis sua libertas data fuerat, attamen benedictione Fontis Baptismalis ad SABBATUM SANCTUM Paschatis, et uIGILIAM PENTECOSTES, ex usu totius ferme Ecclesie adstricta. Sed hac de re latius uideri possunt Martene de Rit. Eccl., l. I, c. 1, art. 1; Iuenin de Bapt. Q. X, c. 2, aliique passim.

 Aquis. Ut, scilicet solemniter antea sint benedicte  semperque parate, ad Baptismum ex ordine cunctis administrandum.

Spatium est. Inde uidetur recte colligi, toto illo intermedio tempore, a Paschate nimirum usque ad Pentecosten, Baptismum olim administrari consueuisse; quod sic intelligendum reor, quod in Paschate et Pentecoste solemniter conferretur, tempore autem intermedio iis duntaxat, qui prius impedimento, ex. gr. morbo, etc., detinebantur, aut alia caussa absentes essent, aut etiam infantes, intermedio illo tempore nati, etc., abluerentur.

Frequentata est, seu annua illius memoria, crebra et uiuaciori recordatione celebrata.

Dedicata, i. e. consecrata, aut religioso cultu inter hymnos, orationes, gratiarum actiones, etc., celebrata. Ex hactenus autem dictis clare perspicimus, Festa PASCHATIS et PENTECOSTES ab ipsis Apostolis instituta fuisse, sub aliis autem, quam apud Hebreos,  ritibus, aliisque, tanquam rerum scilicet preteritarum, symbolis; et Pascha quidem in memoriam RESURRECTIONIS Christi, nos a morte peccati ad uitam gratie resuscitantis: Pentecoste uero, in commemorationem SPIRITUS SANCTI, super Apostolos in Ecclesiam primitus effusi, celebranda.

Aduentus. De secundo Aduentu Domini, quo ueniet iudicare uiuos et mortuos, id est intelligendum.

Subostensa. Id est nonnichil obscurius, ac uelut remotius ostensa.

Recuperato. Aliqui reciperato malunt, quod a recipiendo dictum est. Sed hanc grammaticorum litem sub iudice relinquere prestat. Sufficit hic ASCENSIONEM CHRISTI, seu eiusdem in celos receptionem, significari.

In Pentecoste. Hoc Nomen nostro etiam totum complexum 50 dierum inter Pascha et Pentecosten significat, ideoque in l. de Idol., c. 14, inquit: Excerpe singulas solemnitates nationum, et in ordinem texe, Pentecosten implere non poterunt. Et hoc sensu  etiam hic intelligendus uidetur; non enim Christus in Pentecoste, si diem intelligas, celos conscendit, at uero intermedio illo tempore, scilicet die quadragesima post Resurrectionem.

Ceterum diem iudicii in Pentecoste futurum, Tertulliani coniectura est, uerbis Act., I. 11, supr. cit., infirmiter nixa; nam ibi solum dicitur QUEMADMODUM, ubi modus ueniendi, non tempus significatur. Sicut enim in gloria ascendit, et nubes suscepit eum , sic olim uidebunt Filium hominis uenientem in nubibus celi cum uirtute multa et maiestate . Sed quid de illa determinanda laboremus, de qua nemo scit, neque Angeli celorum, nisi solus Pater .

Festo. Ierem., XXXI, 8, ubi Septuaginta addunt , in solemnitate Phase, seu Pasche; que uoces in Hebreo textu, et ab omnibus aliis Grecis  proindeque etiam in uulgata nostra Latina absunt, neque etiam ulla Esdre, aut Nehemie, alteriusue Scriptoris sacri testimonio constat, Iudeos ex captiuitate Babylonica, ut olim ex seruitute Aegypti, in festo Pasche reuersos fuisse; de quo tamen reditu ex Babylone hic Ieremie sermo est. Quare illud LXX Senum additamentum solum mystice cuiusdam significationis gratia accessisse uidetur, in Christi utique Paschate et Passione uerificatum, etc.

Festus. Dicta enim fuit SOLEMNITAS HEBDOMADARUM, ut supra Not. Pentecoste.

Nihil refert. Tempus enim effectui Baptismi, seu gratie, nichil addit, nichil demit, neque plus gratie adipiscitur, qui in die festo, quam qui quocunque alio, Baptismum consequitur. Tempus aliud alii accommodatum: somni proprium, aliud uigilie, belli item et pacis. Baptismi tempus tota hominis uita est, ait S. Basil., Hom. 13, de Exhortat. ad Bapt.



Note ad Caput XX.

Crebris. Adulti nonnisi tunc demum  ad Baptismum admittebantur, cum antea per uaria pietatis, ac precipue penitentie opera, in Catechumenatu suo  se dignos celesti hoc munere exhibuissent, necnon future sue in accepta semel gratia perseuerantie magnam spem fecissent. De Catechumenis autem, corumque classibus iam in L. de Prescr., cap. XLI, diximus, que hic repetere non uacat. Licebat autem Catechumenis intra Ecclesiam, ac cum reliquis orare, ibique coram DEO suum Baptismi flagrans desiderium explicare, etc. Tum uero dimittebantur ex Ecclesia, Diacono, ut in L. uIII Constit. Apost., c. 5  perhibetur, pro ipsis Deum orante: Dominus clementer exaudiat obsecrationes et preces ipsorum, et recipiens eorum supplicationes tribuat eis auxilium, et concedat petitionem cordis ipsorum ad utilitatem, etc.

 Ieiuniis. Ita rursus Author Constitut. Apost., l. uII, 23, habet: Ante Baptismum IEIUNET, qui baptizandus est. Et infra: Qui uero in eius  mortem initiatur  primum IEIUNARE debet, et postea baptizari. Et S. Aug. in L. de Fide et oper., c. 6, ait: Sine dubio ad Baptismum non admitterentur, si per ipsos dies, quibus, eamdem gratiam percepturi, abstinentia, IEIUNIIS, exorcismisque purgantur, etc. Sed et Conc. Carthag. Iu, Can. 85, statuit: Baptizandi diu abstinentia uini et carnium, et manus impositione crebra examinati, Baptismum recipiant. Quanto enim corpus, ieiuniis attenuatum, magis constringitur, tanto anima amplius dilatatur, capaciorque euadit, ad gratiam Baptismi eo copiosius recipiendam.

Geniculationibus. Geniculationes sunt, quas Greci uel , genuflexiones, appellant, iam antiquissimis temporibus in oratione adhiberi solite. Unde in L. de Cor. mil. c. 3. Noster de geniculis adorare dicit. Et in L. ad Scap., c. 4, ait:  Quando non geniculationibus, et ieiunationibus nostris, etiam siccitates sunt depulse? etc.

Est ergo geniculatio signum reuerentie, submissionis, aut adorationis; atque sic S. PETRUS, resuscitaturus Tabitham, ponens genua orauit. Act., IX, 40. S. PAULUS, Mileto discessurus, positis genibus orauit cum omnibus, etc. . Idemque in Ep. ad Ephes., III, 14, ait: Huius rei gratia flecto genua mea ad Patrem Domini nostri Iesu Christi. Quin et in ueteri Testam. inter orationes flectebantur genua. Nam et SALOMON in dedicatione templi prolixam illam orationem III Reg. 8, peragens, utrumque genu in terram fixerat . Et DANIEL, uI, 10, orans flectebat genua sua, et adorabat, confitebaturque coram Deo suo, sicut et ante facere consueuerat. Sic et ESDRAS,  de se ipso dixit: Curuaui genua mea, et expandi manus meas ad Dominum. Sic et illi in Nouo Testam. qui gratiam sanationis petituri ad Christum  accedebant, genu flexu rogabant, ut Matth., XuII, 40, accessit ad eum homo , genibus prouolutus ante eum, etc. Et Marci , Accessit ad eum leprosus, deprecans eum, et , genu flexo, dicit ei, etc. Et sic alii alibi. Quid uero, quod Christus ipse in monte Oliueti  , positis genibus orabat? Et hic est, quem DEUS exaltauit . . . ut in Nomine IESU , omne genu flectatur, etc. .

Maxime igitur conuenit, etiam baptizandos in genua procumbere, et DEUM orare pro tam illustri dono, per quod, cum antea in peccatum lapsi fuissent, de nuo erigantur ad salutem; namque, ut Author QQ. ad Orthodox. in Resp. ad Q. 115, ait: . Genuum flexio signum est lapsus in peccata.

Peruigiliis. Peruigilium, Grecis , proprie loquendo, est longius durans, ac per totam noctem, uel saltem magnam eius partem, protracta  uigilia; cum alias uigilia simpliciter dicta, sit somni etiam per breuius tempus repressio. Utriusque discrimen accurate notauit Martialis, l. u, Epig. 70:

Nam uigilare leue est, peruigilare graue.

Unde et Arnob., l. Iu Instit., inquit: Quibus sancta illa peruigilia consecrata sunt, et pannychismi graues, etc.

Minime autem hic nobis sermo est de gentilium de peruigiliis, de quibus Cic., l. II de LL., ait: Nouos Deos, et in his colendis peruigilationes, sic Aristophanes uexat, etc. De his etiam Tacitus  loquitur: Lectisternia et peruigilia celebrauere femine, quibus mariti erant. Sed apage ista, cum maximis plerumque obscenitatibus coniuncta! nobis enim de longe sanctioribus peruigiliis agendum est, iam in prima Ecclesia, ut satis uel ex ipso Tertulliano nostro discimus, frequentatis. Erant autem hec peruigilia aut publica, que ab integro cuiuslibet Ecclesie cetu,  aut priuata, que a singulis domi sue celebrabantur. Illa singulis festis solemnioribus, atque Martyrum etiam memoriis, premittebantur: hec inter priuata penitentium opera erant, presertim, et frequentius, a baptizandis suscipienda: unde S. Greg. Naz. Orat. in S. Lauacr. ita Catechumenum instruit: Bona tibi auxilia erunt ad ea, que desideras, consequenda, uigilie, ieiunia, chameunie  orationes, lachryme, erumne, indigentium opitulatio, etc. Atque his uigiliis in Antiqua Ecclesia semper ieiunia innectebantur, postea autem, ob subreptentes abusus abrogatis uigiliis, una cum solo eorumdem nomine, ieiunia retenta fuere.

Delictorum. Sicut peccata nulli hominum in hac prouidentia remittuntur, absque preuia eorum per actum quemdam penitentie retractatione, ita et adultis ad remissionem peccatorum actualium, quam Baptismus prestabat, adeoque ad hunc ipsum fructuose suscipiendum, necessarii erant actus quidam  penitentie, et quidem exteriori quodam signo manifestati, publica uidelicet peccatorum confessione; ita enim antiquissima quoque monumenta testantur. Sic enim S. Iustin. M. in Dial. cum Tryph. p. m. 177, dicit, etiam in antiquo Testam. ablutiones non profuisse, nisi antea penitentibus, ita inquiens: , i. e. Hoc illud olim salutare lauacrum erat, quod consequebatur eos qui penitentiam agebant. Et cum istud Isaie prolixo testimonio confirmasset, subiungit: , , hoc est illud Baptisma, quod solum penitentes purificare potest. Quanto autem id rectius ad Baptismum nostrum Apol. II. requirit, p. m. 73. ita inquiens: , , . . . Orare autem et petere ieiunantes a DEO precedentium peccatorum remissionem   docentur nobis una precantibus et ieiunantibus. Deinde ducuntur a nobis in illum locum, ubi aqua est. Atque hoc conforme est iis, que antiquissimus Author  Sermonis in Psal. 41 ad Neophytos habet: Per omnem quadragesimam uacauerunt orationi, atque ieiuniis, in sacco et cinere dormierunt, futuram  uitam peccatorum suorum confessione petentes, etc. Atque ita quoque preparatum CONSTANTINUM M. IMP. ad Baptisma suscipiendum accessisse, Euseb. in uita eiusd., c. 61, perhibet: Hec cum secum reputasset, genuflexo humi procumbens, ueniam a DEO supplex poposcit, peccata sua confitens in martyrio, etc., loco uidelicet, in quo monumenta, seu sepulchra Martyrum, uisebantur.

Et ne putemus, exemplum tam augustum sequela destitutum fuisse, audiamus Socratem, Sec. u. Scriptorem, qui L. u Hist. Eccl., c. 17, de Serapidis templo subuerso agens, ait: Multo plures ad Christianam Religionem se contulerunt, et peccata sua confitentes,  Baptismum Christi susceperunt. An uero hec confessio, Baptismo ab adultis premittenda, fuerit peccatorum in specie, an generalis duntaxat, etiamnum inter Criticos controuertitur. Certum autem est, Sacramentali nostre Penitentie in Baptizandis locum non fuisse, cum Baptismus ipse ad reliqua Ecclesie nostre Sacramenta initiatio quedam sit, ad illa ualide suscipienda, et conficienda, homini capacitatem tribuens.

Exponant, i. e. exhibeant in se exemplum, sumpta, ut ait Iunius in h. l. propolis, merces suas exponentibus, metaphora.« Itaque in Baptismo nostro a nobis quoque exhibendus est Baptismus Ioannis, uelut Baptismi Christi prodromus. uide supra, cap. X, not. Preministrabat.

Delicta sua. Nunc pro non hic legit Iunius, ut etiam l. I. de ueland. uirg., c. 1, ubi plerique codices habent: Hunc  qui audierunt, usque NON olim prophetantem, uirgines contegunt, substituendum NUNC censet: quod sane ipsa ratio postulare  uidetur, presertim quod is librariorum error in aliis quoque scriptis sepenumero occurrere soleat, ut critici perhibent.

Enim. Facit hec particula, ut emendationem Iunii probem; que enim alias conflictatio carnis et spiritus, si NON opus est publica illa confessione? Ceterum autem ex hoc ipso prope inducor, ut credam, confessionem illam tunc temporis, non generalem duntaxat, sed particularem quoque, saltem peccatorum alias iam publice patratorum, fuisse; que enim alias in illa difficultas fuisset? uide supra Not. Delictorum.

Conflictatione, i. e. mortificatio, que ex illa ipsa conflictatione grauem nature nostre molestiam parit; caro enim concupiscit aduersus spiritum, spiritus autem aduersus carnem; hec enim sibi inuicem aduersantur, ad Gal. u, 17. Utrique enim humiliatio ista grauis accidit: spiritui quidem ob natiuam suam nobilitatem ac prestantiam, imo et innatam ex peccato superbiam: carni  uero ob natiuam suam inertiam, generosos eiusmodi ausus refugientem; nam et ad hos spiritus quandoque promptus est, caro autem infirma. Matth., XXuI, 41.

Consecuturum. Sic enim Christus, in monte predicans, beatos eos dixit, qui persecutionem patiuntur propter iustitiam, quoniam ipsorum est Regnum celorum. Beati estis , cum maledixerint uobis, et dixerint omne malum aduersum uos, etc. Gaudete et exultate, quoniam merces uestra copiosa est in celis; sic enim persecuti sunt Prophetas, etc. Matth., u, 10 et seqq. Atque hoc est, quod Paulus et Barnabas tam sollicite suis inculcarunt documentum: Quoniam per multas tribulationes  oportet nos intrare in regnum DEI. Aliqui credunt, a Tertulliano potius hic illud Matth., XIX, 20, respici: Diues difficile intrabit in regnum celorum.

A Lauacro, seu post lauacrum.

Ieiunare oportet. Sicut Christus non ante, sed  post Baptismum, ieiunium suum incepit.

Salutis. Intelligit hic festum Paschatis, quod Sabbato sancto, tanquam diei ad solemnem Baptismum singulariter olim deputato  immediate succedit; est enim ipse Paschalis iubilus gratulatio mutua nostre salutis, quam in Adam mortui, cum Christo autem ad nouam uitam resurgentes, recuperauimus. Ecce igitur iam antiquissimam originem gratulationum Paschalium, quas, caritatis mutue inter Christianos olim tesseram, seculi huius uafer genius mendacibus plerumque uerborum formulis et inanibus ceremoniis, inuoluere solet.

Porro autem Paschali letitie ieiuniorum tristitia minus conuenit, atque adeo Ecclesia ex his solemnibus, quin et toto Paschali tempore, ieiunia expuncta uoluit. Insuper uero et diem quamlibet Dominicam  ieiunio obnubilandam haud esse, Ecclesia constituit, ut ex Can. 15 S. Petri Alexandrini, qui Sec. III. cadente floruit,  constat, in quo cum ieiunia Dierum Mercurii et ueneris probasset, ait: sed, quoad Diem Dominicam, est dies hilaris, quia iehsu Christus in illa die resurrexit. Quid uero quod in Conc. Gangrensi, A. C. 370 habito, Can. 18, etiam anathemate perculsos eos inueniamus, qui uitam austeriorem pretexentes Die Dominica ieiunant? Neque id mirum uideri debet; quoniam Manicheis et Priscillianistis, qui Dominicam ieiunio uelut diem legitimum statuebant, communicasse censebantur. Unde S. Aug. in Ep. 86, ad Casulanum de ieiunio Sabbati, etc., agens, eiusmodi ieiunia magnum scandalum, et horribile appellat.

In ipsum, nempe tentatorem diabolum.

Diuinis copiis, scilicet Manna de celis quotidie depluo. Exod. XuI, 4 et seqq.

Quam Dei. Quando nempe ingratus ille et gulosus populus identidem lamentabatur: Quis dabit nobis ad uescendum carnes? . . . Anima nostra arida est: nichil aliud respiciunt oculi nostri nisi Man. Num., XI,  4 et 6.

Aquam, i. e. Baptismum suum in Iordane.

Dei. Hec uox merito redundare uisa fuit Iunio.

uerbo. Non in solo pane uiuit homo, sed in omni uerbo, quod procedit de ore DEI. Matth., Iu, 4. Atqui hec sententia a Christo ex Deut. uIII, 3, huc translata fuerat, ubi Moyses ad populum, beneficia DEI, et afflictiones eidem in deserto immissa, commemorans: Afflixit te penuria, et dedit tibi cibum Manna; . . . ut ostenderet tibi, quod non in solo pane uiuat homo, sed in omni uerbo, quod egreditur de ore DEI. Atque hec est illa figura Isrelis, ex qua supra Noster dicit, exprobrationem a Christo in diabolum retortam fuisse.

Elidi. Elegans metaphora! Elidi autem proprie dicuntur, quibus uene colli maiores  inciduntur. Sic enim Celsus l. Iu de re medica, c. 1, ait: Sunt autem lise, teste Donato, uene maiores gutturis,  quibus intersectis animal confestim emoritur; unde elisum, quod ex tali caussa mortuum est. Et sic de aliis quoque uiolenta morte sublatis, eos elisos esse dicimus, ut Suetonius in Caligula, c. 26, dicit: Elisaque sunt per eum tumultum 20 amplius equites Romani. Quin etiam egritudine elidi Tullius, Tuscul. QQ. L. u, habet.

Natalis. Est enim lauacrum regenerationis, secundum illud Christi ad Nicodemum: Nisi quis renatus fuerit denuo, non potest uidere regnum DEI . Hominis ergo primus Natalis est ex matre, quoad corpus: secundus ex DEO, quoad animam, que mortua per peccatum, renascitur per Baptismum. Atque hi sunt, qui non ex sanguinibus, etc., sed EX DEO NATI sunt. .

Matrem. Commode hic Ecclesia intelligi potest, que sursum est Ierusalem, que est MATER NOSTRA, ad Gal. Iu, 17.

Fratribus. Nos autem FRATRES, secundum Isaac  promissionis FILII sumus. Ib. u. 28.

Peculia. Non temporalia tantum, sed spiritualia maxime, noue huic uite sustentande necessaria, aut mire conducentia.

Apertum est uobis. Matth. uII, 10 et seqq. Tandemque ibi Christus subiicit: Si ergo uos, cum mali  sitis, nostis bona data dare filiis uestris, quanto magis PATER uester, qui in celis est, dabit bona petentibus se.

Peccatoris. Insigne humilitatis specimen! Quam autem alius a se ipso Tertullianus, deinceps Montani sui spiritu  tumens!





DISSERTATIO, DE AFFINITATE INTER BAPTISMUM ET PeNITENTIAM, SEQUENTIS LIBRI AUTHORE, ET EIUSDEM SCRIPTI TEMPORE.

I. Postquam ergo Tertulliani Librum de Baptismo absoluimus, non recto quidem et communi Sacramentorum nostrorum ordine, attamen neque per saltum,  ad eiusdem Librum de Penitentia, pariter notis quibusdam illustrandum, deferimur; nam et ipse Author Sacramenta intermedia, Confirmationem et Eucaristiam, non penitus transiliit, sed illam quidem in prioris sui Libri Cap. uI et uII uelut quoddam Baptismi complementum, haud perfunctorie tractauit: hanc uero Cap. XuI  saltem leuiter attigit.

II. Est autem preterea singularis quedam, uel ipsius necessitatis ratione, inter Baptismum et Penitentiam connexio. Cum enim rerum omnium Creator DEUS Primum Hominem in hoc Uniuersum, ceu patentissimum mare quoddam, effudisset, ac toti humano generi deinceps uelut Archithalassum dedisset, is uero noxie cupiditatis sue fluctibus abreptus, nauim suam in durissimum scopulum Peccati originalis  allisisset, ac non sui solius, sed nostrum omnium miserrimum naufragium fecisset, immensa SALuATORIS nostri BONITAS primam nobis porrexit tabulam, BAPTISMUM, qua arrepta in portum salutis denuo emergeremus. At uero cum in ipso hoc portu plurima hominum, nouis rursus fluctibus inuoluendorum, naufragia futura prenosceret, labefactate nimiumque instabili uoluntati nostre, idem Sacramentorum Institutor Christus secundam post naufragium tabulam PeNITENTIAM, nobis proiecit, qua adiuti denuo in securum littus enataremus. Atque hic quidem ille BAPTISMUS est, quem Conc. Trid. Sess. XIu, Cap. 2. LABORIOSUM appellat; in quo sane per ardua Penitentie opera uehementer elaborandum est, ut delicta non iam alieno aquarum fonte, sed propriis  nostris lacrymis eluamus.

III. Itaque sequens Liber priori eo aptius a nobis subiungitur, quod prior ille in ipsam Penitentiam, tanquam preparationem Baptismo in adultis necessariam, desierit, hic uero, idonea uelut commissura, eandem latius prosequatur, et illam quoque Penitentiam, que post Baptismum relapsis superest, enucleatius pertractet.

Iu. Non una autem inter Baptismum et Penitentiam differentia est. 1o quidem ratione finis; est enim Baptismus institutus precipue ad delendum peccatum originale, et reliqua in adultis eidem adherentia; deinde ut per illum homo aggregetur Populo DEI, fiatque membrum Ecclesie; neque enim alius ad eamdem, quam per hanc Baptismi, omnium Sacramentorum  primi, et cum primis necessarii, ianuam, ingressus patet. At uero Penitentia adhibenda est ad delenda peccata actualia, ac precipue ea, que  post Baptismum deinceps commissa sunt. 2o ratione effectus; nam in Baptismo una cum culpa aufertur quoque omnis reatus pene, tam eterne, quam temporalis: Penitentie autem quoad posteriorem hunc, non iam eadem efficacia est: remanet enim pena temporalis in purgatorio persoluenda, nisi in hac uita pro peccatis plena satisfactio per opera penitentie prestita fuerit. 3o ratione intrinsece sue nature; Baptismus enim est regeneratio, spiritualis nimirum, et secundum animam, que, sicut generatio carnalis, nonnisi semel fieri potest; atque ideo Baptismus in eo, qui eumdem semel ualide suscepit, reiterari nequit, hinc uelut impresso quodam sigillo, charactere uidelicet, obsignatus. At Penitentia fit in forma iudicii in quo homo tanquam reus, suique simul accusator,  a delictis suis absoluitur. Sicut autem reus post nouum quodlibet delictum, atque relapsum, ad tribunal humanum pertrahi potest, ita post Baptismum lapsus, cum semel penitentiam egit, eadem, cum denuo relapsus fuerit, toties eidem iteranda est, ideoque nunquam charactere quodam obsignatur, quoniam nec misericordia DEI deinceps eidem occluditur. 4o ratione necessitatis; Baptismus enim omnibus hominibus, etiam paruulis  ad salutem necessarius est: penitentia uero solis adultis, qui peccatis propria uoluntate, seu ante, seu post Baptismum commissis, obnoxii sunt; nec de peccato originali uera ac proprie dicta penitentia, sed nonnisi in latiori sensu, cuiuslibet nimirum displicentie  ac detestationis mali preteriti, agi potest. Consulto autem pretereo alias differentias; cum impresentiarum de Sacramento Penitentie abstrahere animus sit.

u. Nunc ad AUTHOREM huius Libri ueniendum est: quem quidem Tertullianum esse, nemo neque olim dubitauit, neque nunc dubitat. Unus erat Erasmus Roterodamus, eumdem Tertulliano detrahere conatus, quem nonnisi Beatus Rhenanus secutus est, uterque uni huic argumento, satis utique imbecilli, innixus, styli diuersitati. Atque hunc quidem non nego in hoc libro paulo floridiorem esse, sed non magna a reliquorum, etiam quos extrema ferme etate scripsit, diuersitate, et solum in quibusdam allegoriis ac metaphoris paulo illustrioribus sita. Quod si uero similes flosculos ex aliis eiusdem areolis decerpere  uacaret, facile integras corollas nectere possem.

uI. Ceterum ex sola et quacumque styli discordantia, nisi aliorum, et grauiorum quidem, argumentorum adminicula concurrant, uix authorem suspectum fieri, ne dicam, aliquid contra eumdem decerni posse, pridem sensere alii optime note Critici, ex quibus uel unum adduco Guilielmum Caueum, qui in Hist. sue Liter. Prolegomenis Sect. Iu, n. 64. tum demum seu suppositionis, argumentum preberi ait, si stylus, totiusque orationis contextus, sit LONGE DIuERSUS ab eo dicendi charactere, quo in genuinis suis usus est auctor. Atquin uero adeo non longe diuersum quiuis legens deprehendet, ut potius preter paucas quasdam phrases, paulo excitatiores, et in aliis Tertulliani scriptis uix occurrentes, Afrum illud, ac  concisum eloquii genus, uni ferme Tertulliano proprium, illa deinde styli uelut quedam maiestas, sensuumque in singulis prope uerbis ubertas, illa grandis eloquentia, que, utut dura sit, nescio quomodo tamen lectorem uel inuitum ad se rapere potest, non minus in hoc libro triumphet: ut nil dicam de aliis phrasibus, ex aliis eiusdem libris tam sedulo expressis, quas suis locis studio e annotabo.

uII. Fatetur dein ipse Beatus Rhenanus, authorem huius libri uerbis et figuris iisdem uti, et quisquis fuerit, eius indubie esse seculi, et Tertulliani studiosissimum; quidni uero TERTULLIANUM ipsum? quis enim alius stylum eius, certe singularem, et uix a quopiam imitabilem, tam scite expresserit, ut apud S. Pacianum, Sec. Iu. scriptorem, omnesque alios per plusquam  XI Secula ad Erasmum usque, pro ipso Tertulliano fefellerit, et nulli unquam ex styli diuersitate quidpiam de alio Libri huius authore suboluerit?

uIII. Tandem ergo ex illa qualicunque demum styli discordantia plus argui non posse censemus, quam Tertullianum, cum adhuc uegetiori esset etate uiuaciorique ingenio, hanc scriptionem suscepisse. Solent enim ingenia eiusmodi feruida ac agilia, instar apum per uarios flores circumuolitare, atque ex alienis etiam rebus allegorias et metaphoras exsugere, suumque in aluear comportare, etc. Solet item etate sensim prouectiori subsidere stylus, temperatiorque et robustior fieri. Sic quoque ipse Oratorum Princeps TULLIUS Orationes suas pro P. Quinctio, et Roscio Amerino  floridis eiusmodi elegantiis, posteriorem presertim, nonnichil intemperantius conspersisse  quibusdam uidetur, ab aliis uero laudatur etiam; nam adultiori sensim etate, sponteque decido hoc florum ornatu in fructus eo constantiores maturescebat, atque uelut consolidabatur uirilior deinceps eloquentie grauitas ac maiestas.

IX. Et denique haud facile scriptorem quisquam reperiet, qui perpetuo sibi constet, presertim si non uno continuo opere protraxerit, sed per uarias, neque  coherentes materias, uariis temporibus, annisque ipsis interpolatas, circumduxerit calamum. Est enim quedam suapte natura tristior aut humilior, atque exsucca magis, que iuuenilis quoque ingenii uigorem satis retundat atque deprimat, et ad quam succulenta ceteroquin uirorum eloquentia exarescat: est autem alia rursus materia suauior, ameniorque, et ipsius auctoris genio accommodatior, que languidius ceteroquin ingenium satis excitare ac stimulare queat: est denique ita uiuax, ac radiosum quidpiam diffundens, que scribentem penitus incendere, ac inflammare, quin et ex senectute iamiam cineritia diu consopitos igniculos quandoque suscitare ualcat. Sunt deinde alia quoque, scribenti aliunde, ac uelut per obliquum, aduenientia, que tamen ad eius ingemum,  ut ita dicam, alterandum, quandoque multum possunt. Quid mirum igitur, si neque Tertullianus undequaque sibi constet, sed, cum primitus, licet iam adultiori etate, se ad scribendum contulit, nonnichil alacriori stylo usus fuerit, deinceps in aliis eius libris nonnichil magis subsidente, maiorique eruditionis apparatu ornatum uelut compensante. Sed hec , quanquam nonnichil prolixius, dicta sunto.

X. Si iam uero TEMPUS ipsum scriptionis, paulo propinquius  designandum sit, ita opinor, hanc tractationem certo ante A. C. 200, et uerisimiliter anno 197, aut fortasse maturius, literis consignatam fuisse, certe autem et huius, et alterius de Baptismo scripti, tempus haud procul inuicem distare.

 XI. An uero librum de Baptismo huic de Penitentia, an hunc illi, scribendi ordine, subiunxerit, uix quidquam determinari potest. uerisimilius tamen, mihi quidem uidetur, subiunxisse; si enim hunc de Penitentia premisisset, credo, in cap. ultim. de Baptismo, ubi de Penitentia Baptismo instar preparationis premittenda, agit, huius, ceu iam alibi fusius pertractate, nonnullam mentionem facturum fuisse. Certe autem, in ipso libro de Baptismo, ad finem cap. 15, Lectores suos ad alium de eodem tractatum, iam antea greco sermone exaratum, solerter remittit. Quis ergo male uidebitur opinari, si materiam hanc de Penitentia, quam ad calcem libri de Bapt. nonnichil breuius perstrinxerat, nouo consilio, et in peculiari libro ampliorem eius tractationem postea suscepisse  dicatur, et quidem partim in Catechumenorum gratiam, ut hi eo maiorem de Baptismi pretio estimationem conciperent, quem intelligerent tam laboriosis penitentie operibus comparandum esse? Quidni ergo in his se eo ardentiori deinceps studio exercerent, ut tam largiter propositum Baptismi premium, eiusque gratiam, eo certius consequerentur, eoque tutius deinceps conseruarent?

XII. Denique uero preclarum de hoc libro iudicium audiendum est, quod ipse beatus Rhenanus, uir magni iudicii, in premisso ad eumdem argumento tulit, nempe Commentarium hunc esse eiusmodi, ut theologi eum debeant ad unguem ediscere; nam egregium, pergit, monumentum est antiquitatis; tam sancte  docet, tam pie suadet, tam instanter urget rem ecclesiastice discipline summopere necessariam, exomologesin, hoc est, actum, et ministerium Penitentie. Certe autem ut passim ex Tertulliano ueteris Ecclesie traditiones et disciplinam addiscimus, ita etiam hic, insigni  contra nouatores nostros utilitate, modum agende penitentie, prout ea primis mox seculis, et utique ex Apostolica institutione, agi consueuerat, pulchre solideque docemur. Sed iam potius ad rem ipsam pergamus.





LIBER DE PeNITENTIA.

Caput I. Penitentiam de malis tantum, non de bonis operibus, esse oportere.

II. ueram Penitentiam esse, que de malis, seu offensis DEI, est.

III. De omnibus peccatis, seu externis, seu mere internis,  penitentiam agendam esse.

Iu. Adhortatur ad Penitentiam amplectendam, tam necessariam delinquentibus, quam utilem.

u. Penitentiam nouis peccatis non obliterandam, neque animo solum, sed ipso quoque opere perficiendam esse.

uI. Non propterea Catechumenis non opus esse penitentia, quod per Baptismum ipsum peccata denique  delenda sint.

uII. Post Baptismum lapsis rursus penitentiam agendam esse.

uIII. Toties Penitentiam agendam, quoties quis peccauerit, exemplis S. Scripture confirmatur.

 IX. Quid sit Exomologesis, et que precipua eiusdem opera?

X. Confessionem peccatorum publicam non erubescendam, nec differendam esse.

XI. Neque corporis incommodis nos ab agenda penitentia absterreri oportere.

XII. Adhortatio ad penitentiam, propositis exemplis confirmatur.




Note ad Caput primum.


Penitentiam. Penitentia S. Isid., Ep. Hispal., lib. Iu, Orig., c. 19, appellata fuit quasi punientia, eo quod ipse homo in se puniat penitendo, quod male admisit. Idem ferme ait auctor lib. de uera et falsa penit. , c. 19, inquiens:  Penitere idem est ac penam tenere, ut nempe homo semper puniat in se ulciscendo, quod commisit peccando. Grecis dicitur , mutatio mentis, seu prioris sententie, a , quod est post intelligere, seu post factum sapere. Hoc eodem sensu dicitur quoque , et .

Hoc genus hominum. Gentiles, eorumque precipue philosophos hic taxat.

Retro fuimus. Nam Tertullianus, gentilibus parentibus ortus, atque in gentilismo educatus, nonnisi iam sat grandis natu ad Christiana sacra se contulit, ut in uite eius epitome, lib. de Prescript. premissa, suomet testimonio, ex Apolog., c. 18, deprompto, indicauimus.

Dei lumine. Fide nimirum, que supernaturale lumen anime est.

Natura tenus, i. e., secundum rationis naturalis ductum duntaxat, seu quousque se extendit ipsum lumen intellectui nostro innatum.

 Sententie prioris. Generalis hec definitio est, ex philosophia morali petita. Itaque penitentiam esse ait motum, alterationem, uel affectum quemdam animi, cum molestia quadam coniunctum, ortumque ex sententie, seu opinionis prioris, ex qua quidpiam actum est, auersatione. Cum enim quis iam intelligit, se antea minus recte egisse, itaque etiam detrimentum aliquod uel incommodum incurrisse, in animo deinceps quidam motus exurgit, ex sensu illius molestie, seu offense ortus. Itaque sententiam suam priorem iam mutat, et retractat, concepta in eamdem displicentia et odio quodam, in quo ueram rationem penitentie positam esse, philosophi illi arbitrantur. Atque sic penitere  tum dicere solemus, cum que ipsi fecimus, aut que de nostra uoluntate nostroque consilio facta sunt, ea nobis post incipiunt displicere, sententiamque in iis nostram demutamus.

Ratione, seu uera notione, ac definitione.

Auctore. Supple: recte cognoscendo. Et quomodo  cognoscerent, qui adeo excecato intellectu erant, ut Diuinitatem in sideribus, hominibus, brutis, et uilissimis quibuslibet creaturis, reponerent?

Ordinauit. Omnia enim hec fecit secundum consilia infinite SAPIENTIAE sue.

Extraneis, i. e., Extra ueri Dei cognitionem positis, ac ab eadem alienis.

Procellam. De florida hac allegoria iam in Diss.  Interc. diximus.

Deuersentur. Hoc quoque uerbo utitur in lib. adu. ualentin., c. 30, ubi: Qui deuersatus in mundo, etc. At alii codices, et utique melius, diuersentur habent. Ceterum utrumlibet a Tertulliano dictum credamus, semper hec dictio per conuersentur magis latine exponetur.

Expedire. Pro refellere, aut extra dubium collocare.

In ingratiam, seu ingratum, molestum, aut iniucundum accidit. Ingratia ergo  hic sumitur pro displicentia de facto alterius. Hac quoque uoce mox, cap. 2, utitur. Ceterum geminus huic locus est l. II adu. Marc., cap. 24, ubi ita: Non enim si hominem ex recordatione plurimum delicti, interdum et ex alicuius boni operis ingratia penitet, ideo et Deum proinde.

Irrogatur. Pro adhibetur, uel impenditur, aut imponitur, infertur, etc., ut Plautus in Captiu.

 His diem dicam, et irrogabo malitiam.

Et pro domo sua Cicero: uetant XII Tabule, leges priuatis hominibus irrogari. Sed et Tacitus l. Iu. Annal. c. 10, de Druso ait, exhausto ueneno suspicionem auxisse, tanquam sibimet irrogaret mortem, quam patri struxerat. Rursus Cic. pro Rabirio, mulcte irrogationem dixit. Alii irrogare pro erogare accipiunt, cuius idem ferme cum priori sensus est. De uoce erogandi iam in l. de Prescr. Cap. II, Not. In actu, sed alio sensu, diximus. Sed hec grammaticorum sunto.

Contra, omnino accentu notandum, ut significet e contrario, uel ex aduerso.



Note ad Caput II.

Rationis. Quippe res Dei ratio, et diuino munere nobis data, ut supra Noster dixit.

Merita, i. e. momenta; quo sensu iurisperiti merita cause dicere solent. Potest etiam pro utilitate  hic accipi, aut pro beneficio.

Exponerent. Seu uelut ad stateram ponderarent.

Tenerent. Non parantes sibi materiam, toties et tamdiu penitendi.

Saluti. Que secundum Deum tristitia est, PeNITENTIAM in SALUTEM stabilem operatur. II. Cor. uII, 10.

Auspicata. Etiam alibi hoc uerbo auspicor passiue utitur Noster, ut in l. de Pat. c. 5. ait: Palam cum sit, impatientiam cum malitia, aut malitiam ab impatientia auspicatam. Et in L. de Cor. Mil. c. 1: Ibidem grauissimas penulas posuit, releuari auspicatus. Auspicari est autem proprie aues spicere  cum ex earumdem uolatu, cantu, aut pastu, auspicabantur, seu auspicia capiebant, nichil enim nisi consultis auibus aggredi solebant, tum demum auspicato ac feliciter, bonisque auspiciis et auibus se negotium suum incepisse rati.

Inuenitur quoque apud ueteres actiuum auspico, ut  apud Plautum in Persa: Ego auspicaui hunc diem: et in Catonem de Consul. suo: Postquam auspicaui, et exercitum, etc. Sed utique nimius sum in his tricis grammaticis.

Dote. Paradisum ceteraque dona temporalia, Adamo collata, intelligit.

Maturauisset, i. e. se mature, seu tempestiue, ac congruo tempore recepisset Deus. Inter maturare et properare, seu accelerare interesse uidetur, quod istud meram celeritatem, illud uero celeritatem cum consilio significet. Itaque nulla celeritati mora, at maturationi admixta est. Sic etiam nocet quandoque celeritas, nunquam maturatio; unde illa Augusti Cesaris Greca uox erat: , FESTINA LENTE. Nimirum maturare uelut ex duobus, alias inter se aduersis, coalescere putabat, industrie celeritate, et diligentie tarditate; que utraque si rite attemperata fuerit, maturum esse negotium dicimus, iamque tempestiue fieri. Sic etiam fructus nimium celeres, naturaque uelut  properante protrusos, precoces dicimus, raro sapidos, atque durantes: qui uero lentioribus, quam par esset, incrementis crescunt, rarius maturescunt, sed plerumque cruda manent, nec usui au esui apti sunt.

Propterea uero non nego, maturare aliquando pro properare ac celeriter agere, accipi. Adduci hic meretur elegans illa sententia, quam S. Cypr. in Ep. ad Donatum habet: Accipe, quod sentitur, antequam discitur, nec per moras temporum longa agnitione colligitur, sed compendio gratie maturantis hauritur.

Dedicauit. De hoc uerbo uide l. de Bapt. c. XIX, not. Dedicata. Plerumque autem Noster hoc uerbo utitur, cum nouam quamdam rem significare uult, ut in Apol. c. 12, ait: In patibulo primum corpus Dei uestri dedicatur; et in l. de Anim. c. 19. de infante recens nato: Omnes, inquit, simul dedicans sensus, et luce uisum, et sono auditum, etc. Item in l. de Resurr. carn. c. 11, A Deo uniuersitatem  dedicatam dicit. uidetur ergo in his et similibus pro initiare accipi; quo sensu ait, Deum in semetipso penitentiam,  nobis uelut in exemplum, dedicasse.

Ceterum penitere de Deo, ut alia eiusmodi affectuum humanorum propria, dicitur. In hominibus  opus penitendi est, cum reperitur uoluntas mutanda: sed in homine cum dolore animi est; reprehendit enim in se, quod temere fecit. Auferamus ergo ista, pergit, que de humana infirmitate, atque ignorantia ueniunt, et remaneat solum uELLE, ut non ita sit aliquid, quemadmodum erat; sic potest intimari menti nostre, qua regula intelligatur, quod peniteat DEUM. Cum enim penitere dicitur, uult non esse aliquid, sicut fecerat, ut esset; sed tamen id, cum esset, ita esse debebat, et cum ita esse iam non sinitur, iam non debet ita esse, perpetuo quodam et tranquillo equitatis iudicio, quo Deus cuncta mutabilia INCOMMUTABILI uOLUNTATE disponit. Et rursus in Ps. 131: Cum mutat opera sua per incommutabile consilium suum, propter ipsam non consilii,  sed operis mutationem, penitere dicitur. Similia inuenies apud eumd. in L. LXXXIII. QQ. q. 52 et apud authorem L. de essentia Diuinit. inter opera S. Aug.

Irarum, Enimuerò irascitur Deus quoque: minime uero sicut homo. Ira hominis  turbulenta est: ira uero Dei, illo in TRANQUILLITATE iugiter manente, in creaturam subditam exercet admirabili equitate uindictam . . . De ira hominis detraho turbulentum motum, ut remaneat uindicte uigor, atque ita utcunque assurgo in notitiam illius, que apellatur IRA DEI. uin'etiam adiungam ea, que L. I. contr. Aduers. Legis et Proph. cap. 20, habet? Quando Deus penitet, NON MUTATUR, et mutat; sicut quando irascitur, NON MUTATUR, et uindicat.

Imagini sue, i. e. homini ad imaginem suam creato. Gen. I, u. 26. sqq. Recole, si lubet ea que c. u de Bapt. Not. Ad imag. Dei, 1159 A. sat copiose diximus.

Congregauit. Ut Exod. 6. u. 7. Deus dixit: Assumam uos mihi in populum, et ero uester Deus, etc. Sic  et plurimis in locis alibi.

Hortatus est. His pleni sunt sacre Historie Libri, presertim uero Liber Exodi et Iudicum eiusmodi exemplis scatent.

Prophetando. Datiuum esse ait Rhenanus, idemque esse ac ad prophetandum.

Emisit. Emittere uel simpliciter mittere Nostro significat, uel cum maiori emphasi ex se mittere, ut nomine suo, Dei nempe, prophetarent.

Illuminaturus. Hoc in die Pentecostes per linguas illas igneas impletum fuit, Petro mox ad concionem, Act. 2, u. 17 et 18, in hec uerba disserente: Hoc est, quod predictum est per Prophetam Iel: Et erit in nouissimis diebus , effundam de Spiritu meo super omnem carnem, et prophetabunt filii uestri, et filie uestre, etc. Hoc ipsum, quod ante predictum fuit Is. 44. uers. 3, ubi Deus: Effundam Spiritum meum super semen tuum, etc. Ceterum uniuerso orbi illuminare, ex Greca phrasi depromptum uidetur, qua in Cantico  Zacarie. Luc. 1, uers. habetur: , i. e. ILLUMINARE  HIS, qui in tenebris et umbra mortis sedent.

Intinctionem, seu Baptismum penitentie, quem predicabat Ioannes in remissionem peccatorum. Marc. 1, u. 4.

Destinatam. Nimirum Gen. 12, u. 3, ubi Deus ad Abraham: In te benedicentur uniuerse cognationes terre. Et Is. 41, u. 8: Semen Abrahe, amici mei, in quo apprehendi te ab extremis terre, . . . et dixi tibi: Seruus meus es tu, ego elegi te, et non abieci te, etc. Et sic sepissime alibi.

Subsignationem, i. e. subscriptionem, que instar conditionis illi promissioni annexa fuit, ut et populus Isrel ad pactum illud seruandum pariter se obligaret.

Componeret, pro disponeret, aut adaptaret, monente S. Ioanne: Parate uiam Domini, etc. Marc. 1, u. 3.

Adpropinquabit. Sic enim Matth. 3, u. 2, Ioannes ad populum in deserto: Penitentiam agite; appropinquauit  enim regnum celorum.

Error uetus. Peccatum Originale.

Ignorantia. Peccata per ignorantiam  commissa.

uerrens. Ac quasi scopis  expurgans; ut Matth. 12, u. 24, dicitur: Inuenit eam scopis mundatam.

Radens. Raduntur ee macule, aut alia, que nonnichil profundius insedere; hinc et barbam radere dicimus, etc.

Patet. Ad eumdem in Baptismo, plenius autem per subsequentem Manuum impositionem, recipiendum.

Libens. Nihil iam in hoc suo hospitio indecorum, quin uero omnia munda, seque digna inueniens.

Causa. Finalis nimirum.

Hec opera. Opera hic sumitur pro labore, ut in L. de Pat. c. 16, idem Noster: Hec patientie ratio,  hec disciplina, hec opera celestis, et uera, etc. Et in L. de Resurr. carn. c. 15: Negent operarum societatem, ut merito possint etiam mercedem negare.

Homini proficit, i. e. ad profectum eius conducit, ut in L. de Bapt. Cap. uII.

Ratio eius, Penitentia uidelicet.

Discimus. Hoc enim ignorato ueram penitentie rationem ignorari necesse est: uid. supra Cap. I, ubi: Igitur ignorantes quique Deum, etc.

Iniiciatur. Penitentiam etiam ad opera bona uiolenter, ac contra naturam suam, detorquendo, deinceps per illam impedienda.

Et, pro etiam.

uiderit. Formula loquendi passim Nostro frequens; ut Apol. cap. 16, ait: uiderit habitus, dum materie qualitas eadem sit; uiderit forma, dum idipsum Dei corpus sit, etc. et in L. de Pat. cap. 16: uiderint suam sui. L. de Spect. c. 15: uiderit principalis titulus idololatria, etc. Itaque hac phrasi plerumque utimur, cum alterum in quoddam discrimen adductum,  de eodem cauendo premonemus, ut rei sue curam habeat. Sic Cic. in Bruto ait: De hoc tu uideris: i. e. huius rei curam tibi relinquo, ne, si quid secus acciderit, mihi imputes. Et Terentius in Adelph. Ego isthoc uidero; quasi diceret: Isthoc mihi cure erit.

In ingratiam. uide Cap. I. Not. Ingratia. Quid si uero sententiam sic explicem: »uiderit peruersa opinio hominum, aliis utique ingrata? etc. uel si ii, quibus benefecimus, displicere nobis, ac ingrati, seu exosi esse incipiunt.«

Penitentiam cogit. Sensus esse uidetur: »Si etiam ad malefacta penitentiam, uelut reluctantem, ac contra naturam suam, cogit, adigit, ac detorquet.«

Captatio eius. Gratie captatio est appetitus aliene gratie et beneuolentie sibi conciliande, ut alteri placeamus, eique grati, id est, accepti simus. Raro enim reperitur, quei, cum alteri beneficium faciat, aut non placere cupiat, aut non aliquod speret, captetque emolumentum, ad se rediturum. Ita nostrum  ubilibet nimiumque amantes sumus.

Mortalis, i. e. temporalis, et aliquando desitura, tam gratia nempe, quam ingratia.

Compendii. Seu questus et lucri; ut optimi Authores passim habent.

Debitorem, Mercedis nimirum.

Malum, Pene utique.

Remunerator, i. e. retributor.

Sanciat, pro statuat; est autem sancire, aliquid, quod impune uiolari nequit, constituere.

Prestandam esse. Supremum Ius eius, per peccata lesum, satisfactione reparando.

Priuatum. Latinius priuatum delet, tanquam insigni alias loco obscuritatem afferens: at ego citra offendiculum retineri posse existimo, et priuatum hic tanquam proprium intelligo, ut Noster in L. de Spect. c. 10, explicatius dicit: que priuata et propria sunt scene, etc. Et Cic. L. III de Finib. ait: uerbis tamen in dicendo quasi priuatis utuntur, ac suis.

Officium. Quod autem malitie officium esse  potest, nisi in iis, de quibus in L. 1 de Offic. sub init. ait Tullius: Sunt nonnulle discipline, que propositis bonorum et malorum finibus officium omne perturbant. Secutus autem hic Noster potius uidetur etymon nominis, de quo S. Ambr. L. I de Off. cap. 8, ait: Officium ab efficiendo dictum putamus, quasi officium, etc, quo sensu etiam malitie suum officium est, sed improprie, et nonnisi secundum nomen dictum, re uacuum. Quamquam potius, ut mox sequentia suadent, sic intelligendum putem: »Proprium erga malitiam officium  etiam impendit bonitati, seu lonis operibus, ac beneficiis alteri impensis.«

Negligatur. uide dicta Cap. I. ad fin.



Note ad Caput III.

Spiritus. Anima, seu eius intellectus.

 Respectus. uelut radiis a Deo, omnis Lucis fonte, in eum emissis.

Precepta, scilicet cognoscenda.

Deputandum. Inter peccata referendum.

Homo sit. Tanquam ex corpore et anima constans.

Duo unum efficiunt. Sic enim anima coniuncta corpori unum efficit hominem.

Materiarum. Seu partium componentium, que totius uelut materia sunt.

Dei res. Ut supra, Cap. I, dixit: Res Dei ratio.

Expressa. Formauit enim Deus hominem  de limo terre. Gen. 2. uers. 7.

Ad flatum eius. Et inspirauit in faciem eius spiraculum uite, et factus est HOMO in animam uiuentem. Ibid.

Offendit. Non ideo Tertulianus uoluit peccata omnia, ut Stoici putabant, paria esse, sed id solum, ex hoc, quod alia carnalia sint, alia spiritualia, seu alia corpore perpetrentur, alia in anima et eius uoluntate sola subsistant, non inde maiorem peccati  unius pre altero grauitatem dimetiendam esse.

In iudicium. Ignis uidelicet eterni; namque iudicium hic opponit uite, eterne nimirum. uide que diximus in L. de Bapt. Cap. X. Not. In iudicium.

Eo. Pro eapropter.

Impendere. Itaque ad penitentiam quoque corpus concurrat necesse est, per sensibiles nimirum ac externos actus et afflictiones corporales: anima uero per internum dolorem, etc.

Amborum est. Ut enim actiones dicuntur esse suppositorum, sic nec corpus peccat solum, neque anima sola, sed Homo, qui compositus est ex corpore et anima, in unum suppositum, seu personam, exsurgens; huic enim actiones, tam bone, quam male, imputantur.

Agitur. Scilicet opere quodam externo ac sensibili.

Cogitatur. Mereque intra mentem retinetur.

Contingi habet. Contingi hic non sumitur pro solo sensu tactus, sed aliorum quoque sensuum perceptione.  Ceterum contingi habet, pro contingi potest, Hellenismus est; solent enim Greci dicere ex. gr. , nullus dicere potest.

Neque tenetur. Nullo uidelicet sensu attingitur.

uoluntatis delicta. Mere interna scilicet.

Mediocritas. Que uelut in confiniis posita, ulterius penetrare, ipsumque rei meditullium attingere nequit. Hec igitur humana mediocritas est, ut solos actus externos  perspiciat, internos uero neque inspicere ualeat.

Par non est. Etenim ipse quoque Pretor non iudicat de internis.

Sub Deo. Nullo uidelicet Dei respectu habito.

Unde, i. e. per quod, et quomodocunque demum.

Decernat in iudicium. Decernit enim prius in iudicium ire, antequam in ipso iudicio decernat, feratque sententiam. Aut fortasse iudicium hic pro ipsa damnatione, et pena ignis eterni, accipit, ut supra exemplum occurrit; aut denique cum eo congruit, quod  Cap. seq. initio habetur: Penam PER IUDICIUM destinauit.

Origo est. Alias enim nostrum esse censeri, nobisque imputari nequit.

Cum ergo. Subaudi uoluntas.

Liberatur. Potest hoc intelligi de uoluntate, que a culpa liberatur, seu absoluitur: uel de ipsa culpa, que liberatur, id est, tollitur. Sic etiam liberare promissa dicimur, quando eorum obligationem tollimus, ac euacuamus, eadem implendo.

Intercipit. Quo minus scilicet in opus ipsum exire, et consummari queat; perpetrat enim, ut Festus ait, qui opus ipsum paragit, ac perficit. Potissimum autem de malis dicitur; quamquam etiam de bonis nonnunquam dictum inueniamus.

Suum fuerat. Quantum erat in ipsa uoluntate efficaciter aliquid uolente, iam perfecit. Atque hinc, ut Theologi nostri communiter dicunt, actus externus interno nouam peccati speciem non superinduct, sedi  prior ille huius merum complementum est.

Adiectionem legis. Namque precepto 6 Decalogi, quo prohibentur adulteria, etc., etiam nouum adiecit, quo etiam interna uoluntas, licet opere completa non fuerit, culpe subiicitur.

Cominus. Seu actu ipso.

Contaminasset. Omnis qui uiderit mulierem ad concupiscendum eam, iam mechatus est eam in corde suo, ait Christus Matthei, 5. u. 28.

Administrare, i. e. agere, uel quomodocunque ad agendum concurrere.

Expungit. Hec uox nonnichil diligentius expendenda est, qua Noster crebro utitur, et que, nisi rite intellecta fuerit, subinde magnas obscuritates creare potest. Imprimis autem notandum, creditores olim nomina suorum debitorum in tabulis cereis stylo quodam descripsisse; cum uero eadem debita exsoluta fuissent, sicque ius creditoris dissolutum, nomina illa aut punctis configere, aut inuerso stylo delere, atque sic expungere solitos fuisse. Ex quo factum  est, ut uox hec per metaphoram inde ductam, pro implere, ac perficere usurparetur.

uerum exempla iam ex ipsomet Tertulliano nostro proferamus, et imprimis illud, quod in L. adu. Iud. c. 11. habet, ceterisque luculentius est: Neque in dubium deducant, uel negent, que scripta proferimus, ---ut, que post Christum futura precanebantur, adimpleta cognoscantur. Neque enim  dispositio expuncta inueniretur, nisi ille uenisset, post quem habebant expungi, que nuntiabantur, que completa esse etiam probarentur. Sic et ibid. c. 4. habet: Circumcisionis carnalis, et Legis ueteris abolitio expuncta  suis temporibus demonstratur. Rursusque cap. 9: Tam intelligitur prophetia renuntiata, quam creditur expuncta, i. e. impletas. Item Cap. 12: Non erunt in alium prophetata, quam per quem expuncta consideramus. Sed et in Apologet. adu. Gent. aliquoties recurrit, ut c. 2: Debito pene nocens expungendus est  non eximendus. Et cap. 15. libidinem expungi, id est, expleri, seu perfici, ait. Item cap. 20: Unum est tempus diuinationi, futura prefanti apud homines, si forte distinguitur, dum expungitur, etc. Et cap. 21, de Christo ait, qui iam expunctus est  in humilitate conditionis humane. Nec non c. 35; Cur enim uota et gaudia Cesarum casti, et sobrii, et probi expungimus? Denique Cap. 48: Tunc restituetur omne humanum genus ad expungendum, quod in isto euo boni uel mali meruit.

Sed de reliquis eiusdem Libris pariter uideamus. Sic ergo in L. de Pat. c. 14, habet: Omnem patientie speciem aduersus omnem diaboli uim expunxit. Et in L. de Cor. mil. c. 1: Expungebantur in castris milites laureati; cum enim per numeros suo ordine transirent, donatiuum accepturi, eo accepto, singulorum nomina uel puncto notabantur, uel penitus expungebantur, uelut in quibus illa largitio iam absoluta ac completa esset. In L. de Exhort. ad Mart. c. 6: Quot a latronibus  ferro, ab hostibus etiam cruce, extincti sunt, torti prius, quin et omni contumelia expuncti? I. e. omni contumelia in illis uelut consummata. Et in L. II adu. Marc. c. 20: Suum populum in tempore expeditionis angusto, aliquo solatio tacite compensationis expunxit, seu impleuit. Sic in L. de Orat. cap. 1, Euangelium expunctorem totius retro uetustatis appellat, in quo scilicet per Christum impleta, et consummata sunt ea omnia, que in ueteri Lege presignificata. Tandem etiam in L. de Idol. c. 16, ait: Si nec inuocatu, nec in sacrificio sit titulus officii et opere mee expunctio , quid tum? etc. Ubi uides omnia hec loca ferme ad eamdem significationem redire. Igitur etiam hac phrasi per uoluntatem expungit effectum, uoluit dicere, quod ipsa uoluntas aliquid efficiendi pro ipso facto iam impleto habeatur, ut contextus ipse demonstrat. uide etiam de Prescript. Cap. X.

 Saturans. Pro explens ac perficiens.

Pro facto cedat, i. e. pro facto habeatur.



Note ad Caput Iu.

Spopondit. Nullum ergo genus peccati, quantumcumque grauis, a spe uenie, et fructu penitentie excludit; quod claro rursus indicio est, Tertullianum, dum hec scriberet, nondum a Montano corruptum fuisse. Nullam enim hic, ut in Libro de Pudicitia, cap. 2.  distinctionem facit inter peccata remissibilia et irremissibilia. Et secundum hanc, pergit, differentiam delictorum penitentie quoque conditio discriminatur. Alia erit, que ueniam consequi possit, in delicto scilicet remissibili: alia que consequi nullo modo possit, in delicto scilicet irremissibili. Et sic porro ad examinandas uarias peccatorum species descendit. Quanquam hac de re fortasse alibi pluribus agemus.

Penitere, i. e. penitentiam age; nam secundum  hanc phrasin uulgatus noster Interpres peniteor uerbi deponentis sensu bis utitur; nimirum Marci I, 15, ubi Christus: Penitemini , et credite Euangelio. Item Act., III, 19, ubi S. Petrus ad populum: Penitemini () et conuertimini, ut deleantur peccata uestra. Latini uerbo penitet, tanquam impersonali, rarius personali, uix unquam ceu deponenti utuntur.

uiuo. Formula Dei sepius ita iurantis per semetipsum.

Prestantiam. Hac uoce in malam partem pro excellentia utitur, quo sensu nimirum S. Paulus I Tim., I, 5, se inter peccatores primum dixit, quasi omnes alios peccatorum suorum grauitate superantem.

Agnosco. Hec Tertulliani, adhuc humiliter de se sentientis, non superbi Montaniste, ac insolenter contra Ecclesiam ipsam insurgentis, uox fuerat.

Fidem, seu fidelitatem in saluando. Atque inde  penitentia, secunda post naufragium tabula deinceps dicta fuit. Hunc loc. S. Ambr. uel alius author in Ep. ad uirg. lapsam pulchre imitatus est, ita eamdem alloquens: Sed tu, que iam ingressa es agonem penitentie, insiste misera fortiter, inhere tanquam NAUFRAGUS TABULAE. Sed nec minus S. Hier. in Ep. uIII ad Demetriadem itidem de Penitentia loquens: Illa, quasi SECUNDA POST NAUFRAGIUM miseris tabula, etc. Atque sic deinceps alii SS. Patres hanc phrasin adoptarunt.

Perleuabit. Aliqui Codices perlauabit legunt: ni nis inepte; an enim, qui fluctibus immersus subsedit, porro perluendus, aut non potius proleuandus, et extrahendus est?

Protelabit. Protefare est aliquid protelo, seu continuo tractu, promouere aut propellere, ut nempe boues, eidem iugo adstricti, pari et equabili impulsu procedere solent. Unde etiam lorum illud oblongum, quod eos iugo illigat, protelum appellari olim consueuit. Et hinc est illud Catonis de Re rust. Protelo trini  boues aratrum unum ducent. Haud dubium autem est, hanc uocem grece originis esse, et quidem, ut Donatus uult, a et , quod est ante et trahere, deductam. Alii uero a , seu , quod est longe, deriuant, eo quod protelo longior quedam tractio fiat. uarie insuper uocis illius sunt translationes, de quibus, si otium, uidendi sunt Grammatici.

Inopinate. Tabula enim a naufrago frustra queritur, nisi iamiam desperantibus subito se offerat.

Animorum, i. e. uoluntatum. An enim id famuli obsequium quis estimabit, quod ab heri sui uoluntate discordat?

Per hoc, i. e. propterea. Alii codices pro hoc, seu pro tanta argumenti amplitudine, habent.

Angustiis. Ingenii uidelicet, aut temporis, uel quomodolibet prefinite descriptionis.

Bonum est. Nobisque utile.

Auscultare. Pro obedire hic accipit. Sed frustra  lectorem hic moneo.

Utilitas seruientis. Postponenda ergo utilitas precepto. Quamquam etiam istud ipsum infinite utilitatis ac mercedis multo magis plenum sit, obedisse DEO precipienti etiam nullo utilitatis intuitu.

Reuoluis. Seu tecum nimis anxie deliberas; ita enim scrupulosi solent.

Precipit. Duabus his uoculis quid potentius, ac ad nos penitus, ut mandata eius impleamus subigendos, efficacius esse potest?

Hortatur. An uero hortari  maius est, quam PRAECIPERE? Et uero etiam; quoniam qui precipit, pro imperio suo facit, qui hortatur, etiam cum precipit, simul benignus est, urgens quidem, simul autem infirmitati nostre illud ipsum imperium accommodans, unaque ostendens, se in eo ipso, quod precepit, nos, ut adimpleatur, adiuuare paratum esse.

Salutem. Istud uero omnino DIuINUM soliusque DEI CLEMENTIAE proprium esse potest.

 uiuo dicens. Infinita sunt apud Prophetas precipue eiusmodi loca.

Deieratione. Pro iureiurando.

Asseueratione, i. e. promissione, aut fortasse melius pro consecutione.



Note ad Caput u.

Resignari. Postquam nimirum penitentia illa a Deo per gratiam suam ratihabita, et obsignata fuerat, nunquam per noua peccata sigillum illud, expellendo rursus illam gratiam, denuo solui debere.

Pretextum. Pretextum neutro genere etiam dicit in L. de Cultu fem., cap. 9, ubi ad easdem: Ne totis habenis licentiam usurpetis pretexto necessitatis, etc. Et in L. adu. ualent., c. 9, ait: sub pretexto dilectionis in patrem, etc.

Segregaris, i. e. ab ea recedis, scilicet ad cognitionem Dei.

Adglutinaris. Eo pertinacior factus, quo minus ignorant.

 Timere Timor enim Domini sicut est initium SAPIENTIAE , sic penitentie quoque. Ita enim de hac Concil. Trid. Sess. uI de Iustif., c. 6, ait: Disponuntur ad penitentiam, dum peccatores se esse intelligentes, a IUSTITIAE DIuINAE timore, quo utiliter concutiuntur, ad considerandam DEI MISERICORDIAM conuertuntur, etc. Et in Sess. XIu, c. 4, rursus: Attritionem, ex penarum metu conceptum, esse SPIRITUS S. impulsum, quo penitens adiutus, uiam sibi ad iustitiam parat.

Contumacia. Contumaciam hic uocat, perseuerantiam in malo, qua sensim obrigescit cor, Deique timorem penitus eliminat. Nam , si non in timore Domini tenueris te instanter, cito subuertetur domus tua; utinam eque faciliter citoque ex miserrimis his ruinis restauranda.

Ignorari non licet. Nihil sane elegantius hanc in rem, quam Tertulliani nostri de Testimonio anime libellum, sensuum mole sane ponderosum, leges.

Dei dono. Denuo illud, quod supra cap. I, dixerat,  respicit: RES DEI RATIO.

Aemulo eius. Infelicem nimisque impudentem simiam Dei uoluit dicere. Qualiter autem insidiator hic generis humani iam olim Dei mysteria emulari nisus fuerit, L. de Prescr., cap. XL, leges.

Regressu. Seu relapsu in antiqua peccata.

Malus. uelut sic dictus diabolus, ut apud Grecos . Sic etiam in L. de Pat., c. 11, ait: Leta atque diffusa est operatio Mali; ubi significari diabolum, contextus suadet, et ib., c. 14, rursus de eodem: Dissecabatur Malus, quem Iob . . . magna equanimitate distringeret. Et sic alibi quoque. Non minus in oratione Dominica, ubi Matth., uI, 13, Christus ipse nos inter alia orare docuit: sed libera nos a malo, grecus textus habet: , qua uoce plerique tum Latini tum Greci Patres diabolum intelligunt.

Periculosum est. Tanquam uix sine legentium  offensa et scandalo proferendum.

Aedificationem. Opposita hec est scandalo; quod enim istud destruit, illa reparat.

Iudicato. Idem uidetur ac in iudicio, quod nonnisi premissa seria deliberatione, et re in utramque partem perpensa, fieri oportet.

Penitentiam. Qua ipsum penitentie anteacte iam penitet.

Actu. Exteriori nimirum, ut supra cap. III, not. Agitur.

Fide, i. e. illeso, retentoque Dei metu, et fidelitate, ac sine horum preiudicio.

Saluo metu. Amara irrisio!

Patrocinium est. Pertexit hucusque sarcasmum illum.

Hypocritarum. est alias simulatio histrionis, aliene persone gestus imitantis; unde eiusmodi histrio quoque dicitur. At phrasi S. Scripture ille est, qui moribus suis probitatem pre se fert, intus autem et in cute, ut aiunt, nequam est,  simulator improbus; de cuiusmodi hominibus Peta:

Qui Curios simulant, et Bacchanalia uiuunt.
Tales maxime erant, contra quos Christus Matth., uII, 15, nos premonuit: Attendite a falsis prophetis, qui ueniunt ad uos in uestimentis ouium, intrinsecus autem sunt lupi rapaces; de quibus plura Euangeliste.



Note ad Caput uI.

Mediocritas, i. e. mediocre nostrum ingenium, ut modeste de se sentientes dicere solent. uide etiam supra cap. III.

Ut omnis. Iunius omnis hic pro omneis, ut ueteres pro omnes solebant dicere, accipiendum uult. uerum qui omnis ad salutis referendum existimant, alio se Tertulliani loco  tuentur: OMNE totum est, et integrum, et nulla sui parte defectum.

Nouitiolis. Catechumenos hic intelligit, recens ad primum gradum admissos, adeoque in fide adhuc  imbecilles.

Istis imminet, seu ad eosdem destinatum est, atque directum.

Aures rigare. Floridior metaphora de iis, qui ad audiendum Dei uerbum in Ecclesiam admissi erant in Auditorum gradu inter Catechumenos constituti, de quibus paulo inferius.

Catuli. Catulus proprie est canis minor seu canicula; quamquam de omnibus brutis , cum adhuc tenera sunt, recte dictum inueniam.

Perfectis, i. e. uisu nondum perfecto, sicut nimirum in prouerbio est: Canis festinans cecos parit catulos.

Reptant. Hellenismus autem est, ut ex gr. , incerta, seu in incertum  reptant. Tale est etiam illud in L. de Pat., c. 1: Qui ceca  uiuunt.

Quidem. Aut subintelligendum se, aut omnino hic interserendum.

 Includere, i. e. concludere, ac quasi communire. Sic enim canes catulos suos intra cubilia sua continere student, ne temere dilapsi, cecitate sua in aliquod offendiculum incurrant, inde ledendi.

Desiderandi. Eo quod malis suis dsideriis finem propediem facturi sint, iisdem in Baptismo renuntiaturi, ac ex ueteri in nouum transformandi hominem.

Senescere. Apposita ac elegans ad penitentiam similitudo.

Adulantur, i. e. pomorum uenustati, quam ex parte adhuc retinuere, adulantur, in eadem sibi complacendo. uide L. de Bapt., cap. III, not. Aut gratia, 1147 B, et cap. IX, Aque gratia 1171 D.

In tinctionis, i. e. Baptismi, ut alias passim.

Medium tempus. Seu intermedium, nempe inter conuersionem suam, et ipsum Baptismum, dum scilicet adhuc inter Catechumenos agunt.

Commeatum. Castrensis uox, ueniam militibus datam,  qua ualetudinis, aut aliorum negotiorum causa, aliquamdiu a castris abesse ipsis licet, significans. Aliquando etiam ipsum illud spatium temporis, quo miles, aliquorsum profectus, a castris abest, denotat: imo et pro ipsa annona, in uiaticum data, nonnunquam accipitur. Exempla apud Nostrum complura exstant: ut Apol., c. 32: uim maximam uniuerso orbi imminentem . . . Romani Imperii commeatu  scimus retardari. Eodem sensu in L. adu. Prax., c. 1, sumitur: Sed et denuo eradicabitur in isto commeatu, etc. Sic in Apol., cap. 46, commeatum deliberandi sepe frustratum dicit. Et in L. de Fuga in Persec., c. 9, lucrari nos uult commeatum. Rursusque in L. II. adu. Marc., c. 10, ait: Commeatum operationibus eius admetiendo, rationem bonitatis sue egit. Denique in L. de an. c. 30: Quia nec pariasset  commeatus hic uite milliario, tempori longe scilicet breuior. Ceterum post commeatum subintellige magis uel potius; et fortasse  hec uocula excidit ex hac comparatione, aut per ellipsin, Grecis frequentem, abest.

Quam penitentiam. Delenda uidetur hec particula quam, que fors oscitantis librarii fuit.

Sustinere. Pro expectare positum uidetur ut l. adu. Iud., c. 6 de Christi futuro aduentu ait: sinecdum uenit, sustinendus  est, dummodo  manifestus sit aduentus eius.

Manum emittere. Facile hoc exemplum  occurrere poterat Tertulliano, quippe antea causidico, et in rebus forensibus gnauiter exercitato.

Addicere. Pro dare. Proprium rursus foro uocabulum est, ut Samuel Pitiscus in suo Lexico ad illam solemnem iuris Pretorii formulam DO, DICO, ADDICO, quamdam ex ueteribus legem recitat: Quicumque magistratus in ea colonia iuredicundo preerit, eius magistratus de ea re iurisdictio, iudicisque datio, ADDICTIO esto. Alias autem addicere proprie uenditoris  est.

Instituit. Pro constituit.

Compensatione. Sane autem per penitentiam ius Diuinum, peccato lesum, reparatur, iniuriaque eidem illata compensatur, in quantum nempe actus penitentie ipsam Christi pro nobis satisfactionem, eiusdemque merita sibi intime coniuncta habet. Sane multi deinceps ex Scholasticis fuere, neque hodie desunt, docentes, rationem formalem, ut uocant, penitentie in compensatione predicte iniurie consistere.

Ne adulter. Per ellipsin utique subaudiendum sit.

ueritatem. Ceu inferius magis examinandam.

Absoluimur. Ironica hec locutio est; quasi uero ipsa absolutio uere penitentie, aut iam acte, aut agende, demonstratio esset.

Pendente, i. e. adhuc suspensa.

Prospicitur. Tanquam adhuc imminens.

Mutatus est. In statum iam alium translatus. Hoc sensu idem Noster in L. de Resurr. carn. c. 57, ait: Oro te, si famulum tuum libertate mutaueris, etc.

 Sibi imputat. Tanquam horum se amplius reum agnoscens, et ea propter penitentiam acturus. Quid autem in furaci hoc, fugitiuoque hominum genere olim frequentius?

Emissus. Milites confectis legitimis  in cute punctis milites scripti, et matriculis inserti, iurare solent. Et Aetius, Grecus quidam Medicus, apud Lipsium de Militia Rom. l. I, Dial. 9, ita loquitur: , , , . Hoc est: stigmata uocant, que in facie, aut alia corporis parte, inscribuntur, qualia sunt militum in manibus. His ergo notis milites, quandiu ipsis militandum erat, suorum officiorum continuo admonebantur, et eorumdem transgressoribus grauissime utique pene metuende erant.

Inituris aquam, seu baptizandis. Tunc temporis autem Baptismus communiter fiebat per immersionem, ut late Dogmatici nostri. Igitur aqua tunc non adeunda, sed plane ineunda fuerat.

Saluum. Securum, ac certum.

Asperginem. Aliqui Asparginem malunt. Plura de hac uoce diximus in l. de Baptis. c. 5. Ceterum uidetur Tertullianus hic alludere ad Baptismum,  olim etiam per aspersionem, maxime clinicis seu grabatariis, collatum: qua de re rursus uidendi Dogmatici, de Materia proxima Baptismi agentes. Potest autem et sic intelligi: uel asperginem unam duntaxat , ne dicam integram copiam aque, etc.

Commodabit. Pro impertietur; non enim in forensi sensu, quo quis rem suam alteri ad tempus commodat, porro reddendam, sed prout significat, commodum alteri seu utilem operam prestare, hic usurpatur.

Furto. Pro furtiue ac clanculum.

Circumduci. Seu fallaciis atque astutiis obtegi; quo sensu etiam aliquis ab altero circumscribi aut circumueniri dicitur. Omnis enim, ut in l. de Baptis. c. XuIII ait, petitio et decipere, et decipi potest.

Deus lumen est. Elegans sane sententia!

Symbolum mortis, i. e. Baptismum, a Christo institutum in signum rememoratiuum Mortis sue et sepulture,  imo et Resurrectionis, ut et nos in Adam mortui, Christo consepulti per Baptismum, a morte peccati in uITAM GRATIAE resuscitaremur. uide l. de Bapt. c. XI, n. Sine resurrect. eius, et c. XuI, n. Glorificaretur.

Permittit. Recte Iunius legit promittit; quamuis etiam permittit, quod in meo Codice est, tolerari posse existimem.

Excidunt. A Gratia nimirum, in Baptismo obtenta; quando etiam ab obtinenda multos, morte non raro preuentos, et frustratos fuisse nouimus. uide l. de Bapt., c. XuIII, n. Utilior est.

Aggressi, i. e. infidelem, ac inconstantem, ideoque nec seriam, nec sinceram penitentiam agentes.

Ruituram. Talis nimirum similis erit uiro stulto, qui edificat domum suam super arenam, etc. Matth. c. uII, 26.

Auditorum Certus hic Catechumenorum gradus est, de quo supra et alibi fortasse pluribus. Quanquam hic simpliciter pro Catechumenis uocem hanc accipiendam  putem, quam toties eodem sensu repetit.

Eo. Seu ea de causa, uel propterea.

Simul. Pro quamprimum.

Simul inspexeris. Seu mox ac propius, penitiusque eum cognoueris.

Incubas. Porroque, uelut ex nimium tenaci habitu et consuetudine, incumbis. uide l. de Bapt. c. XI, n. Resurrectionem.

Ignarus, i. e. cum adhuc Deum non cognouisses.

Separat. Pamelius, teste Iunio, ex tribus MSS. legit a perfecto Dei uerbo. Quodnam uero istud? Annon autem prestat lectionem mei codicis retinere, satis commode sic exponendam: Quid te a seruo Dei, per Baptismum iam perfecto, separat, seu distinguit, ac discriminat? Nec autem Catechumenus pre baptizato eximium quidpiam habet, quasi ille sine penitentia  de peccatis suis propriis mox in Baptismum irruere posset, enimuero huic saltem preuia attritione opus est, ad eumdem fructuose suscipiendum.

Fide, i. e. fideli ac uera penitentia, non ut c. prec., n. Hypocritarum.

Loti sumus. Interne nimirum: que tamen non semper est ablutio perfecta, sed plerumque inchoata duntaxat. Penitentia enim illa ex metu profecta, quam dicimus attritionem, ex se non iustificat ante Baptismum actu susceptum, sed sola contritio perfecta ex amore Dei super omnia. Attamen in tam diuturna, que olim a Catechumenis Baptismo premittenda erat, penitentia uix fieri poterat ut non aliquando in contritionem perfectam uelut per gradus quosdam transiret, adeo ut aliquis peccatis deletis iam interne iustificatus esset, antequam ipsum Baptismum actu susciperet. uideri hic possunt ea que Conc. Trid. supra cit. a sess. 6. de Iustif. c. 6. dilucide exponit.

Integer. Sincerus et perfectus, quem primam,  id est, initialem ac inchoatam, ut mox antea diximus, intinctionem, seu baptismum uocat.

Quoad. Pro mox ac ut supra.

Senseris, seu cognoueris.

Ab aquis, i. e. post Baptismum, seu postquam ab aquis rursus egressi fuimus.

Induimus. Hic namque Baptismi necessarius ac, ut uocamus, ex opere operato effectus est; Sacramenta enim, instar causarum naturalium, in subiecto recte disposito necessario operantur.

Obstructi, i. e. undequaque impediti.

Alligatus. Ad Nouam scilicet Legem Christi, post renuntiationem diabolo et omnibus pompis eius a baptizato factam.

Qui enim optat. Antitheses sequuntur sane insignes.

Timidiorem. Timore DEI nonnichil magis concussum. uide supra.

Repromitterit. Simpliciter pro promitteret, ut noster  similia composita passim.

Prestaturus. Recte omnino pro prestiturus, cum prestare pro implere, aut perficere accipitur.



Note ad Caput uII.

Audientibus. Satis significat Author, que hactenus premisit, spectare penitentiam, ante Baptismum ab Audientibus, seu a Catechumenis, agendam. Iam uero ad eam penitentie speciem conuertitur, que relapsis post Baptismum amplectenda superest ceu iam, ut supra diximus, secunda post naufragium tabula.

Nihil iam. uel nichil iam spectat ad eos, qui post Baptismum nullius iam amplius rei penitentia digne sibi conscii sunt; uel ad paruulos referendum est, peccati actualis, proindeque penitentie incapaces.

Retractantes, id est, tractantes: ut iam pigeat toties annotasse.

Demonstrare, i. e. uelut designare, quasi ad porro  peccandum inuitatis.

Eo. Pro eousque, aut propterea.

Iam nunc pateat. Spatium subintellige  aut ianua, simileue aliquid.

Euadendi habebit. Preclusa scilicet euadendi uia.

Non habebit. Ipse nimirum offendendi finem sibi non faciens.

Hactenus. Hactenus, seu eousque. Aut forte Christiani exspectabimus, ut ipsi Gentiles nobis Deum suum Terminum  peccatis nostris prestituant?

Periculosis. Periculis legunt alii; planius quidem id est, non uero tanti, ut meum propterea codicem deserere cogar.

Mari dicunt. Improbe Neptunum accusat, qui bis naufragium patitur, ait Publius Mimographus.

Memoria periculi honorant Sane perquam eleganter dictum!

 Oneri esse. Emphaticum, id est acciendo affectui idoneum.

Inculcare. In id calcare. Quid uero multis? inculcare hic simpliciter pro calcare, seu calcibus per summum contemptum insultare, accipio: et quis refragabitur?

Modus, i. e. cercitio, seu cohibitio.

Dum extinguitur. Pulcherrima antithesis.

Mortis opera. Eius nimirum, que inter ipsas mortes est omnium terribilissima, mors anime.

Retro sue. Antea sue, id est, peccatoris. Iudicaturus est. Ita enim sanctus Paulus 1. Cor. uI, 3, ait: Nescitis, quoniam angelos iudicabimus? Quod de malis seu damnatis spiritibus communiter Interpretes intelligunt. Hi nempe sunt  quos iudicaturi sumus: hi sunt angeli, quibus in lauacro renuntiamus. Et in l. de fuga in persec. c. 10, ita loquitur: Times hominem, Christiane, quem timeri oportet ab angelis , quem timeri oportet a demoniis, etc. De  his igitur angelis etiam hic Tertullianus loquitur.

Traditionibus. Alii legunt conditionibus: quod probare non possum: Iunius traductionibus, quo uocabulo noster in l. de Prescr. c. 22. utitur. Et sane hec lectio contextui magis congruere uidetur, proprie enim dicimus de uia, aut recto tramite aliquem traducere in auia, etc.

Sera obstructa. Neque autem uox obstructa ad seram, sed ad ianuam referenda est, ut sensus sit: ianua per intinctionis, seu baptismi seram obstructa. Recte autem ita dictum, eo quod baptismus reiterari nequeat, atque adeo hec ianua semel baptizato iam non amplius pateat ad ueniam et remissionem peccatorum, per quam bis ingrediatur.

Frustra. Duriuscula hec locutio: ac si uero etiam penitentia a baptizatis post iteratos relapsus iterari non posset, adeoque deinceps omnis spes uenie denuo consequende preclusa esset. uerum plus dicere fors Tertullianus non uoluit, quam quo sepius  quis peccauerit, eo difficiliorem fieri seriam penitentiam, ac uenia toties dignam. Sane autem in sequentibus mox benignius loquitur. Sed uide potius infra c. IX, Patrocinia nature, 1169 D.

Quod acceperas. Grauis profecto sententia, alteque imprimenda animo.

Accommodat. Pro commodat, et concedit usui tuo.

Restituas, seu recuperes; aut restaures.

Nedum ampliato. Nedum hic exponendum est multo magis. Scio autem etiam alias significationes, et quandoque negatiuam huic uocule, satis alias ambigue, tribui. Sed hec Grammaticorum sunto. Ampliato autem pro aucto uel extenso, facile quispiam hic sumet. Quid multis igitur? Nedum idem mihi hic erit ac ne dicam ampliato.

Quam dare. Quoniam qui restituit bis dat, alterum in eandem conditionem, qua excidit, rursus statuendo.

 Non accepisse. Neque enim ab eo, qui nichil accepit, quidquam auferri potuit, ideoque nec ex damno quodam miseriam sentit.

Iterte. Sinistre nimirum; ambiguum enim ualetudinis nomen esse nemo nescit. Sic etiam in l. de Bapt. c. u, ait: Obseruabant qui ualetudinem querebantur.



Note ad Caput uIII.

Id. Pro de eo.

Idolothyta dicuntur carnes uictimarum, idolis immolate, ab et , quod est immolo, seu sacrifico. Ex his ergo immolatis quicumque comedissent, participes sacrificii illius, indeque polluti censebantur, uelut ipsius quoque religionis tam sacrilege communionem cum gentilibus habentes. Quapropter in Concil. Hierosolymit. Actor 15, etiam inter alia idoiothytorum esus prohibebatur, quoniam  tunc sine scandalo fieri uix poterat; hoc autem subtato, priuatim eiusmodi cibis uesci nullatenus prohibitum fuerat; quoniam hi reuera ab idolis pollui ac impuritatibus contaminari nunquam poterant. Atque hec est ipsa S. Pauli doctrina 1. Cor. X, 27 et seqq. ita dicentis: Si quis uocat uos infidelium  et uultis ire, omne quod uobis apponitur, manducate, nichil interrogantes propter conscientiam. Si quis autem dixerit: Hoc immolatum est idolis; nolite manducare, propter illum, qui indicauit  et propter conscientiam: conscientiam autem dico non tuam, sed alterius, ne scilicet scandalo alteri fias, eiusque conscientiam ledas.

Dubium. Subintelligo id esset, uel uideri posset. Nam pristinis temporibus Apocalypsis S. Ioannis nondum ubique in Ecclesia inter Libros Canonicos, seu indubitate fidei, recepta erat; cum ipse adhuc Secul. Iu de eadem dubitasset Eusebius l. III, H. E. c. 33, credens cum aliis quibusdam, Libri  huius Authorem non Ioannem Euangelistam, sed alium quemdam Ioannem, cognomento Theologum, fuisse. De hoc igitur cum non sat constitisset, quis, aut an Spiritu S. afflatus fuisset, plereque diu cunctabantur Ecclesie, Apocalypsin inter Scripturas Diuinas annumerare. Quin uero et Conc. Laodicenum, circiter A. C. 372 habitum, nondum in Canonem suum recipere ausum fuerat, idque primum a Conc. Carthag. An. 397 factum, postea Innocentio I Papa plenarium demum S. Scripture Canonem proponente.

Errando laborauerat. Ouicula nimirum, circumerrando lassata.

Releuat, id e. Extenuat.

Dissimulatio. uidetur hic pro reticentia poni.

Exaggerat. Pro auget.



Note ad Caput IX.

Unius. Mox autem antea Cap. uIII, imo iam Cap. u. nonnisi unius post Baptismum penitentie ab Ecclesia indulte, meminit Tertullianus, ulteriorem  districte excludens: quod cum hoc loco rursus inculcet, nonnichil id accuratius, pro instituti tamen nostri modulo, expendendum uidetur.

Sane autem nemo existimet, aut Tertulliani duntaxat temporibus, aut in solis Ecclesiis Africanis, hanc discipline seueritatem uiguisse. Imprimis enim S. AUGUSTINUS, magnum illud non Africane tantum, sed totius ECCLESIAE LUMEN, in Ep. 54 ad Macedonium, inquit: Quamuis eis  in Ecclesia locus humillime penitentie non concedatur, Deus tamen super eos sue patientie non obliuiscitur. Rursusque paulo inferius: Quamuis caute salubriterque prouisum sit, ut locus illius humillime penitentie SEMEL in Ecclesia concedatur, ne medicina uilis minus utilis esset egrotis, que tanto minus contemptibilis fuerit, etc. Igitur Iu etiam et u Seculo, non in Hipponensi solum, sed reliquis  etiam Africe Ecclesiis, is rigor fuerat, ut nemo in peccata grauia recidiuus, ad secundam exomologesin, publice nimirum, et in facie Ecclesie, et eo modo, quem hoc ipso Cap. Noster deinceps describit, et S. Aug. supra humillimam appellauit, agendam admitteretur.

Quid uero CLEMENS de Ecclesia sua Alexandrina, aliisque eidem subiectis? Ita enim uero is l. II Strom. inquit: Dedit Deus, cum sit multe misericordie, iis etiam, qui fide  in aliquod peccatum incidunt, , PeNITENTIAM SECUNDAM, quam, si quis tentatus fuerit post uocationem, uiolentia quadam adactus, et callide circumuentus, , UNAM adhuc, non penitendam  accipiet PeNITENTIAM. Ipse etiam Origenes, Clementis discipulus, penitentie post Baptismum secunde locum non fecit, ut Dupinus  in Biblioth. scrip. eccl. t. I. p. m. 216, testatur.

Ut uero etiam de Occidentis Ecclesiis loquamur, sanctus Ambrosius, in l. II de Penit. c. 10, ita profatur: Merito reprehenduntur, qui sepius agendam penitentiam putant, qui luxuriantur in Christo; nam si uere agerent penitentiam iterandam postea non putarent; quia sicut UNUM BAPTISMA, ita UNA PeNITENTIA, que tamen PUBLICE agitur.

Itaque certorum grauiorumque criminum reis, nonnisi in agone  absolutio, solennis nimirum et publica  impendi consueuerat.

Neque autem hic rigor, spectata temporum aliarumque circumstantiarum ratione, nimius, ac uelut crudelitatis speciem pre se ferens, uideri debet; namque maior tunc nature uigor, et eiusdem nimia, presertim in gentibus ad Christi Ecclesiam recens conuersis, deprauatio, ac ad certas quasdam delictorum species, in calidioribus presertim  regionibus, propensio, indigebat, salutari quodam terrore ab illis porro perpetrandis, et penitentia segnius agenda, cohiberi, quam alias ad nouos frequentioresque relapsus noxia tunc futura Ecclesie laxitas, et sepius impetrande ab eadem uenie spes, animare potuisset, exemplis eiusmodi facile apud alios quoque perniciosa scandala parituris.

Deinde uero eorum penitentia, qui post hanc semel actam relapsi erant, non satis seria et efficax fuisse censebatur, ideoque nec secunde penitentie, quibusuis operibus demonstrate, tuto iam amplius fidi posse Ecclesiarum Prepositi rebantur. , , , . Opinio namque penitentie , non penitentia est, sepe petere ueniam de iis, per que sepius peccamus. Ac propterea factum est, eiusmodi relapsis nonnisi in exitu uite, imo, in aliquibus saltem Ecclesiis, neque tunc, ut multi  probabiliter opinantur, absolutionem impensam fuisse. Non tamem propterea peccatoribus illis, secundo iam recidiuis, desperandum fuerat, tanquam necessario perituris; quoniam, ut ex S. Aug. supra legimus, patientie ac misericordie Dei relinquebantur, utique per contritionem perfectam adhuc, si uere ac serio penituissent, a peccatis suis liberandi, porroque saluandi. Quin uero admodum probabile est, iis, non tantum in agone, sed et sanis adhuc, et ualentibus, per priuatam absolutionem Sacramentalem, pro ratione et exigentia circumstantiarum, subuentum fuisse.

Haud dubie autem hi sat adhuc misere, neque ab aliis inuidende, conditionis manebant; quoniam publicis Ecclesie precibus, que alias super publice penitentes fundebantur, et maxime S. Eucaristie communione deinceps quoque carituri erant, denique eo grauius, ac diuturnius in purgatorio satispassuri, nisi eo studiosius in id incubuissent, ut per internos penitentie actus, et externa penitentie  opera, uoluntarie, aut ex iudicio Sacerdotum suscepta, etiamnum in hac uita satisfacerent.

Ceterum illa discipline seueritas ut non in quibuslibet Ecclesiis eadem fuerat, ita nec equaliter perdurauerat. Et quidem in Ecclesia Orientali cum labente Sec. Iu a Nectario, Patriarcha CP. no, abrogata fuisset confessio et penitentia publica peccatorum occultorum, idemque, licet serius, in Ecclesia Occident. obtinuisset, peccata occulta soli quoque confessioni secrete subdebantur, que sepius, et post quoslibet relapsus, iterari poterat, cum spe absolutionis priuate rursus consequende.

Tandem uero Penitentie publice usus ferme penitus exoleuerat, quando etiam pro publicis et atrocioribus delictis in S. Confessione nonnisi penitentia priuata et occulta, ita exigente temporum ratione, dictabatur, ceterum uero illa Iudici Ecclesiastico censuris canonicis, etc., uindicanda relinquebantur.  Nimirum cum primitiuus ille feruor fidelium plurimum iam refriguisset, et laxata eorumdem conscientia perrupisset illa publice penitentie repagula, neque iam pristinus Ecclesie rigor, politico, ac presertim imperantium statui, ob duritiam cordium adaptari posse uidebatur, pia prouidaque Mater Ecclesia immorigerorum filiorum suorum saluti saltem lenitate, et presertim Indulgentiarum, quibus penitentia illa publica suppleri ac compensari posset, thesauro iam eo liberalius recluso, succurrendum esse censebat. Atque hec pauca in tanta materie huius amplitudine pro instituto nostre Scriptiuncule, et uelut occasione facta, dixisse sufficiat, ceteris apud Theologos nostros Dogmaticos plenius addiscendis.

Ex his autem manifestum iam est antiquam illam Ecclesie, secundam penitentiam excludentis, seueritatem neutiquam aut Montanistarum, aut Nouatianorum erroribus quicquam patrocinii attulisse; hi enim ipsam Ecclesie potestatem, dimittendi post  Baptismum relapsorum peccata, aggressi, eamque penitus subuertere moliti fuerant: at uero hec, que et soluendi, et ligandi POTESTATEM, a Christo Matth. XuIII, 18, et Io. XX, 23, acceperat, utriusque duntaxat USUM, tanquam in suo arbitrio positum, ita moderabatur, ut tunc, et toties, et eo modo, quo, et quando, et quoties id expidere iudicasset, peccata a penitentibus rite exposita, pro sua Authoritate, ac per suos Sacerdotes, aut dimitteret, aut retineret, ceteris, que ex ipsius Christi institutione ad hoc Sacramentum requisita erant, inuiolate obseruatis.

Quanto in arcto, pro quanto arctius.

Tanto operosior probatio est, i. e. eo per plura magisque ardua penitentie opera debet demonstrari, ut fidem facere possit, eam seriam esse sinceramque.

Sola conscientia, id est solo animo, seu actu interno.

Proferatur. Iunius legit perferatur: quod improbare non possum; malo tamen uulgatam lectionem  retinere.

Aliquo etiam actu. Exteriori scilicet, ac sensibili; actum enim hic pro facto accipit, ut ex Cap. III, Not. Agitur, colligitur.

Exomologesis. dicitur ab , quod SS. Scriptoribus proprie confiteri significat. Est autem, ut idem Tertullianus, L. de Orat. c. 6, definit, petitio uenie; quia qui ueniam petit, delictum confitetur. Iuuat autem quedam exempla proferre: sic enim Psal. XXuII, 7, ubi in Hebreo habetur: [Figure: [Hebrew Text] 1Kb] , Aquila sic uertit: , Et de cantico meo confitebor ei; LXX uero: , quod uulgatus noster: Et ex uoluntate mea confitebor ei. Non dicit IN, sed EX uoluntate mea, ut non sit confessio mere intra uoluntatem retenta, sed exterius quoque manifestata. Sic Ps. XXIX, 10, ubi Hebr. [Figure: [Hebrew Text] 1Kb] Symmachus ita reddit: , Numquid confitebitur tibi puluis, aut annuntiabit ueritatem  tuam? Significat ergo hic confessionem, que annuntiatio quedam est, in actu externo posita, ac per metaphoram pulueri applicata. Quam in rem multa alia exempla ex uet. Lege proferri possent.

Ut autem ad Nouum quoque Test. ueniamus, Matth. III, 6, de Ioanne dicitur: Baptizabantur ab eo, confitentes () peccata sua; que utique externa quedam confessio erat, externis scilicet actibus demonstrata; neque enim temere Ioannes administrabat Baptismum suum, sed iis duntaxat, quorum seria penitentia ex operibus externis nosci poterat. Sic et Act. XIX, 18, habetur: Multique credentium ueniebant, confitentes  et annuntiantes  actus suos. Quid autem clarius eo, quo Rom. XX, 10, Apostolus ait: Corde creditur ad iustitiam, ORE autem FIT CONFESSIO  ad salutem. Quamquam  autem non nesciam, apud profanos scriptores nonnunquam alio sensu sumi, attamen in S. Scriptura perpetuo per confessionem, que ore perficitur, exprimi solet. Ceterum etiam singulariter pro confessione peccatorum accipitur 1 Io. I, 9: , . . . Si confiteamur peccata nostra, fidelis est et iustus, ut remittat nobis peccata nostra, et emundet nos ab omni iniquitate. Item Iac. u, 16, . Confitemini alterutrum peccata uestra, etc. Unde a Grecis Theologis etiam Exomologesis simpliciter posita pro confessione peccatorum, imo pro tota penitentie actione, prout etiam satisfactionis opera includit, plerumque sumitur, hacque ipsa significatione ad Latinos quoque translata, eodemque usu hactenus retenta fuit.

At uero Sec. uIII paulo latius etiam ad Litanias, seu supplicationes publicas, extendi cepit, ut S. Isidorus Etymol. l. uI, cap. 19, circa fin. testis est: Inter LETANIAS et EXOMOLOGESIN, inquiens,  hoc differt, quod exomologeses pro sola confessione peccatorum aguntur, Letanie uero dicuntur propter rogandum Dominum, et impetrandum in aliquo misericordiam eius. Sed nunc iam utrumque uocabulum sub una significatione habetur, nec distat uulgo, utrum letanie, an exomologesis dicantur. Interea uero apud Orientales antiqua illa significatio permansit, ut ex Cap. II prioris Epist. ab Hieremia, Patriarcha CP, ad Lutheranos an. 1574. date, colligitur: imo et a Latinis nostris Theologis usque hodie frequentatur.

Neque uero absque causa huic uocabulo paulo longius immorati fuimus; cum enim Theologi nostri hac uoce potissimum contra Caluinianos uti soleant, »caute et prudenter, ut Petauius in Animaduers. in S. Epiph. ad Her. 89, obseruat, in huius uocis interpretatione uersandum est, ut ex ipso narrationis contextu, quo sensu a Patribus usurpata sit, diiudicare possimus.«

Confessione, i. e. per confessionem; hec enim satisfactioni  preuia est. Neque enim per satisfactionem alterius lesi iniuria reparatur, nisi hec ipsa satisfactio a corde penitente, ac ore confitente processerit.

Penitentia nascitur. Loquitur hic de operibus penitentie, que mox postea accuratius enumerat.

Prosternendi. Quatuor olim erant Penitentium ordines ac ueluti gradus, scilicet Flentium, Audientium, Substratorum, et Consistentium.

FLENTES () dicebantur, qui extra ianuam Ecclesie, sub porticu, seu humiliori quodam illius tecto, ciliciis induti, cineribus conspersi, etc., genuflexi, uel, pro magnitudine criminum, etiam toto corpore prostrati, amaras inter lacrymas, inter singultus et eiulatus nonnunquam, ab in et egredientibus precum subsidia, quibus apud Episcopum pro sua in Ecclesiam receptione intercederent, implorabant.

AUDIENTES  iam intra Ecclesie ianuam admissi eo in loco, qui  seu ferula  appellabatur, et ab ipsa Ecclesia per tabulas uel cancellos quosdam separatus erat, stabant, ad Diuinas Scripturas aliasque Lectiones sacras audiendas illuc intromissi, at uero incipiente Missa catechumenorum rursus expellendi, ceu nondum digni, qui de precibus reliquorum fidelium participarent.

SUBSTRATI () erant, quibus intra ipsam Ecclesiam usque ad ambonem  locus indulgebatur: ita quidem ut et preces suas cum reliquis fidelibus coniungerent, et frequentes manuum impositiones  genuflexi, aut in terram prostrati reciperent, incipiente autem Oblatione, quam nos Offertorium uocamus, ab Ecclesia exire compellerentur.  Atque hic Ordo substratorum a Patribus Latinis sepe absolute et simpliciter Penitentia, et substrati ipsi penitentes dicebantur; quoniam priores due classes, nonnisi uelut dispositiones ad ipsam penitentiam habebantur; in tertia uero hac ipsa satisfactio per laboriosa penitentie opera, ieiunia, uigilias, aliaque carnem excruciantia, non iam sponte, et proprio arbitrio, sed ex ipsius Ecclesie, tanquam illa suis delictis commensurantis, ordinatione suscipienda, peragebatur, ut in pulcherrima illa S. Paciani Parenesi ad penitentiam, et apud Iuenin. in Tr. de Penit. Cap. Iu, art. 3, aliosque uidere est.

CONSISTENTES () denique uocabantur, quibus inter ambonem et sanctuarium consistentibus, cum ceteris fidelibus ipsi etiam Sacrificio interesse licebat, solum a sacre Mense, seu Eucaristie, participatione, ad probandam eorum constantiam, seclusis.

Atque hos demum ordines cum emensi fuissent penitentes, publicam et solemnem a delictis absolutionem,  que denique sacramentalis fuerat, ab Episcopo, aut huius iussu a Presbytero dandam, consequebantur, porro S. Mense et totius Ecclesie Communioni restituti.

Sicut autem dubium non est, iam ab Apostolorum temporibus omnes passim Ecclesias magna seueritate usas fuisse, ut nonnisi eos, quos uere et ex animo penitentes esse diutius comprobassent, reciperent, ita modum, seu ordinem recipiendi, nec semper, nec ubilibet, eumdem obseruatum fuisse constat. Certe autem Tertullianus noster, in recensendis suorum temporum traditionibus, et discipline, presertim Africe Ecclesiarum, iam tunc pre ceteris rigidarum, obseruantiis, alias tam sedulus, nullibi tamen 4 illarum classium apertam distinctionem facit.

Sed neque in Ecclesie Romane usu tunc fuisse uidentur; namque Eusebius H. E. L. u, Cap. 27, de Natalio penitente ita duntaxat loquitur:  Mane surrexit, cilicio et sacco indutus, cineribus aspersus, cum magno merore et lacrymis ad pedes Zephyrini Pontificis  se supplicem abiecit, et non modo ad Cleri, sed ad Laicorum quoque genua prouolutus est, ita ut Christi misericordis Ecclesia, illum magnopere commiserata, lamentis una se dederet. Attamen ille , licet multis precibus uteretur, et plagarum uibices, quas pertulerat  ostenderet, uix tandem in Ecclesia ad communionem receptus fuit. Nullus autem hic predictarum classium ordo obseruatus fuisse legitur.

uide autem, quis tempore S. Cypriani, Tertulliano posterioris, penitentie agende mos in Ecclesia Carthagin, uiguerit. Ita ergo in Tr. de Lapsis inquit: Orare oportet impensius et rogare, diem luctu transigere, uigiliis noctes ac fletibus ducere, tempus omne lacrymosis  lamentationibus occupare, stratos solo adherere cineri, in cilicio uolutari et sordibus, post indumentum Christi perditum nullum iam uelle uestitum, post diaboli cibum malle ieiunium, iustis operibus incumbere, quibus peccata purgantur, eleemosynis frequenter insistere, etc., ubi rursus nulla classium illarum successio obseruatur, quam utique S. Cyprianus dissimulaturus non fuisset, tam solerter aliis quoque in locis, et ex instituto quidem, de penitentie publice usu uerba faciens. uerisimilius tamen est, illas penitentium classes circa ipsa Cypriani tempora, non in Africa quidem, sed Oriente introductas fuisse; primus enim easdem S. Gregorius, Neocesareensis in Ponto Episcopus  A. C. 265 in celum abiit, in sua Epist. canonica, enumerasse reperitur: si tamen canon eius ult. ipsius Gregorii , et non potius a Greco quodam iuniore assutus est.

Saltem uero ex S. Basilio M. Cesar. Episc. Epist. Canon. ad Amphiloch. can. ult. illam penitentie in quatuor gradus  diuisionem iam Seculo Iu  obtinuisse constat. Sed ita occasio tulit, ut rursus, preter consilium suscepte huius opelle, nonnichil prolixior essem. Quamquam longe plura dabunt Dogmatici nostri, precipue uero P. Ioan. Morini, Presbyteri Congreg. Orator. Eruditissimus ille Commentarius Historicus de Disciplina Penitentie, etc. quo uastissimum hoc argumentum uel solus prope exhausisse uidetur.

Humilificandi. Magis latine quis diceret humiliandi.

Conuersationem. Sumitur hic pro ratione, ac modo cum hominibus uersandi, atque inter eos agendi, quam Greci dicere solent.

 Misericordie illicem, scilicet que misericordiam Dei allicere ac prouocare possit. Est autem illex, illicis, ab illiciendo, ut Festus ait, ducta uox. Atque hoc sensu Noster, Apol. c. 41, gentiles malorum illices appellat; et in L. de Pat. cap. 13, dicit, quod patientia Dei clementiam eliciat. Dicitur etiam illex, illegis, qui sine lege uiuit: sed hoc non ad rem nostram.

Habitu, seu uestimentis.

Sacco. Saccus erat pannosa uestis, ex caprorum, asinorum, uel camelorum horridioribus pilis contexta, que in signum luctus induebatur. Est autem uox ipsa Hebraice originis, qua lingua eiusmodi uestis lugubris [Figure: [Hebrew Text] 5Kb] dicitur. Sic II Reg. III, 31, dixit Dauid ad Ioab, et ad omnem populum: Scindite uestimenta uestra, et accingimini [Figure: [Hebrew Text] 5Kb]  SACCIS. Et III Reg. XXI, 27, Achab, auditis sermonibus Elie Prophete, operuit [Figure: [Hebrew Text] 5Kb] CILICIO carnem suam, ieiunauitque et dormiuit [Figure: [Hebrew Text] 5Kb] IN SACCO, etc. uide etiam Iu Reg. XIu, I, et II Esdr. IX, I, alibique pluries.

 Porro ab Hebreis uox hec ad Grecos, indeque ad Latinos defluxit. Sic enim S. Ioan. Euang.  Apoc. uI, 12, ait: Sol factus est niger tanquam seu, ut uulgatus noster reddit, SACCUS CILICINUS. Quid uero? annon id singulare, quod eadem uox ad Italos, Gallos, Hispanos, Anglos, Flandros, Hungaros, etc. penetrauerit, et in ipsam quoque Germaniam eadem uox Hebrea [Figure: [Hebrew Text] 1Kb] Sack se effuderit?

Cineri incubare. Cinerem quoque, id est, puluerem terre, in signum publicum luctus adhibitum fuisse, prope innumera, ueteris etiam Testam. exempla commonstrant, presertim ea, que in Lib. Esther habentur, ut c. Iu, 1, est illud de Mardocheo: Scidit uestimenta sua, et indutus est [Figure: [Hebrew Text] 3Kb] SACCO, [Figure: [Hebrew Text] 3Kb] ET CINEREM spargens capiti. Et ib. u. 3: Planctus ingens erat apud Iudeos, ieiunium, ululatus, et fletus, [Figure: [Hebrew Text] 3Kb] SACCO ET CINERE multis pro strato utentibus. Item II Esdr. IX, 1, ubi: Conuenerunt filii Isrel cum ieiunio in saccis, [Figure: [Hebrew Text] 1Kb] ET HUMUS  super  eos.

Corpus sordibus obscurare, nitorem eius obscurando.

Que peccauit. Neque autem peccandi uerbum accusandi casu iungere Latinis insolens est. Sic enim apud Plaut. in Bacchide: Si unam peccauisses syllabam, etc. Simile est apud Cic. L. I de Off. ubi ait: In Republica multa peccantur. Et in Paradoxis: Quidquid peccatur, in perturbatione peccatur rationis, etc.

Tractationi mutare, pro retractare, ut passim alibi.

Pura, i. e. simplicia; sic enim in L. de Pat. c. 13, ait: Contenta simplici pabulo, puroque aque potu.

Ieiuniis preces alere. Elegans translatio, per antithesin ieiuniis adiuncta. Et sane, que corpori detrahuntur, eo magis nutriende, ac uelut impinguande anime sunt.

Mugire. Mugitus, boum alias proprius, hic pro eiulatione, maximam doloris uim exprimente, accipitur.

 Charis. Aliqui aris habent; atqui retinui caris, seu, ut a ueteribus scribi consueuerat, caris, i. e. amicis Dei, piis nimirum fidelibus, maxime Confessoribus et Martyribus.

Legationes dep. sue iniungere. Ut uidelicet tanquam apud Deum pro penitentibus interuenirent. Quidni autem id magis possint ii, qui extra hanc mortalitatem propiores iam Deo sunt, quin uero intime coniuncti? Aut cur isti preces nostras non audiant? cur horum pro nobis preces minus, quam uiuorum, exaudiat Deus?

Timore Dominum honoret. Iam enim supra cap. uII dixerat: Timor hominis  Dei honor est.

Pronuntians sententiam, tanquam in reum ferendam.

Pro Dei indignatione fungatur, i. e. Ire, et uindicte Dei, eam preueniendo, uices expleat.

Afflictione. Afflictio animum afficit; afflictatio, ut ait Cic., Iu Tusc., est egritudo cum uexatione corporis.

 Non modo frustretur, sed expungat. Frustratur, qui euitat, et declinat: expungit, qui prorsus delet, atque abolet, omni precluso reditu. Sed quam elegantes sunt, que mox sequuntur antitheses! Ceterum de expungendi uerbo copiosius supra cap. III, not. Expungit, diximus.



Note ad Caput X.

Presumo ponitur hic pro existimo, aut suppono, uel anticipato iudico. Sic Noster in Apol., c. 2, ait: Cum presumatis de sceleribus nostris ex nominis confessione, etc.

Conscientiam, seu ex manifestatione haustam notitiam.

Prodacte, i. e. temere proiecte, aut profuse. Sic enim in L. de An., c. 48, ait: Certiora et euolutiora somniari affirmant sub extimis noctibus, quasi iam emergente animarum uigore, producto sopore.

 Reformari, scilicet ad salutem, eandem in se restaurando.

Ne tu uerecundia bonus. Ironia satis amara.

Expandens frontem. Frons, animi index, expanditur audacia.

Ad deprecandum uero subducens. Eadem remittitur deiectione et pusillanimitate.

De detrimento eius. est, ita suo ordini restituenda: plus de eo detrimenti, aut plus de detrimento, quod eo inferri solet, acquiro.

In risiloquio, Greci , aut , Latini irrisionem, dicere solent.

Prostrato superscenditur. Nihil sane uilius, ignobiliusue dici potest, quam ex aliorum depressione crescere uelle, cum propria quis uirtute non possit.

Spes. Ita obnixe pro species lego, uoce sane hinc expellenda, nimisque hic absurda.

Plausores, i. e. irrisores. Ita enim in Apolog., c. 35, etiam habet: Plausores quotidie reuelantur.

Ad remedium conlabor et necesse est. Utique ad illud  Pauli I Cor., XII, 26, alludit: Si quid patitur unum membrum, compatiuntur omnia membra. uos autem estis corpus Christi, et membra de membro.

Ecclesia uero Christus. Nam ut rursus Apostolus Ephes., u, 23, inquit: Christus est Caput Ecclesie; et Coloss., I, 18, ait: Ipse est CAPUT corporis ECCLESIAE.

Christum exoras. Nam aliquando Christus non pro capite tantum Ecclesie, sed pro capite et membris simul, id est, pro uniuerso corpore Ecclesie sumitur. Sic enim S. Aug. in L. XXXIII QQ. q. 69, ait: Christum etiam recte appellari uniuersum, hoc est, Caput cum corpore suo, quod est ECCLESIA. Unde idem in Ep. ad Honorat. de Gratia Nou. Test., c. 7, ait: Ecclesia in Christo patiebatur, quando pro Ecclesia patiebatur; sicut in Ecclesia patiebatur ipse, quando pro illo Ecclesia patiebatur. Rursusque in Psal. 88, ita disserit: Cum iam sederet in celo, non de celo clamabat, Saule, Saule, quid persequeris seruos meos; nec: Quid persequeris  sanctos meos, nec: quid persequeris discipulos meos: sed Quid ME persequeris? Sicut ergo, cum eum sedentem in celo nemo persequeretur, clamauit: Quid ME persequeris, cum CAPUT membra sua cognosceret, et a compage corporis sui CAPUT caritas non separaret: sic, etc. Sic nimirum, aio ad rem nostram, que fratribus, que Ecclesie membris, CHRISTO fiunt. Numquid enim ipse Matth., XXu, 40, ait: Quamdiu fecistis uni ex his fratribus meis minimis, MIHI fecistis?

Pollicetur. Ironia, etiam per sequentem sententiam continuata.

Conscientia, pro scientia simpliciter.

Peruenire. Est preoccupatio cuiusdam obiectiuncule.

Malo, per peccatum uidelicet.

Cauterio. Cauterium non a cauendo deriuatum, sed grece originis est, dictum , quod urendi uim habet, sicut puluis, quo caro, in fonticulis  corpori humano inserendis,  erodi solet, Unde et cauteriatum dicitur, quod est uelut cauterio inustum, atque resectum. Sic I Tim., Iu, 2, Apostolus dicit: , cauteriatam habentes conscientiam, que cum putris fuisset, et peccatis corrupta, cauterio inusta, atque resecta est. uide Calm., in h. l.

Commendat. Quo sane nichil elegantius dicere potuit.



Note ad Caput XI.

Potiorem, i. e. precipuam causam, que a penitentia deterrere possit, tanquam ad animam pertinens, que multo delicatior est, sepeque a leuioribus quibusdam longe acrius, quam corpus a doloribus, longe grauioribus, ipsisque tormentis, irritari solet.

Sordulentos. Horridiuscula quidem in Latinis auribus uox. Sed quis eam tantopere execretur, cum apud Plautum in Penulo etiam sorditudinem pro sorditie  reperiat?

Deuersari. Simpliciter pro uersari, ut iam sepius alibi de eiusmodi compositis monuimus.

In asperitudine. Nominis huius asperitatem cultius Latii solum egre tolerabit, tanquam in exustis Africe desertis natam. Nimirum, quod in prouerbio est, Africa semper aliquid noui, et sua uocum monstra iam olim trans maria alienis nonnunquam terris inuehens.

uanitate. Contracta enim ex nimiis ieiuniis macie, quasi omnis e uultu attenuato decor euanescere seu euanidus fieri, solet. At uero que hec iactura, cum anime, uelut per alluuionem, eo plus decoris accrescit?

In coccino. ueste cocco tincta: que uox cum in genere alias Grecis omne granum significet, singulariter tamen arboris cuiusdam, ilici non absimilis, fructus denotat, in cuius granis uermiculum rubri coloris nasci dicunt, ex quo lana, aut sericum, coccineo seu purpureo colore imbui solet.

 Certe autem coccineus et purpureus color in Euangelio confundi uidentur; etenim cum Mattheus, cap. XXuII, 28, de Iudeis, Christo tanquam Regi suo illudentibus, dixisset: Circumposuerunt ei , chlamydem COCCINEAM: Marcus, cap. Xu, 7, ait: , induerunt eum PURPURA; cui et Ioannes, c. XIX, consentit: Imposuerunt ei , uestimentum purpureum.

Ceterum uero alias purpuram et coccineum, si strictius loquamur, distingui, dubium non est; purpuram enim dicimus, que rubri, sed uiolaceo suffusi, coloris est, cum coccineo uiuidior, ac hilarior sit, qualis in sanguine adolescentum precipue efflorescere solet.

Tyrio. Qui color proprie purpureus est, omnium olim pretiosissimus. De inuentore eius ita Pollux apud Sam. Pitisc. in Lex. uerb. PURPURA habet: Tyrii ferunt, Herculem captum amore Nymphe indigene. Tyro uero nomen erat Nymphe. Sectabatur autem  Herculem canis, qui per scopulos adrepentem PURPURAM  conspicatus, ipsius prominentem carunculam mordicus arripuit, et pro cibo usus est, cruorque labra canis puniceo colore infecit. Ut uero herus rediit ad puellam, illa conspicata labra canis insueta tinctura infecta, negauit sibi quidquam posthac cum illo fore, nisi ad se afferret uestem canis illius labris splendidiorem. Sic itaque Hercules, animante inuenta, collectoque cruore, munus puelle detulit, primus, ut Tyrii dictitant, inuentor punicee tincture. uerum S. Greg. Naz. Orat. III adu. Iulian. pastori cuidam huius purpure inuentionem tribuit, ita inquiens: Quid? annon eam Tyriis relinques, a quibus , , ,  per os uobis Imperatoribus pannum illum improbis luctuosum et superbum porrexerit?

 Ceterum uestis purpurea olim propria Regum fuerat, deinceps etiam familie sue, et Optimatibus Regni communicata, ut indicio esset, eos in Maiestatis regie participium admissos fuisse. Reges Madian purpureis uestibus usos, similesque ab illis Gedeoni. Isrelitarum Iudici, dono missas fuisse, ex Iudic. uIII, 26, liquet. Daniel, cum arcanum Scripture, Balthasari regi in somnio ostense, sensum prophetico suo spiritu reuelasset, purpuram et aureum torquem, sibi in regium munus obuenisse, ipsemet cap. u, 4, testatur. Sic, ut alia eiusmodi exempla preteream, Alexander Bala, Syrie rex, Ionatham Macchabeum aurea corona et purpura remuneratus fuisse I Mach. X, 20, legitur.

Cedo. Aduerbialiter pro da, aut exhibe mihi.

Acum crinibus distinguendis. Instrumentum mundi muliebris, ab officio suo acus crinalis appellatum, ac ad capillorum cincinnos figendos excogitatum: de quo Martialis L. XIu, Epigr. 24:

 Figat acus sparsas, sustineatque comas.
Et L. II, Epigr. 66:

Unus de toto peccauerat orbe comarum
Annulus, inserta non bene fixus acu.
Erat et discriminalis, alia, a crinibus uelut singillatim, improbaque, saneque improbanda industria discriminandis dicta. Hoc autem inter uirgines et mulieres crinium discrimen erat, quod ille cirratis, he uero a fronte diuisis uterentur. Unde Noster in L. de uel. uirg., c. 12, ait: Simulque se mulieres intellexerunt . . . uertunt  capillum, et in acu lasciuiore comam sibi inferunt  crinibus a fronte diuisis apertam professe mulieritatem.

Dentibus elimandis. Puluere olim quoque dentes detergi solebant; et hinc sunt illi apud Apuleium, quos  Apol., l. I ex Catullo depromptos recitat, uersiculi:

Misi, ut petisti, mundicinas dentium,
Tenuem, candificum, nobilem puluisculum,
Complanatorem tumidule gingiuule,
Conuerritorem pridiane reliquie;
Ne qua uideatur tetra labes sordium,
Restrictis forte si labellis riseris.

Bisulcum. Forficem intelligit, ferreum, aut eneum instrumentum, bifurcum, etc., a sartoribus mutuatum.

Repastinandis. Rusticum uerbum, et uinitorum maxime proprium, qui repastinare dicunt, agrum pastino  refodere den Ucker umhacken. Quoniam uero repastinatione, fruticibus alienis aut lapidibus erutis, purgatus ager, ideo etiam quelibet purgamentorum, ipsaque unguium resectio peruerbi translationem  repastinatio appellari solet. Hoc ferme sensu etiam de rerum superfluarum, aut noxiarum amputatione in L. de Cult. fem., c. 9, usus reperitur: Quomodo humilitatem poterimus, non repastinantes diuitiarum uestrarum uel elegantiarum usum, etc. Itemque in L. de An., c. 50: Non magie tantum dabit quisquam, ut eximat mortem, aut REPASTINET, uitis modo  uitam, etate RENOuATA. Item L. II adu. Marc., c. 18: Ut commissio iniurie metu uicis statim occursure REPASTINARETUR. Sed et in Exhort. ad cast., c. 6, repastinationis uocabulo pro reuulsione, aut rescissione utitur.

Coacti ruboris. Suggillat hic mollium ac effeminatorum hominum pigmenta, quibus ueterem  et uelut effetam suam formositatem, nouo mendacio relinire, itaque cogere ac uelut extorquere iamiam inuitam rubedinem purpurissa solent.

Balneas. Nomen hoc in plurali feminino ipse etiam Cicero effert, ut in Orat. pro M. Celio balnearum Xeniarum meminit.

 Hortulani, pro hortensis. Hoc adiectiuo autem sensu uox hortulanus apud ueteres alios uix occurret.

Senectutem uini. Elegans ad uinum uetustum significandum metaphora, quod ob lenitatem suam, iam exutam mordacitatem, edentulum, quasi dentibus carens, ueteres dixere, ut iterum Plaut. in Pen., Act. III, Sc. 3.


uetustate uino edentulo etatem irriges.

Ut autem senectus uini cognosceretur, e uasis uinariis tabelle suspense erant, quo anno quibus ue consulibus quodlibet uinum conditum fuisset, pre se ferentes. Atque hinc est illud Tibulli:

Nunc mihi fumosos ueteris proferte Falernos
Consulis.
Unde uinum Consulare pro uetustissimo optimoque usurpatum habetur: inter que maxime Opimianum, a  Consulatu L. Optimii  olim, et maxime a Petronio Arbitro c. 34 celebratum fuerat; cuius etiam Cicero in L. de claris Orat. c. 83 meminit, de ferno uino agens, sed eo nec ita nouo, ut proximis Consulibus natum uelit, nec rursus ita uetere, ut Optimium et Anicium Consulem querat. At uero cum consulatus Optimii in an. U. C. 632, ante Chr. 119, inciderit, Petronius uero circa A. C. 66, seu U. C. 818 obierit, patet, tempore Petronii uinum illud facile 180 annorum fuisse.

Sed quid hoc ad uinum illud, quod in uetusta arce, Schrofenftein appellata, prope Landeck in Tyrolensi Comitatu, asseruatur, et plusquam 400 annorum senectutem ferre dicitur. Certe dolium iam uictum ac carie exesum, uinumque ipsum tartareo suo cortice, ne qua effluere possit, undique conclusum esse perhibent. Atque uinum hoc  tartarei odoris ac saporis est de quo iure dixeris illud eiusdem  Cic. loc. cit. Nimia uetustas nec habet eam quam querimus suauitatem, nec est iam sane tolerabilis: spiritus excipio, plane heroicos, et ultimis senectutis scintillis denuo accendendis aptos. Atque hec per digressionem, ex occasione natam, memorasse libuit.

Anime largiaris. Seu in eandem tam liberalis et largus sis. Aliunde autem constat, crasse nimis de Anima sensisse Tertullianum, quippe quam in L. de Anim. passim, presertim c. 38, asserit, non minus quam corpus, in pubertate adolescere, eiborum quoque in anima concupiscentiam esse, certo quodam colore cons picuam, etc., c. 9 affirmat.

Delinquendo lesi. Hec abs dubio ironica sunt, contra eos dicta, qui etiam tunc, cum corpori omnia indulgent, satisfacere se pro peccatis posse arbitrantur.

Ambitu obeunt, i. e. perambulant, uel circumambulant.

Magistratus. Est Magistratus munus quoddam in  republica cum potestate iuris dicundi: et aliquando ipsas etiam personas eiusmodi potestate fulgentes, Romanis significabat. Erat autem multiplex genus Magistratuum: erant urbani, qui in ipsa Urbe, deinde Prouinciales, qui prouinciis Reipublice Rom. subiectis ius dicebant: ut Proconsules, Proreptores, Legati Proconsulum, et Propretorum Questores prouinciales, etc. Erant item ex Urbanis maiores, qui comitiis centuriatis creabantur, ut Consules, Censores, Pretores, etc. Alii minores tributis comitiis creari soliti, ut Questores urbani, Tribuni plebis, Aediles plebis, etc. Ex utroque hoc genere erant ordinarii et extraordinarii. De his diffuse et accurate tractat Thomas Demsterus L. u. Antiq. Rom. c. 5 per tot.

Neque pudet, neque piget. De Candidatis iam quedam in l. de Bapt. c. X, not. Candidatus remissionis, attigimus: nunc autem de iis, quasi ab origine sua reuocandis, breuiter nonnulla dicenda uidentur. Cum igitur Magistratus in comitiis per suffragia populi creari mos esset, ex populo autem  plerique ipsas personas, que ad illos honores aspirabant, ex uultu et meritis suis ignorarent, opus erat illis, suffragia populi meritorum suorum commemoratione, personeque ipsius ostensione conquirere. Primo igitur, ut dignosci possent, candida ueste  induti, per trinundinum  in campo Martio comparebant super collem hortulorum dictum, ut magis conspicui essent, considentes: tum uero populo aduentante circuibant, obuios quosque salutando, ac omnis generis officiis demerendo.

Hec autem populi sibi conciliandi ratio 4 precipue partibus conficiebatur: nomenclatione, blanditia, assiduitate, et benignitate.

Nomenclatio in eo posita erat, ut quemlibet ciuium  nomine suo compellare nossent. Cum uero id in tanta populi multitudine nimis arduum esset, quiuis candidatus suos sibi adsciscebat, qui petitori singulorum pretereuntium nomina suggererent, nomenclatores dicti, a Cic. uero in Orat. pro Murena monitores, a Festo fartores, quod in candidatorum aures nomina ciuium clam uelut infarcirent, appellati. Blanditia dicebatur, cum non proprio duntaxat nomine, sed blandiori etiam, patrum, fratrum, patronorum, etc. ceu quibus arctissime adstricti essent, compellatione salutabant. Assiduitas precipue in ambiendo, prensando, et rogando, consistebat. Ambibant autem, seu circuibant in plateis quoque ac uicis, et non Rome solum, sed in aliis quoque Italie ciuitatibus, in quibus ciues multos negotiandi causa uersari nouerant. Circuibant uero aut per semet, aut alios amicos, ad huius officii partem adscitos, illucque missos, aut alias ibidem constitutos. Prensatio fiebat, singularum dexteras prehendendo, osculando, dissuauiando,  etc. Rogatio dicebatur, cum inter preces, non raro prorsus putide humiles, commemorabant beneficia iam alias a populo accepta, denudabant etiam cicatrices suas, quas forte pro patria aduerso pectore in acie acceperant, etc., tum uero ut huiusmodi rerum intuitu suffragia sibi deferrent, rogitabant, etc. Atque in his cum soli sufficere non possent, etiam alios claros uiros adhibebant suffragatores dictos, qui uirtutes petentium populo commemorabant, etc. His quoque officiis accedebat benignitas, qua populum per congiaria, missilia, conuiuia, ludos gladiatorios, pecuniarum, prius apud sequestros, fidei causa, deponendarum, diuisionibus, etc., demerebantur, cuiusmodi muneribus aliquos integra sua patrimonia nonnunquam exhausisse compertum fuit.

Ne uero nimium hec a nobis exaggerata fuisse quisquam existimet, sane non abs re uidetur nonnulla ex Cicerone huc transferre, Q. Tullium, fratrem suum  in L. de Petit. Consulat. ita instruentis: Multi homines urbani, industrii, multi libertini, gratiosi in foro gnauique uersantur, quos per te, quos per communes amicos poteris sumere: cura, ut tui cupidi sint: elaborato, appetito, allegato, summo beneficio te affici ostendito. Deinde habeto rationem urbis totius, collegium omnium pagorum, uicinitatum: ex iis principes ad amicitiam tuam si adiunxeris, per eos reliquam multitudinem facile tenebis. Postea totam Italiam fac ut in animo et memoria tibi tributim  descriptam comprehensamque habeas, ne quod municipium, coloniam, prefecturam, locum denique Italie ne quem esse patiare in quo non habeas firmamentum quantum satis esse possit. Perquiras etiam, et inuestiges homines ex omni regione, eosque cognoscas, appetas, confirmes, cures, ut in suis uicinitatibus tibi petant, et tua causa quasi candidati sint. Putasne uero, his denique negotium hoc rite absolutum fuisse? imo multo supererant plura, que ex eodem Cicerone ibid. exactius disces, quem legisse uolupe erit.

 Sed quorsum hec omnia, et tam prolixe commemorata? Nimirum ut eo magis penetrari uis argumenti ualeat, quod Tertullianus hic tantopere urget. Hec nimirum tam grauia, tam molesta, tam diuturna, tam ferme insuperabilia, uiris in Republica Romana grauissimis, de eadem iam alias diu et optime meritis, subeunda, et tam industrie, tam laboriose, tam lubenter quoque, exantlata fuisse, omnem erubescentiam facile honorum spe peruincente, et nullo alio premio, quam terreno, et inconstanti, et subin nimis cito transeunte, et tam multis, tam grauibus molestiis, et aduersis cincto, ac ut ita dicam, redimito, inuitatam; Nos contra CHRISTIANI erubescimus Christum sequi, quem oportuit hec pati, et ita intrare in gloriam suam, Luc. XXuI, 26. Atqui uero cum candidati illi nil peccauissent in Rempublicam, qui de ea potius optime meriti fuissent, nobis de uenia peccatorum agendum est, de gratia in nobis restauranda, de GLORIA CeLESTI, per hanc consequenda, et in eternum possidenda.

 Contumeliis. Quis enim credat, candidatos hos a quibusdam, forte inimicis, aut minus amicis, non aliquando  contumeliosius, aut aspernantius, aut ab amicis alioquin, inter tanta, tamque diuisa studia, negligentius habitos fuisse? Sed audiamus Sanctum Cyprianum, in Ep. ad Donatum hec elegantissime, ut solet, describentem: Qui amictu clariore conspicuus fulgere sibi uidetur in purpura, quibus hoc sordibus emit, ut fulgeat! quos arrogantium fastus prius pertulit! quas superbas fores matutinus salutator obsedit! quot tumentium contumeliosa uestigia, stipatus clientium cuneis ante, precessit, ut ipsum etiam salutantum comes postmodum pompa precederet, obnoxia non homini, sed potestati? Et sic ibidem porro.

uotorum, i. e. desideriorum.

Ignobilitates uestium. At ego quidem nichil ignobile in ipso hoc uestitus genere deprehendo; quin uero etiam alias, qui honestiori inter Romanos conditione,  et non e uulgo censebantur, in uestibus candidis esse solebant, que non in Magistratuum duntaxat petitione, sed etiam in sacris, in conuiuiis solemnioribus, in nuptiis, in militia, in triumphis tanquam morum puritatis, innocentie, letitie, integritatis, ac uictorie symbolum adhiberi consueuerant, ut apud Io. Guil. Stukium in Antiquit. conuiual. l. II, c. 26, prolixe legere est. Potius ergo crediderim, aut reliquam uestimenti huius, quo candidati utebantur formam ab aliorum aliis discordasse aut ex uiliori, quo ignobile uulgus uti solebat, panno fuisse, aut quod sane uerisimilius existimo, Tertullianum de iis temporibus loqui, quibus iam candidatorum conditio apud ipsos Romanos euiluerat, atque ignobilis habita fuerat, tanquam ambitione omnia iam nimium deprauante, et in publicam Reipublice corruptelam declinante, quam publicis quoque legibus contra ambitum latis uindicari opus fuerat.

 Affectant. Aliud omnino est erga rem aliquam affici, moderateque eamdem appetere: aliud affectare, seu immodico in illam desiderio ferri, ipsumque affectum ultra equi limites nimium curiose urgere, ut ii solent, qui paria desideratis merita, aut dotes idoneas non afferunt, et tamen desiderata omnibus modis consequi student, haud absimiles auium pullis qui nondum sat pennatis, ac intempestiue sibi plaudentibus alis, nimiumque immatura fiducia, uolatum affectare cernuntur.

Salutationibus occupant. Ita ergo nocturnis quoque et nimis pertinacibus studiis patronos suos sectabantur, etiam atriis, si que patula inuenissent, se infundendo, aut intrudendo uerius, et tantum non irrumpendo. Crudas autem dicit salutationes, scilicet cibis e cena nondum bene excoctis, effusas, aut uerius eructatas.

Decrescentes. Non iam capite, sed toto etiam corpore, eiusdem profundis inflexionibus, a semetipsis diminuti, ac chameleontum instar captande populi aure inhiantes.

 Nullis conuiuiis celebres. Enimuero iam supra not. Neque pudet, neque piget, insinuauimus candidatos  larga populo sumptuosaque quandoque exhibuisse conuiuia, etc. At postea, cum etiam plebeii candidatis admisceri ceperant, in tenuiore nimiumque famelica illorum fortuna ipse etiam culine frigidiores erant.

Congreges. Ut segrex dicitur, qui in grege non est, sed solitarius agit, ita congreges hic appellat, qui una cum aliis congregantur, seu in grege sunt, ut Apuleius l. uIII de Asino aureo habet: Me congregem pastor egregius aliquando permisit.

Unius anni uolaticum gaudium. Magistratus enim apud Romanos, Atheniensium exemplo, nonnisi annuos, raro et ferme nonnisi sub Tiberio Imp.  ad plures annos prorogatos fuisse constat. Imperandi enim  parendique uicissitudo, et potestatis, antequam corrumpat animum, depositio, cohibet ingenia contumacia,  nec sinit mores  inebriari nimia licentia.

Securium uirgarumque petitio, i. e. Consulatus, aut aliorum Magistratuum petitio; ponitur enim hic metonymice signum pro re.

uirge autem erant bacilli aliquot teretes, loro in fascem colligati, cui securis infixa erat, inde prominens. Ili ergo fasces insignia Magistratibus maioribus dati sunt, quibus eorumdem potestas uite et necis per securim, leuiorum criminum, et flagra commeritorum per uirgas castigatio significabatur. Consulibus autem cum in publicum procedendum ipsis erat, fasces cum securibus a totidem lictoribus preferebantur, porro cum illi ius in foro dicerent, pone abstantibus: quo more prima creditur usa. fuisse uetulonia, Hetrurie ciuitas, de qua Sil. Ital. l. uIII:

Meonieque decus quondam uetulonia gentis,
Bissenos hec prima dedit precedere fasces,
Et iunxit totidem tacito terrore secures.

Aeternitatis. Pene nimirum eterne, nisi per penitentiam  in tempore resipuerimus addicendi.

Castigationem uictus. Que fit per frequentiora ieiunia.

Cultus, i. e. culture uestium, que per saccos et cilicia arctatur.

Sibi irrogant. Ita ergo Christiani nonnunquam erga homines, quibus sepe nullo gratitudinis uinculo, nullo lesionis reparande debito adstringimur, multo liberaliores, atque adeo prodigi, in rebus nostris profundendis esse solemus, ut nostris beneficiis non tam cumulati, quam onerati uideri possint; imo nos nobismet ipsis nimio oneri sumus, interim illud Christi iugum suaue et onus leue  nimis impatienter ferentes, aut omnino detrectantes. Neque autem, si quis Deo pro iniuria debitor fuerit, eidem desperandum est, tanquam soluendo non esset. Enimuero plura  soluendi habet subsidia, qui Deo, quam is, qui homini debet.  Homo pecuniam pro pecunia reposcit, que non semper debitori presto est: Deus affectum exigit, qui in tua potestate est. Nemo pauper est, qui DEO debet, nisi qui seipsum pauperem fecerit. Et si non habet, que uendat; habet, que soluat. Oratio, lacryme, ieiunia, debitoris boni census est, multoque uberior, quam si quis ex pretiis fundorum pecuniam sine fide deferat. Itaque nulla debitorum conditio melior, quam quibus Deo obnoxii sumus. Non, propterea ut creditori Deo satisfacias, uenumdari te, omniaque tua necesse est. Orandus est autem Deus cum seruo Euangelico Matth. XuIII, 26: Procidens autem seruus ille, orabat eum, dicens: Patientiam habe in me, et omnia reddam tibi? Quid ergo? Misertus autem Dominus serui illius, dimisit eum, et debitum dimisit ei. Quomodo ergo redditurus erat, qui non habebat unde redderet? Redditurus erat non ex suo, sed ex alieno, ex Christi nostri meritis et satisfactione, et neque aliena, sed quam nostram esse uoluit.

Itaque cum ambitiosi illi Romanorum Candidati  tam lubenter tantos labores pro adipiscenda fugitiua dignitate subierint, quanto melius et benignius nobiscum agitur, eadem opera, multoque leuiore, et satisfacere, nobis simul fenerari possimus gratiam, regnum celeste, et GLORIAM SEMPITERNAM. Eant nunc magistratus , et Consules, siue proconsules: annue dignitatis insignibus, et 12 fascibus glorientur.

Procero quasi fune nectunt. Forte illud Prou. u, 22  respicit: Iniquitates sue capient impium, et funibus peccatorum suorum constringitur. Proceri sane hi funes sunt et uix iam amplius disrumpendi. Ex uoluntate peruersa  facta est libido: et dum seruitur libidini, facta est consuetudo: et dum consuetudini non resistitur, facta est necessitas, nullis utique humanis uiribus, sed per solam D. N. Iesu Christi GRATIAM superanda.



Note ad Caput XII.


Retractas, pro tractas, ut sepissime alias. Mente autem tractat, qui de peccatorum suorum confessione cogitat, iamiamque animum suum ad eamdem serio et efficaciter applicat.

Gehennam. Gehenna minime, ut quidam putarunt, nomen Grecum est, sed Hebraicum, idemque cum [Figure: [Hebrew Text] 6Kb] quod significat uallem Ennom, de qua Ierem. uII, 30 et 31 habetur: Aedificauerunt excelsa Tophet, que est in [Figure: [Hebrew Text] 6Kb] uALLE filii  Ennom, ut, incenderent filios suos et filias suas igni, etc. Ideo ecce dies ueniunt, et non dicetur amplius Tophet, et [Figure: [Hebrew Text] 6Kb] uALLIS filii [Figure: [Hebrew Text] 6Kb] ENNOM, sed uallis interfectionis, etc. Tradunt autem Hebrei  ex hoc loco [Figure: [Hebrew Text] 6Kb]  appellatam GEHENNAM, quod scilicet omnis populus Iudeorum ibi perierit, offendens Deum. Explicatius autem in Matth. c. X commentatur, inquiens: Hec uallis et parua campi planities, irrigua erat, et nemorosa, plenaque deliciis, lucusque in ea idolo  consecratus erat. In tantam autem dementiam populus uenerat, ut deserta TEMPLI uicinia , ibi hostias immolarent, et rigorem  religionis  delicie  uincerent, filiosque suos demoniis incenderent, uel initiarent. Et appellabatur  locus ille GEHENNOM, id est uALLIS filiorum HENNOM. Ita ibi S. Hier. »Alii ferunt«  »in ea ualle cloacam urbis extitisse, ubi perpetuus ignis morticiniis et immunditiis absumendis detineretur.«

Non dubites. Sensus est: ut non diu tecum deliberes de remedio hoc arripiendo, aut diutius differendo.

 Thesaurum ignis eterni. Ita gehennam, seu infernum appellat, quem pariter in Apol. adu. gen. c. 47 ignis arcani subterraneum ad penam THESAURUM nominat. Neque id mirum, cum omnes res, in reconditoriis quibusdam asseruate, thesauri quandoque nomine ueniant; sic enim Cicero de Oratore, memoriam rerum omnium thesaurum appellat. Quin et apud Plautum thesaurum mali dictum inuenio. Est enim uox hec Grecorum alias propria, quibus iuxta nonnullos a , aliis , positione auri nimirum, deducta uidetur, quod aurum precipue, alieque eiusmodi res pretiose abscondi ab oculis et notitia hominum aliorum, arctiusque custodiri soleant. Atque etiam formicas, aliaque animalia, sibi alimenta in hyemem parantia ac defodientia, , a Grecis dicta reperio. Esse autem circa centrum terre ingentem cauernam, igneo quodam uelut Oceano, perpetuis turbinibus furente, repletam, communis Physicorum persuasio est. Porro autem  hunc ipsum esse Inferni locum, omnes illi SS. Patres innuunt, qui credidere, animas damnatorum uero ac materiali igne torqueri, nempe, ut ait S. Cypr. in L. de Laude Martyrii, cruciantibus flammis per horrendam spisse caliginis noctem, et seua semper incendia camini fumantis, etc. Lege uel solum S. Aug. l. XXI. de Ciu. D. c. 10.

Certe autem illum ignis infernalis thesaurum in subterraneo quodam loco, ipsisque terre uisceribus reconditum esse, tamdiu dicendum erit, quamdiu aptior locus non occurrit alius, quam hic, a Sede illa Suprema lucidissimaque Beatorum quam remotissimus, ubi nonnisi umbra mortis et sempiternus horror inhabitat . Sane autem cum ipse patrum limbus in quem Christus descendit ad inferos, subterraneus quidam locus fuerit, quidni omnium intra terre uiscera infimum, et profundissimum inferno assignemus, ubi materiali igne non spiritus illi et anime damnate duntaxat, iam nunc miris sed ueris modis torquentur,  sed olim quoque he in receptis suis corporibus per omnem eternitatem ardebunt, semper urendi, et nunquam comburendi?

Fumariola. Ita per ironiam uocat Montes igniuomos per terram dispersos, et iam Tertulliani temporibus terribiles, uesuuium precipue ac Aetnam, quos pro caminis inferni ex Physicis haud pauci habent. Aiunt enim, centralem terraque nostre ignem per pyragogos canales in uaria alia receptacula, seu pyrophylacia, sursum protrudi, indeque porro per alios eiusmodi ductus, uarie implexos, ad usque telluris nostre superficiem urgeri, donec tandem per montium illorum cauernosa spiracula exitum reperiat, ac incredibili nonnunquam ui sese in apertas auras exoneret. Sunt etiam qui dicunt, nonnunquam in his montibus animarum damnatarum eiulatus audiri: quod aliis omnino fabulosum. Facile autem fieri potuisse iudico, ut subterranei horum montium mugitus sepenumero etiam remotius auditi, credulis ac terrore perculsis mentibus terrificum hoc phasma incuterent.

 Ut autem fumariola hec penitius noscamus, quedam ex oculato teste, immortali uiro Athanasio Kirchero, eiusque Prefat. ad Mundum suum subterran. propriis eiusdem uerbis, ne quid addidisse uidear, depromere iuuabit. Cum igitur rei uisende desiderio stimulatus, post superatas ingentes difficultates in uESUuII, Campanie montis, summitate eluctatus fuisset: »Craterem, ait, totum igne  illuminatum uidi, cum intolerabili sulphuris et bituminis ardentis mephiti. Hic prorsus ad inusitatum rei spectaculum attonitus, Inferorum domicilium me intueri credebam, in quo preter demonum horrenda phasmata nil adeo aliud deesse uidebatur. Horrendi percipiebantur montis mugitus et fremitus, putor inexplicabilis, fumo subfuscis ignium globis mixto, quos ex 11 diuersis locis tum fundus, tum latera montis, continuo eructabant.« Cum uero pantometrum suum ad terribilis illius Crateris dimensionem  expediisset, illius ambitum 30 ferme passuum millia, profunditatem 800 passus continere deprehendit.

Pergit deinde: »Mons undique preruptus in excauati cylindri formam, ambitu suo descendebat. In centro fundi natura suum ueluti focum constituisse uidebatur, uere uulcanie culine officinam, sempiterno fumi flammarumque profluuio feruidam, etc., in decoquendis sulphure, bitumine, ceterisque mineralium speciebus eliquandis, exurendisque, occulto quodam molimine, funestisque stragibus, paulo post edendis, occupatam; siquidem halitus intus conclusi, uti contineri nescii, ita tanto impetu et uehementia, horrendis fragoribus sociata, impositum sibi onus discutiebant, ut mons terre tremore agitari uideretur; quod quandocunque accidebat, partes supreme montis molliores, tremore concusse soluteque, collium instar in barathri fundum concidentes, ex uaria soni reflexione eum fragorem, quantum quispiam etiam imperterriti pectoris uir sustinere uix posset, concitabant. Materia, que ex  centro montis continuo eructabatur, nouum ueluti montem efficiebat, mira striarum uarietate preditum, quem uaria mineralium liquefactorum ebullitio in omnes circumferentie partes fluxu suo coloreque, nunc uiridi ex ere, modo fuluo ex sulphure, arsenico, et sandaracha, iam rubro ex cinnabari minioque, iam nigro ex uitriolo aquis mixto, uel ex ipsis cineribus cinericio, ingenioso nature penicillo efformabat, etc.« Atque hec de fumariolo illo uesuuiano Kircherus. Non mirum autem uideri debet, ab aliis aliter crateris illius amplitudinem et internam constitutionem descriptam fuisse, cum post singula incendia, ut fieri necessum erat, aliam faciem induisse deprehensus fuerit.

Sed uide iam aliud eiusmodi fumariolum, AETNAM Sicilie, ab eodem Athanasio, teste rursus , descriptum; de quo L. Iu, M. S. Sect. I. c. 8 et 9, sic loquitur: »Ad summum uerticem per uastissimum 12 milliarium Ital. in ambitu craterem fatiscit«  »qui arduo introrsum cliuo sese in tartara usque angustat; precipitium uisu horribile, flammis, fumo, tum ex imo, tum ex latere montis, cum horrendo mugitu, tonitruis non absimili, erumpentibus, adeo formidandum, ut uel ipsa imaginatio iamiam instantis ignis ac ruine, neminem, quamtumuis audacissimum et intrepidum, non primo statim consternet, atque a quodam uelut infernali barathro auertat.«

Et post aliam immensi huius hiatus descriptionem sic prosequitur: »uorago tam profunda est, ut omnem uisum effugiat, scopulis in modum pyramidum ex lateribus exsurgentibus metuenda: et cum latera, recto et perpendiculari scopulorum ductu deorsum parallelo descensu uergant, iuxta opticas tamen leges, ex nimia distantia, in centro coire uidentur, etc. In fundo  ex continua materie mineralis  eructatione, etc., ueluti lacunam quamdam, liquefacto metallo coruscam, semper me obseruasse memini. Latera passim per correspondentes meatus perpetuum fumum in plurimis locis euomunt, quem noctu flammam accensam deprehendimus. uorago nunquam sine fremitu et mugitibus est, quos subinde tam horrendos edit, ut uel ipsum montem tremefaciant. uerbo, qui admirandam DEI Opt. Max. potentiam intueri desiderat, is huiusmodi montes adeat, et nature miraculorum effectibus ineffabilibus attonitus stupefactusque, identidem intimo cordis affectu pronuntiare cogetur: O ALTITUDO DIuITIARUM SAPIENTIAE et SCIENTIAE DEU! quam incomprehensibilia sunt iudicia tua, et quam inuestigabiles uie tue, etc.!« 

Ictus suscitant. Terribiles sane ab eiusmodi montibus, integra incendia nonnumquam eructantibus, ac uelut infernum ipsum euomentibus  strages datas fuisse, omnium retro seculorum historie testantur. Sic enim Diodorus Siculus Histor. L. u, refert, cum olim Sicilia per SICANOS habitata fuisset, incendio Aethnei montis omnes eorum messes exustas, cineribusque uniuersam uiciniam tam alte oppletam fuisse, ut porro desperata soli sui cultura, se in insule occidentales partes procul a montis illius furoribus se recipere coacti fuerint, donec multis postea seculis noua Italie gens, SICULI, preteritorum malorum uelut ignara, nouam trans fretum coloniam in desertam Aethne uiciniam deduxisset. uide dein, que de immensa cinerum ui ex eiusdem montis exustis uisceribus eiecta, ac toti late uicinie adeo spissas tenebras inducente, ut per biduum nemo hominem homo agnosceret, Cic. L II. de Nat. Deor. commemorat. Sed et S. August. L. III. de C. D. c. ult. ita testatur: Legimus, apud eos Aethneis ignibus, ab ipso montis uertice usque ad littus proximum decurrentibus, ita ferbuisse mare, ut  rupes exurerentur, et pices nauium soluerentur, etc. Eodem rursus estu ignium tanta ui fauille oppletam esse Siciliam, ut Catinensis urbis tecta obruta et oppressa diruerit. Qua calamitate permoti misericorditer eiusdem anni tributum ei relaxauerant Romani. Qui autem temporibus utriusque Plinii, id est, Sec. I, an. 76, horribiles Aethnei montis furores fuerint, ex Nepotis duabus epistolis ad Tacitum  discimus, utique non sine ingenti mentis commotione legendis, nisi spectaculi illius atrocitatem styli elegantis lenitas mitigaret.

Non autem memoro hic illud incendium, quod an. 812, CAROLUM M. imperterriti pectoris IMPERATOREM, e Sicilia in Italiam propulit; alterum deinde quod an. 1537, tam immanem fauillarum et cinerum copiam euomuit, ut etiam trans mare in Italiam peruaserint, et, si uarentio L. I. Geogr. c. 10, prop. 5, credimus, »naues in mari, cum 200 leucis a Sicilia abessent, et ad uenetias tenderent, damnum passe  fuerint.« Sed nec quidquam de pluribus eiusmodi aliis, certeque non imparibus, commemoro. Duo autem, que proximo Seculo accidere, exempla preterire non possum. Ac primum quidem ex D. Petri Squillacii, cataneensis Sacerdotis, qui calamitati huic ipse interfuit, enarratione, ut apud Kircherum Lib. Iu Section. I, cap. 9, habetur, excerpo. »Cum igitur omnis late uicinia horrendis terre succussionibus iamiam auertenda uidebatur, tandem 11 mensis Martii  subito in tres terribiles hiatus fatiscente monte, primus eorum euomebat plurimum ignis, multosque lapides, quorum uel minimi eqnabant pondus 3 cantarum, seu totidem centenariorum. Materia uero ignis in altum proiecta ad 2 milliarium  distantiam diuidebatur in minutissimas particulas, et specie ignei imbris seuiebat in subiectam sibi tellurem. Quando dictus mons rabidus debiscebat, tantum inferebat fragorem, et terre motum, ut nequeam ullis uerbis eius horrorem  exprimere.« Fragorem augebat uociferatio lamentantis populi Cataneensis, cui uidebatur mundus interire. Ignem et arenam tanta copia hiatus illi euomebant, ut campi uiuo incendio ruberent, et oppidum  quasi denigratis arenis operiretur.---Omnis uero ille ignis abibat in 2 riuos , medium amplectentes ac circumlambentes Montempilierum«  qui instar insule, uel rupis, in medio flammarum prominebat.---Primariorum uero riuorum alter obruebat uillam Montispilieri, ut omnia eiusdem uestigia abolita fuerint.---Tota massa ignea protendebatur in latitudinem 6 milliarium et circa initia duorum altitudinis canni 4, plus minus, pro locorum diuersitate.«

Sed prestat totam hanc enarrationem, multa alia huc pertinentia prolixius exponentem, apud Kircherum  perlegere, quod, spondeo, non sine animi, si quis in te pius est, tremore facies, maxime autem, si tum Pauli Bocconii, Siculi Panormitani, tum Petri Michonii, aut mutato nomine Abb. Bourdelotii, Epistolas de eodem illo incendio coniunxeris. Tum enimuero Mantuanum uatem, non estro nimio percitum, terribile suum de hoc monte carmen, Aeneid. L. III, effudisse fateberis:

. . . . . . horrificis tonat Aetna ruinis,
Interdumque etiam prorumpit in ethera nubem,
Turbine fumantem piceo, et candente fauilla,
Attollitque globos flammarum, et sidera lambit.
Interdum scopulos, auulsaque uiscera montis
Erigit eructans, liquefactaque saxa sub auras
Cum gemitu glomerat, fundoque exestuat imo.

Et tamen illi nonnisi riui erant fornacis huius subterrane, immensa ui liquefactorum mineralium replete. Quid autem, si alios quoque montes, Aetna non  minus quandoque terribiles, adiunxeris? Non dico uesuuium Campanie, sed Strongylum et uulcanum in insulis Liparitanis, et preterea alios eiusmodi fulmineos montes in Terzeris et Canariis, Maris Atlantici insulis, innumeros alios, si denique ultime Islandie, quasi ipsa glacie concrete, terribilem illum Heclam euocaueris? quanta credis ignium immensitate opus esse ad totidem capacissimas fornaces inflammandas, quas si omnes in unum coniunxeris, quid aliud Aetnam, quid uesuuium, quam illius ignei Oceani, in abditioribus terre recessibus, intimisque uisceribus furentis, fumariola dixeris? Quanta autem iam, obsecro, tanta tamque immensa metallorum, mineralium , aliarumque combustibilium materiarum, uelut in unam massam coaceruatarum uis, quantus furor, estusque huius Oceani erat! quantillus  apud multos peccatores eiusdem timor est! uide autem, quid apud miseros illos Cataneenses  mortis duntaxat temporalis metus potuerit! »Planctus , disciplina, orationes, processiones, ieiunia, abstinentia, expositiones 40 horarum, in nullis Ecclesiis cessabant, tantumque dolorem ingerebant, ut saxa lacrymarentur.« Et iam induratorum quorumdam peccatorum plusquam saxea corda sunt, que mortis eterne formidine ne commouentur quidem.

Sed ecce rursus aliud fumariolum, atque ex eo erumpens incendium, cui restinguendo ne quidem Oceanus ipse par fuerat. Incredibili huic spectaculo maximam tamen fidem facit P. Ricciardus S. I. qui, ut Kircherus L. Iu Mund. subter., in hec uerba testatur: Presens omnia oculis suis uidit, et Roma totius rei euentum mihi ore tenus postmodum retulit, et scripto testimonio posteritati notum esse uoluit. Ita uero P. Ricciardi, ut eam laudatissimus Kircherus suo calamo posteritatis memorie commendauit, narratio habet: »Si unquam ignes illi conclusi in terre uisceribus uim suam exercuerunt, tum maxime, quando Anno  1650, Die 24 Sept. usque ad 9 Octob. tot ingentibus et tam frequentibus terre motibus Insulam illam«  »concusserunt, ut Santerinenses, ruinam proximam sibi metuentes, diu noctuque aris supplices aduoluerentur. At nec dici, nec explicari potest, quantus timor omnes inuaserit, cum ruptis obicibus uictrices ille flamme uiam sibi facere per medias equoris undas contenderunt 4 circiter milliaribus Italic. ab Insula Santerinensi uersus Orientem; siquidem repente mare intumuit ad 30 sursum cubitos, lateque per uicinas terras se extendens obuia queque uertit, adeo ut in ipso Candie portu, qui tamen 80 milliar. inde distat, et triremes et naues repentino impetu confregerit. Aer uero uaporibus illis maleolentibus et sulphureis infectus, et obtenebrescere, et innumeras formas cepit induere. Hinc lanceas igneas, et enses flammiuomos  uibrari, illic coruscantes sagittas emitti, hinc uelut terribiles serpentes et dracones uolitare, illinc fulmina et fulgura cieri, etc., etc.« Tantam autem, pergit, pumicum uim ignea illa uorago euomuit, ut totam pelagi superficiem contegerent. Smyrnam usque et CPlim delatos fuisse, littoraque omnia compleuisse certissimum est. uis autem incendii primis duobus mensibus erat maxima; quandoquidem et bullire uicinum mare instar feruentis olle uidebatur, et diu noctuque ingentes flammarum globi fumique densissimi emergebant, etc., etc.

Quid uero? an dissimulandam putem Catastrophen alteram, priori similem, imo omnium multo truculentissimam, quam Oceanus ipse, qua Insulas Azores interfluit, priori seculo prebuerat? En igitur rursus ipsius Kircheri L. II. M. S. Cap. XII, § 4, uerba: »A Pico  6 milliaribus dissitus est locus, dictus la Ferreria, in cuius Oceani districtu die Sabbati mensis Iulii Anno 1638 ignis cum tam inexplicabili uiolentia, non obstante dicti  loci Oceani 120 pedd. Geometr. a piscatoribus antehac sepius explorata profunditate, erupit, ut ad tantum extinguendum incendium ne Oceanus quidem sufficeret. Spatium, quod ignis ebulliens occupabat, tantum erat, quantum 2 modiis frumenti disseminandis sufficiebat, cum tanta uiolentia erumpens, ut, non obstante dicta Oceani profunditate, nubibus sese equaret, in supernam eris regionem elatus, euecta secum ipsa aqua, arena, terra, saxis, aliisque ingentibus molibus, que eminus  comparebant floccorum ad instar gossipinorum; in mare uero reuersa materia liquefacta pultis pre se ferebat speciem. Subinde adeo immense magnitudinis saxa in 3 lancearum altitudinem proiiciebat seuientis nature uis, ut non saxa, sed montes integros eiectos diceres. Accedebat ad horrorem id, quod recidentes, in altum proiecti saxei montes, in alios, e uisceribus maris euiratos, illisi, cum terribili fragore  in 1000 partes dissilirent, que postea manibus accepte in arenam nigram conterebantur. Porro ex uaria immensaque reiectamentorum multitudine, saxorumque innumerorum coaceruatione, insula noua in medio, eoque profundissimo Oceano, in principio quidem parua, 5 iugerum, at in dies augmentata in tantum excreuit, ut abhinc 14 diebus spatium longitudinis 5 milliarium occuparit. Tanta autem hoc incendio multitudo piscium periit, quantam uix 8 naues onerarie Indice capere possent, qui longe lateque per Insulam dispersi, ne putrefactione contagionem aliquam causarent, ab indigenis in profundissimis foueis, ad 18 milliar. circumcirca collecti, sepulti sunt. Odor autem sulphuris spatio 24 milliar. sentiebatur.« Ita Kircherus ex fideli Patrum S. I. relatione.

Iam nulle exstent. Inter has utique Pompeia erat, ut fertur, ab Hercule condita, olimque Romanorum colonia de qua idem Noster in L. de Pall. c. 2, ait: Ex huiuscemodi nubilo et Thuscia uolsinios pristinos  deusta, quo magis de montibus suis Campania speret, erepta Pompeios. Item in Apol. cap. 40, ubi: Sed nec Thuscia, atque Campania de Christianis querebatur, cum uolsinios de celo, Pompeios de suo monte perfudit. De his item Tacit. L. Xu Annal. c. 22, in hec uerba testatur: Motu terre celebre Campanie oppidum, Pompeii, magna ex parte proruit. Sed qui hec exactius nosse cupit, apud Dionem Cass. Hist. Rom. L. XuI in Tito, reperiet. Quid prohibet autem, quoniam semel prolixus esse cepi, Notarumque angustias iam perrupi, hec ex ipso Authore excerpere, que et supradictis fidem faciunt, cum uiderint, hec non noua esse, sed iam ferme XuII inde Seculis accidisse. Ita ergo ex suo Dione Xiphilinus habet: Dein mare simul fremere, omne celum una sonare, ingensque et repentinus fragor, quasi montes simul considerent, exaudiri. Tum exilire primum immensi lapides, et ad summos uertices peruenire, deinde magna copia ignis  fumique, ita ut omnem erem obscuraret, occultaretque solem, non aliter, ac si defecisset, etc. Alii existimabant, aut mundum in chaos redigi, aut igne consumi, etc., etc. Tanta uero erat copia cineris, ut terram, mareque, atque adeo ipsum erem compleret: que res multa damna importauit, non solum hominibus, prediisque, ac pecoribus, sed etiam pisces, uolucresque omnes peremit, duasque integras urbes. HERCULANUM, et POMPEIOS, populo sedente in theatro  penitus obruit.

Atque hoc ipsum iam est illud, seu Herculanum, seu Herculaneum, quod ab Hercule post expeditionem suam Hispanicam conditum Dionysius Halic. L. I. Antiq. Rom. cap. 44. refert, ac cum A. C. 63, sub Nerone uehementer conuulsum, magna sui parte concidisset, et circa A. C. 80 penitus absorptum fuisset, iam anno 1713, adeoque post integra XuI Secula detectum, ingentem ueteri Historie lucem accendit, ac Neapolitanarum Antiquitatum gazophylacium noui  inestimabilisque thesauri ditissimis accessionibus locupletauit, cuius, iam sub prelo sudantis, plenissimam communicationem totus literarius Orbis ingentibus desideriis exspectat.

De die. uoluit dicere in dies, seu quotidie, aut, ut alias dicere solemus, de die in diem: quo sensu etiam Noster in Apol. cap. 16, inquit: Noue de die uiuitis. Atque sic etiam Terentius, in Adelphis, Apparare de die  conuiuium dixit.

Sperent, seu timeant. Nam sperare  in deteriori quoque hoc sensu apud ueteres accipi consueuit: ut est illud Maronis, I Aeneid.:

Si genus humanum, aut mortalia temnitis arma,
At sperate Deos, memores fandi atque nefandi.

Itemque L. Iu:

Hunc ego si potui tantum sperare dolorem

 Ignis intrinsecus feta. An montes ipsi sunt feta? At quis tantum Grammaticus lapsum Tertulliano impingere ausit? An legendum, ignis intrinsecus feti? at sic rursus ambiguum foret, an feti ad montes, qui ignis, aut potius igne feti sunt, an ad ignis referendum esset, quasi ipse ignis sulphure, etc., fetus esset. An uero cum Latinio magis placet fetu, seu fetura, legere? Enimuero sic ipse puto.

Nobis iudicii, i. e. supplicii, seu pene infernalis. uide supra Cap. III, Not. In iudicium.

Nunquam tamen finiuntur. Nullum seculum est, cuius historia tales montium furores non enarret, ut de uesuuii quidem incendii Kircherus eiusmodi Chronicon habet, ubi a primo ingressu Ianigenarum in Siciliam 18 tumultuantis Aethne exempla recenset. Alii uero eiusmodi tristia uesuuii exempla, a Christi temporibus usque ad nostra hec, ultra 20 recensent. At uero immanes hos caminos perpetuo igne succensos esse, fumi continua, densaque, etiam in quiete sua, eructata uolumina omni luce clarius manifestant.

 Ceterum grauis hic questio iam diu exercuit Philosophos, unde sempiterna illa eiusmodi montium incendia, et inexhausta, tantis incendiis per tot secula fouendis, pabula. uideri enim posset, omnia subterrestria pyrophylacia, ipsumque infernum, quantumuis immensum, per igniuoma illa spiracula iam pridem exoneratum fuisse. Nos, quoniam longior rei huius tractatio extra presens institutum est, mentem nostram nonnisi breuiter aperimus. Ac 1o quidem notamus, horrendis illis Aetne concussionibus egestam materiam maxime in crepidine ipsius crateris accumulari, et aliquando in tantam altitudinem, ut nouus quandoque mons, aut certe montis non contemnenda pars, uideri possit. 2o Hic cinerum, aliorumque reiectamentorum cumulus iam per sese uariis salibus imbutus, nouis quoque ac subterraneis accessionibus per occultos, ex mari precipue, nec non ex resolutis niuibus, quibus, uertices horum  montium ferme assiduo candent, ex circumfluo ac halinitroso ere, etc., fecundari solet, usque donec subiecti ignis estu excocta, ac uelut in pultem liquefacta materia, per subterranea uentorum spiracula, aut etiam aque ex hydrophylaciis illapsu, in summum furorem agatur, etc. Quantum uero uel unica aque gutta, metallo in fornacibus fusoriis fluido aspersa, et quam incredibilem tumultum excitare, quam horrendam omnium rerum stragem edere ualeat, non pauci, et haud modico suo damno, nonnunquam experti sunt.

Supplicia interim montium. Supplicia montium uocat, damna ab ipsis his montibus illata, presertim ad peccatorum castigationem, etc.

Non iudicii. Haud obscure innuit illud IUDICIUM extremum, in quo uniuersus orbis, ut in L. de Bapt. c. uIII. Not. Igni destinatur, diximus, conflagrabit, auditurique sunt damnati terribilem illam sententiam: Discedite, maledicti, in IGNEM AETERNUM, etc., quem iam nunc SUPREMUS IUDEX per flammiuomorum montium  incendia comminatur.

Deputabit. Simpliciter pro putabit, seu estimabit. Ita Noster quoque in Exhort. ad Castit. c. 6, ait: Erat uetus dispositio, que in Euangelio noua deputatur, etc. Sic et Plautus dudum antea in Amphitr. dixerat: Nec quidquam sit, quin me omnes esse dignum deputent. Quem et Terentius in Hecyra secutus est, ubi:

Aedepol, ne meam herus operam deputat parui pretii.

Scintillas. Eodem iure, quo immensos illos montium igniuomorum crateres fumariola dixerat, nunc illorum incendia scintillas appellat. Et sunt sane, si cum immenso illo INFERNI incendio comparata fuerint. Nunc uero scintille nostre cum forte adurunt manus, he uel ad primum attactum pre dolore retrahuntur: nondum autem, non dicam plumbo liquefacto  sed neque illis Aetne aut uesuuii torrentibus igneis  manus  immersere peccatores, in illo infernali barathro, et propria ignei Elementi sede, fors eternum exurendi, et nunquam comburendi.

Inestimabilis foci. Cuius scilicet ardoris immensa uis omnem, non dico estimationem nostram, sed omnes imaginationis uires longissime transcendit.

Missilia. Missilia olim dicebantur ea auri argentique signati munera, que nonnunquam ab Imperatoribus, aut a Senatu et Magistratibus, in populum, ad eiusdem plausus ac fauores sibi questuose conciliandos, ac, ut barbare dicam, collectandos, spargi solebant. Quin uero et aliarum rerum subinde missilia fiebant, ut apud Sueton. in Calig. habetur: Sparsit et missilia uariarum rerum. Postea uero hec uox ad militiam quoque transiit, ut tela in hostes missa, pariter missilia uocarentur. Sed et fulmina missilium nomine Noster in L. de Pall. cap. 2, appellare non dubitauit.

Exercitoria. Exercitor proprie est, qui alterum docet exercendo, ut ex Plauto in Trinum. colligitur:  His quisquis est, Curculio, est exercitor; is hunc hominem cursuram docet. Unde et tela illa, que in exercitiis militaribus, et umbraticis emittebantur, exercitoria, et apud Senecam L. II. QQ. Natt. lusoria uocantur.

Intinctionis dominice. Seu Baptismi, a Christo Domino instituti.

Monimenta. Monimenta dicuntur, que posita sunt ad monendam nostram mentem, ut memoriam preteritarum rerum conseruet. Iunius hic munimenta legit, quod aduersus gehennam premuniant.

Secunda subsidia. Eleganter dictum; nam subsidia ueteribus proprie erant tertium illud in acie agmen, ex triariis ac emeritis, fortissimisque constans, qui proin in extremo collocati, sub uexillis suis in genua subsidebant, laboranti fors exercitui subuenire, labantemque aciem nouo subsidio restaurare parati. uide uarron. de Ling. Lat. L. Iu.

 Mute quidem. Mutas dicit, que articulata uoce destituuntur.

Anime. Animas hic pro animalibus ponit, uelut partem pro toto.

Agnoscunt. Ita enim ipsius nature instinctu, diuinitus sibi indito, noxia uitant, salubria querunt, et cum egrotare inceperint, sibi ocius de remediis circumspiciunt. Instinctum autem illum habere aliquid humane rationi analogum, dubium non est.

Moras. Mora apud Chirurgos dicitur canalis quidam, arte excauatus, in quem crus fractum, ac iam fasciis circumligatum, reponitur, ut ibidem immotum permaneat, moram que trahat. Sic et sagitte, cuti altius infixe, suas ibidem moras trahunt, et aliquando irreuocabiles, cum scilicet nimis profunde insederint, quam ut ab ipsis animalibus uulneratis extrahi aut excuti, sicque e uulnere reuocari possint.

Dictamno. Ita quidem de capreis Arist. L. IX Hist. animal. c. 6, in hec uerba affirmat: In Creta Insula capreas syluestres sagitta transfixas, dictamnum herbam  querere aiunt: hoc enim spicula ex corpore eiiciuntur. Atque idem in L. de Admir. audit. n. 4, confirmat. Unde uirg. L. XII. Aeneid.:

Dum uenus indigno nati concussa dolore
Dictamnum genitrix Cretea carpit ab Ida,
Puberibus caulem foliis, et flore comantem
Purpureo. Non illa feris incognita capris
Gramina, cum tergo uolucres hesere sagitte.
At Plinius L. uIII H. N. c. 27, hec ad ceruos transfert. At quam multa subin finguntur, aut nimis credule narrantur, que non uerificantur! Certe hodiernis nature scrutatoribus hac de re altum silentium est, utique nec ex sua nec aliorum sufficienti experientia quidquam habentibus, quo huic ueterum persuasioni fidem rite facere possent.

Illos oculare, i. e. uisum illis dare. Sic enim idem Noster in Apol. c. 21, habet: Iam expolitos, et ipsa urbanitate deceptos, in agnitionem ueritatis ocularet: quod uerbum ceteroquin ab Antiquis uix usurpatum,  S. Cypr. in Tract. de Idol. uanit. ad fin. ex Tertulliano suo mutuatus fuit, de Apostolis loquens, qui cecos et ignaros ad agnitionem ueritatis ocularent.

De sua Chelidmia. Quod hirundines cecos pullos pariant, Aristoteles L. Iu. de Gen. anim. c. 6, asserit, ceterum de chelidonia nichil; at uero Plinius loc. cit. id affirmat, narrationibus alienis plerumque nimium fidens. Adeo autem ad uulgus persuasio illa transiit, tamque tenaciter hesit, ut etiam ipsum hirundinum nomen  ad plantam illam transierit, non minus Germanis nostris Schwalben-Kraut, aut Schwalben-Wurtz appellatam. Sed et illa non hirundinum duntaxat, sed omnium prope uolucrum, si aquatilium species excipiamus, recens exclusarum cecitas proprie talis non est, sed mera palpebrarum obductio, que post aliquot dies sensim diduci, suisque oculos uelaminibus liberare solent.

Sibi institutam, i. e. pro se, rursus per penitentiam in gratiam Dei restituendo, institutam.

Babylonium regem. Est hic non ille Nabuchodonosor,  (alias Saosduchin appellatus, qui A. M. 3347 in campo Ragau Medorum Regem Arphaxad profligauit; nec alter Nabuchodonosor, alias Nabopolassar dictus, qui A. M. 3378 Regnum Chaldeorum condidisse creditur: sed huius filius Nabuchodonosor, cognomento Magnus, et in Regno A. M. 3399 successor, qui Ioakim, Regem Iuda, in seruitutem redegit , qui obsessa Ierusalem, Ioachin sponte cum omnibus suis se dedentem, in captiuitatem abduxit ; qui Sedecie, ultimi Regis Iuda, expugnata Ierusalem, filios occidit coram eo, et oculos eius effodit, uinxitque eum catenis, et adduxit in Babylonem , denique per Nabuzardan, Principem exercitus sui, succendit Domum Domini, et domum Regis, et domos Ierusalem omnemque domum combussit igni , sicque totum regnum Iuda penitus extinxit, funditusque euertit.

 Ex hac ergo, et plurimis aliis uictoriis, quas de Syris, Pheniciis, Aegypto, etc. reportauerat, cum multo iam elatior, suique nimium impotens factus esset, demum ad castigandam eius superbiam, nulla iam alia ratione expugnabilem, Deus ipsi per somnium arboris procerissime, et pulcherrime, sed per manum angeli succise, omni ornatu suo spoliate, radicis eius uinculo ferreo et ereo alligate, etc., futuras superbie sue penas ostendit, somnium hoc exponente Daniele, regemque ad penitentiam efficaciter adhortante: Peccata tua eleemosynis redime, et iniquitates tuas misericordiis pauperum: forsitan ignoscet delictis tuis. At uero cum monitis tam salutaribus Rex obtemperare nimis pertinaciter recusasset, tandem, indulto etiam duodecim mentium spatio, in aula Babylonis deambulans dixit: Nonne hec est BABYLON MAGNA, quam EGO edificaui in DOMUM REGIS, in robore fortitudinis MEAE, et in gloria decoris MEI? Quid ergo? Cumque sermo adhuc esset in ore Regis, uox de celo ruit: TIBI DICITUR, Nabuchodosor rex: Regnum tuum transibit a  te, et cum bestiis et feris erit habitatio tua, fenum quasi bos comedes, et septem tempora mutabuntur super te donec scias, quod dominetur EXCELSUS in regno hominum, et cuicunque uoluerit, det illud. Quid autem porro? Eadem hora sermo completus est super Nabuchodonosor, et ex hominibus eiectus est, et fenum ut bos comedit, et rore celi corpus eius infectum est, donec capilli eius in similitudinem aquilarum crescerent, et ungues eius quasi auium. Cum uero in miserrimo hoc statu per septem omnino annos inter bestias egisset, satisque iam humiliatus esset, quid porro acciderit, ipsemet deinceps uers. 33 enarrat: In ipso tempore sensus meus reuersus est ad me, et ad honorem regni decoremque perueni, etc. et Magistratus mei requisierunt me, et in regno meo restitutus sum, et magnificentia amplior addita est mihi.

Unguium aquilinum in morem. uulgata nostra ungues auium, rapacium uidelicet, memorat, inter quas utique aquile eminent.

 Horrorem leoninum. Ubi uulgata nostra in similitudinem AQUILARUM, LXX, , LEONUM, habent, indeque nonnulli olim in eam opinionem prolapsi erant, regem hunc in leonem mutatum fuisse.

Preferente. Multa in terribilis huius metamorphosis historia sunt, que inter Interpretes sat contentiose disceptantur, accuratius utique discutienda, si multo arctiores instituti nostri limites denuo  transgredi liceret. Quoniam uero Tertullianus noster tristissimum hoc exemplum pre ceteris proposuit, cuius terrore peccatores, de se nimium superbe presumentes, ad seriam penitentiam compelleret, non omnino abstinere possumus, quin eidem paulo aliquid immoremur. Igitur tanquam omnino certum

Suppono Io contra Originem, sensibus allegoricis alias nimis iusto deditum, ac a S. Hieron. in suo ad Daniel. Comment. ceterisque deinceps Interpretibus male notatum, non meram hanc allegoriam, sed ueram omnino historiam esse; quamquam non ignorem,  que Is. c. 14 a u. 8 de Nabuchodonosore  dicuntur, pleraque etiam in allegorico sensu, ex mente SS. Patrum, ipsiusque Ecclesie de LUCIFERI, sed mox extincti, et nunc tenebrarum regis, miserrimo a celis exterminio intelligenda esse. Rursus autem

Suppono IIo nichil in hac re tuto asseri posse, nisi quod ipse tenor historicus apud Danielem exigit, qui rem hanc secundum circumstantias etiam minutas, ex afflatu utique Spiritus Sancti, ad nos prescripsit, proindeque Deus ipse plura a nobis certo nosci non uoluit.

IIIo autem aio: Regem illum Babylonium non reuera in bouem, aliamue bestiam, commutatum fuisse; neque enim ipsa hominis anima conuerti potuit in animam bouis: quod utique fuisset essentias rerum mutare; neque in corpus eius, expulsa anima hominis, uelut per quamdam , subintrauit anima  bouis; non enim id naturaliter fieri potuisset, et ad miraculum confugere, sacri textus tenor nullatenus compellit, significans tantum, quod comederit fenum UT BOS, non quod in uerum bouem transierit. An enim bobus capilli in similitudinem aquilarum, aut ungues quasi auium sunt? Accedit deinde, quod, si ueram bouis animam induisset, nullam sane penam inde Nabuchodonosor sensisset, neque ex ea ad ueri Dei cognitionem adduci potuisset, solo nimirum corpore, nulla ui intelligendi relicta, superstes. Aut forte animam bruti ab anima regis in consortium eiusdem corporis  admissam fuisse quis dixerit? Aut denique animam hominis, interea alio fugitiuam, et alicubi extra omne corpus exulem, aut penitus in nichilum redactam, deinde uero aut postliminio reuersam, aut reproductam, seu de nouo creatam, pristinum corpus subiisse, ac regem sibimetipsi reddidisse dicemus? Quis eiusmodi monstra opinionum comminisci ausit? Igitur denique

Iuo aio: Immutationem regis non in sola eiusdem  phantasia, qua se bouem esse credens, fenum comederit, sed in exteriori plane corporis habitu et figura, capillos quasi aquilarum, et ungues auium, etc., induente, factam fuisse, cuius rei hypothesin sic adorno: 1o Nabuchodonosor ex hominibus, id est, eorundem consortio, abiectus, non propterea tamen homo esse desiit, sed repentina phrenesi atque amentia correptus, humane rationis usum amisit, suorum presentiam, et omnem custodiam effugiens, aut perrumpens, ac in campos et syluas se proripiens, uestibus suis paulo post maceratis, aut, ut amentes solent, rescissis, palabundus circumerrauit, ac humanis iam cibis deficientibus, bouis imaginatione totus iam alias correptus, ad huius quoque pabula se conuertit, et fenum comedit UT BOS. 2o Ex assiduo hoc, et homini tam exotico alimento, sanguinis, ceterorumque humorum, ac spirituum animalium, istiusque temperamenti penitissimam immutationem fieri, tandemque etiam totius corporis exteriorem habitum deprauari  necessum fuit, et ex ferino ac tam diuturno alimento, in horridum aliquid, scilicet capillos in similitudinem aquilarum, et ungues quasi auium, efferari, ut ita denique Nabuchodonosor non solos homines, sed ipsa quoque boum agmina quasi exterrere potuisset. Et sic denique satisfieri posse uidetur Danieli, ut Caput eius quartum accurate perpendenti manifestum erit.

At uero quid durante funestissimo hoc suo septennio rex? an interea rationis usu retento calamitatis sue magnitudinem sensit, ferme ut Apuleius in fabuloso suo Asino de seipso testatur? Ita quidem sensisse Tertullianus noster uidetur, dum DIU  penitentiam immolasse, et septennali squalore exomologesin operatum fuisse ait. Alii autem haud pauci saltem interualla rationis regi non infrequenter illuxisse credunt, ut conditionis sue miseriam subinde agnosceret. Neque enim, aiunt, statum illum penalem futurum fuisse, si nil quidquam molestie inde sensisset,  neque eam cum pristine dignitatis sue felicitate comparare potuisset, sed potius in deprauato hoc alienate mentis statu per campos et syluas inter fera animalia etiam cum uoluptate circumerrasset.

uerum, si mentem meam ingenue profari licet, in eam propendeo sententiam: regem per totum illud 7 annorum tempus usu rationis plane destitutum fuisse; neque enim aliud nos sentire sacer Textus compellit: Igitur, ait, POST FINEM DIERUM ego Nabuchodo nosor oculos meos ad celum leuaui , et SENSUS MEUS  redditus est mihi, et Altissimo benedixi, etc. Quod ipsum per patheticam illam orationem, qua DEI laudes, gloriam, potestatem, et regnum celebrans, pergit: IN ILLO TEMPORE sensus meus reuersus est ad me, et figura mea reuersa est ad me, etc Igitur tunc  demum cognouit Deum, cum et intellectum, et pristinam hominis figuram recuperauit.

Hanc uero rem ulterius sic explicare iuuat: Septennio illo elapso rex ueluti ex alto sopore euigilans, discussis  atris illis spiritibus, hactenus animum undique obsidentibus, recurrenteque immanis superbie sue, rerumque ex eadem sceleratissime actarum memoria, totaque tam diuturne miserie infelicitate, omnibusque eiusdem circumstantiis uiuaciter intellectui obiectis, edomita tandem illa superbia sua, ad Dei ueri agnitionem, et tum IUSTITIAE, tum CLEMENTIAE, professionem adactus, denique conuersus fuit, etc.

Proh male tractationis! Hellenismus est; nam Greci signis exclamationis frequenter genitiuum iungere solent.

Deus recipiebat. An rex hic egerit penitentiam, ueram, salutique eterne proficuam, qua scilicet peccata eius deleta fuerint? an dein in ea perseuerans  denique salutem ipsam inter uere penitentes consecutus fuerit? res multum ambigua est. Equidem S. Hieron. in Ep. uII, ad Letam, nec non S. Aug. in Ep. CXXII , ad uictorianum, maxime uero auctor Libri  de Predest. et grat., c. 15, eidem fauere uidentur: aliis autem penitentia illa uehementer suspecta est, eandem ex inconstanti regis huius genio dimetientibus.

Sane quidem cum somnii sui de STATUA illa, ex 4 metallis conflata, interpretationem a Daniele accepisset, totus stupefactus in has uoces prorupit: uere Deus uester DEUS DEORUM est, et DOMINUS REGUM, et reuelans mysteria, etc. Dan., III, 47. uerum quam in sua Dei ueri agnitione parum stabilis fuerit, quanto autem deinceps quoque fastu intumuerit, succedens alterum illud arboris pulcherrime, sed mox succidende, etc.  somnium, tum uero uibrata in regem terribilis illa sententia de septenni inter bestias exilio demonstrat. Cum enim integrum adhuc  annum indulsisset Deus, peccatis per eleemosynas, aliaque bona opera redimendis, nil horum quidquam fecisse, quin potius noua inflatus superbia de rebus a se gestis proterue gloriatus fuisse legitur. Quid uero insuper? cum integrum septennium inter feras in miserrimo illo corporis habitu exegisset, postquam pristinam non tantum formam, sed et regnum ipsum, et quidem ampliori magnificentia auctum, recepisset, quid tandem? demum exclamasse legitur: Nunc igitur ego Nabuchodonosor laudo, et magnifico, et glorifico regem celi: quia omnia opera eius uera, et uie eius iudicia, et gradientes in superbia potest humiliare. De penitentia uero, de dolore animi, de anteacte uite detestatione, de noue melioris proposito, etc., nichil legimus. Atqui hec sunt, in quibus uere sincereque penitentie ratio consistit.

Sed et illa Dei agnitio, illa humilitas quantilli temporis fuit? Ecce multo iam maiorem, prorsusque, nisi Propheta id testaretur, incredibilem animi de nouo intumescentis uesaniam! uix annus elapsus  erat , cum Nabuchodonosor rex fecit statuam auream, altitudine cubitorum 60, et statuit in campo Dura , uel Nabopolassari, patris sui, uel Beli, apud Babylonios tunc deorum maximi, uel ipsius Nabuchodonosoris, simulacrum preseferentem, eamque seuerissimo edicto proposito uoluit adorari; at sacrilegum nefas cum tres illi pueri, Sidrach, Misach, et Abdenago, admittere renuissent, iussit eos in fornacem igneam coniici; unde cum salui fuissent educti, rex nouo ingentique miraculo attonitus exclamauit: Benedictus DEUS DEORUM, qui misit Angelum suum, etc. . Quin et publico ac seuerissimo decreto blasphemos in Deum Isrel compescuit, publice contestatus: Signa et mirabilia apud me fecit DEUS EXCELSUS. Placuit ergo mihi predicare signa eius, quia MAGNA sunt, et MIRABILIA eius, quia FORTIA: et regnum eius REGNUM SEMPITERNUM, et POTESTAS eius in generationem et generationem  . Hoc ipsum uero id Edictum est, in quo Nabuchodonosor deinceps enarrat ea, que supra de suo in syluis tam tristi septennio ex Dan. c. Iu, attulimus, ut adeo necesse sit, metamorphosin illam regis  ante hanc trium Puerorum historiam contigisse.

Quis iam, oro, sibi de rege tam inconstante sinceram stabilemque penitentiam polliceri queat, de cuius operibus, dignisque penitentie fructibus, et maxime ipsa morte felici, tam altum porro apud Danielem silentium est? Quam alia autem fuit Manassis, regis Iuda, penitentia! Enim uero impiissimus, et forte etiam ipso Nabuchodonosore multo sceleratior Rex, attamen postquam coangustatus est, orauit Dominum suum, et egit penitentiam ualde coram Deo patrum suorum, deprecatusque est eum, et obsecrauit intente . . et abstulit deos alienos, et simulacrum de domo Domini . . . Porro instaurauit altare Domini, et immolauit super illud uictimas, et pacifica, et laudem: precepitque Iude ut seruiret Domino Deo Isrel. Que,  obsecro, similia de Nabuchodonosore commemorata legimus? Equidem is Deum laudauit, magnificauit, etc.; num uero orauit, deprecatus est, obsecrauit intente, etc.?

Et quid denique, si ea, que Isaie cap. 14 habentur: Infernus subter te conturbatus est in occursum aduentus tui . . . Detracta est ad inferos superbia tua, etc., etc., prestantes nonnulli Interpretes, ac ipse etiam S. Hieron. de Nabuchodonosore intelligenda esse uelint? Sed prestat regis huius, seu penitentiam et salutem, seu damnationem, inter ea relinquere que Deus, ut multa eiusmodi alia, ad salutarem metum et penitentie eo maiorem constantiam nobis ignota esse uoluit.

Aegyptius imperator. Pharao nimirum, rex Aegypti, qui hic latiori significatione Imperator dicitur, tanquam instar aliorum regum in suos summum imperium exercens.

Diu Domino suo denegatum. Iussus enim fuerat a Deo  Moyses Pharaoni in hec uerba denuntiare: Dominus Deus Hebreorum misit me, ad te dicens: Dimitte populum meum ut sacrificet mihi in deserto: et usque ad presens tempus audire noluisti.

Discidio maris. I. e. ea diuisione, quam Greci appellant. Atque sic etiam in L. de Pall., c. 2, de plaga discidii, et in L. de Resurr. carn., c. 19, de discidio carnis et anime, loquitur. Hac uoce Solinus quoque cap. 36, usus est, inquiens: Atlanticus estus in nostrum mare discidium  orbis immittit.

Peruium licebat. Liceo, antiquum uerbum, passiuam significationem habet, proprieque dicitur res quepiam licere, cum certo estimatur pretio ac uenum exponitur: liceri autem est estimare, ac pretium ei imponere, ut emptores faciunt. Unde est illud Pete:

Non licet asse mihi, qui me non asse licetur.

Licebat ergo mare, cum Isrelitis a Deo offerebatur,  tanquam transituris peruium. Alibi Tertullianus licere etiam pro liquere seu patere dicit, ut in L. adu. Hermog., c. 36, ubi: Sed de motu et alibi licebit, i. e. liquebit. Sic et supra cap. uI, pro emendatos liquebit, quidam codices licebit reponunt.

Reuolutis fluctibus. De transitu Maris Rubri, tam felici ac prodigioso Isrelitis, quam fatali Aegyptiis ac Pharaoni suo, Historia ex Exodi cap. 14, etiam in uulgus notissima est.

Exomologesi restitutus Differt autem exomologesis a penitentia, sicut actus externus ab interno; penitentia enim in animo dolentis, exomologesis uero in ore confitentis, aliisque operibus, internam illam penitentiam etiam externe exhibentibus ac demonstrantibus, collocata est: de quibus Noster iam supra cap. IX per tot.

 Quasi Pharis. Pharos dicebatur Aegyptiorum turris illa altissima, quam inter septem orbis miracula habendam, in Pharo insula, a portu Alexandrie septem stadiis distante, et seu ponte, seu aggere, continenti coniuncta, Ptolemeus Philadelphus  immani, ac teste Plinio , 800 talentorum  sumptu erexit, ut nocturno nauium cursu ignes ostenderet, ad prenuntianda uada, portusque introitum. Ex hoc iam omnes turres, ut erat illa Capreis in Sicilia, que paulo ante mortem Tiberii Cesar., terre motu concidit , alia, que a Claudio Imp.  in exemplum Alexandrine Phari in portu Ostiensi, a se effosso, suscitata fuerat, et quotquot demum in maritimis ciuitatibus hodie durant, et nocturnis ignibus, nauigantium caussa, collustrari solent, generali nomine Phari appellantur, quod nomen non quidem, ut putauit Isidorus  grece,  , a uidenda illic luce, deriuatum, sed uerisimilius egyptie originis est, ab ipsa insula, cui iam dudum antea Phari nomen heserat, in turrim illam translatum.

Omnium notarum. I. e. pessime notatus, totidem scilicet peccatis, uelut instar stigmatum anime inustis. uide aliud eiusmodi humilitatis specimen, quod ad finem cap. ult. de Bapt. Tertullianus de se ediderat.

Super illa tacere. Quasi egre huic tractatui se finem imponere, eumdemque uelut inuitus abrumpere significat.

 Princeps Adam, i. e. auctor, omniumque primus.

In paradisum. In Apol. c. 47, Tertullianus noster Paradisum nominat locum diuine amenitatis recipiendis sanctorum spiritibus destinatum. Credidit autem Paradisum etiamnum exstare, ac sub Aequatore situm esse, et utrinque zona torrida ac uelut muro quodam igneo cohiberi, sicque mortalibus inaccessum reddi. A qua opinione non multum abhorrere uidetur S. Thom. 2. 2. q. 164, art. 2. ad. 5. uox autem hec non inter Grecos a et ,ab irrigando, ut Suidas uult, nata est, sed Persice, imo Hebraice, uel potius Chaldaice originis, ex [Figure: [Hebrew Text 1Kb] et [Figure: [Hebrew Text] 1Kb] in [Figure: [Hebrew Text] 1Kb] pardes, quod secundum uim uocabulorum hortum myrtorum, uel denique omnem locum singulariter amenum, significat, confluens.

Sed quomodo restitutus Adam per penitentiam in Paradisum? Non utique terrestrem illum, e quo eiectus fuerat, et in quem omnis preclusus reditus, postquam Deus collocauit ante paradisum uoluptatis  Cherubim, et flammeum gladium atque uersatilem, ad custodiendam uiam ligni uite . Itaque paradisus ille spiritualiter ac mystice intelligendum est de statu gratie, in quem Adam per penitentiam repositus fuit.

Non tacet. Exemplo suo nobis adhucdum predicans, qui in laboribus, inter spinas et tribulos in sudore uultus sui, tanquam perpetua penitentie opera, terram coluit, et ex ea comedit panem suum, ut scilicet nobis documento esset, nonnisi per laboriose penitentie opera ad PARADISUM CeLESTEM, sed perpetuo deinceps incolendum, perueniri posse.




uolume back matter






INDEX LATINITATIS TERTULLIANEAE.

 Cuiusnam sit pretii Tertulliani latinitas, noua licet, nemine diffitente, inconcinna plerumque et horrida, paucis iam ab ipso huius editionis limine prefando egimus; plura paulo infra habuit D. Lumper, que uide, si lubet, t. I, col. 93, 94. Hec autem iterum fusiusque referre nec nobis animus est, nec in extremis operis nostri finibus noue dissertationi locum opportunum dari quisquam opinabitur. Meminerint tantum lectores illud presertim ad noua Tertulliani glossemata attendendum esse, in iis enasci ac uelut primo germine erumpere nouam Ecclesie latine linguam, nec iam adeo despicienda esse prima rudimenta eloquii per tot hominum ac seculorum ora, in toto orbe christiano, ad usque usus nostros decurrentis, atque haud sine magna Dei laude animarumque salute permanentis. Meminerint insuper ex tribus precipue caussis repetenda esse insolita Tertullianee latinitatis uocabula: nempe primo ex ardua et nouissima fidei christiane expositione; deinde ex audaci hellenismorum usu apud Septimium libentius grecizantem  frequentiori; demum ex forensi eiusdem consuetudine ac trita ueterum legum romanorum peritia, qua sepe sepius iurisconsultorum effata usurpasse deprehenditur. Quibus addere est, ut in ceteris uiris egregie a natura comparatis, innatam indolem Tertulliani ultro ad insolita propensioris, nimia multarum doctrinarum copia diffluentis et, ut pene dicam, satietate ructantis, quadam demum ingenita rubigine africana libenter rusticantis. »Quid mirum, inquit recens auctor, Tertulliani rigidi, impetuosi, ardentis, luxuriantis phantasie, acutique ingenii uiri scripta, huius sue indolis luculentissime referre indicia, habitumque induisse haud uulgarem? Horridum scribendi genus et obscurum Afris proprium fuit. Hoc  itaque sponte ipsi quoque adhesit. Attamen in eo ipso est uere unicus semperque suus. Difficili uerborum structura, obsoletis nouisque passim adhibitis uocabulis, eius oratio lectoribus sepe molesta accidit. Mox tumore inflata nauseam creat; mox concinnitate abrupta obscuritatem parit. Illa uero si excuses, sepius uirum mihi audire uideor, quem, orationis grauitate et feruore, ne aurei quidem eui oratori cedere putem. Legas librum Apologeticum. Attendas imprimis, quomodo iam inde ab initio uehementi oratione, sed maiestate plena, aduersarios adeat, acumine pungat, conscientiam sollicitet, misericordiam moueat, animum denique in admirationem rapiat et sui ipsius magnanimitatis et religionis quam defensurus est sublimitatis; hec attendas, et, nisi me fallant omnia, inde tibi abunde erit persuasum, Tertullianum, quantiscumque laborauerit orationis uitiis, dicendi facultate ualuisse egregie.« Hec habet I. A. Cessen in Commentat. de Tertulliano, Christi et relig. christ. aduersus gentes apologeta .

Nemini proinde mirum uidebitur adeo diligenter ab omnibus Tertulliani editoribus digestum fuisse proprium ipsi glossarium. Porro, ex multis istius modi indicibus, quos exhibent ueteres editiones, ac precipue Rigaltiane, pre omnibus seligendum esse duximus eum quem Halensi editioni subiecit Christ. Godofred. Schutzius, in Academia Ienens. litterar. human. et eloquentie professor, qui egregiam opem Salom. Semlero in concinnanda Septimii editione contulit. Huius autem indicem ceteris anteposuimus eo potissimum nomine, quod, etsi breuior aliquatenus sit, seu pauciora uocabula recenseat, tamen rerum copia, uerborum descriptione, definitionum  ac commentationum eruditione, apertius sane Tertullianei eloquii arcana rimatur, nec immerito ab ipsomet auctore, annuentibus plerisque rei patristice peritissimis, perpetui commentarii uicem sustinere reputatur. uerba autem que hinc et inde uel deficiunt uel minus explicantur, suam plerumque secum habent explanationem siue in contextus subtemine, siue in uberrimis uariorum notis. Quedam uero tantum excitata uidentur, ut appareant, nec inconsulto,  quippe cum abs re non sit intueri quasnam loquendi formulas emiserit Tertullianus, qualemue loquelam ab ortu suo litere christiane sibi efformauerint. EDD.

Prima signa tomum designant; secunda, columnam; tertia, literam uerbis adlegatis intra columnas appositam.



A


A et II, 935 B, Sic et duas Grecie litteras, summam et ultimam, sibi induit Dominus, initii et finis concurrentium in se figuras, etc.

ABDICARE. II, 928 C, Sponte abdicato matrimonio, adsenescunt. I, Filium iam subiectum pater retro patiens, qui filium ante patiebatur immorigerum et contumacem,  abdicauit.

ABDICERE, abdicare, reiicere. II, 394 C, Ita totum quod ab homine captatur, abdixit Creator.

ABHINC, deinceps, ab hoc loco. II, 564 A, Quod abhinc scriptum.

ABIRE. I, 1283 B, Ut cuius maritus de rebus abiit, i. c. e uita discessit. Sic Greci uti his uerbis solent, , , , , hoc est mori: que omnia abitum excessumque significant.---I, 615 C, Abiit iam, et reuerti debet, prouerbium. Quis eius sensus, I, 209 B, 616 D.

ABLUERE, baptisare. II, 806 A, Caro abluitur. II, 1011 A, Denuo ablui non licet.

ABNOCTARE. II, 749 B, Celtas apud uirorum fortium busta . . . adnoctare.

ABOLEFACERE, abolere. I, 452 B, Ciuitatem taberne habitu abolefacere, i. e. ciuilem ordinem honestumque tabernaria confusione commutare. Scaliger corrigit abolefacere, . I, 1308 A, Perinde potuit  abolefactam eam, etc.

ABOMINAMENTUM. II, 637 A, Proiecit homo abominamenta sua aurea.

ABORTIuUS. II, 564 A, Defectiua scilicet et abortiua genitura. Iren. Informis et sine specie quasi abortus. II, 331, C, Precoquos et abortiuos quodammodo Marcionitas.

ABRUMPERE. II, 47, De Ecclesia authentice regule abrumpit nimirum sese, dictum .

ABRUPTE. II, 165 C, Si tam abrupte in presumptionibus nostris hac sententia utamur.

ABRUPTUM. II, 507 A, Salio et hic, amplissimum abruptum intercise Scripture. Locutio ab iis sumpta, qui malunt compendium facere itineris saltu, quam dispendium commodiore ambulatione. Sic, Maximum campum leuissimo saltu transuolas, Scaliger ad Cardanum. Explicat se mox Tertullianus, II, 507 D: Ademisti tanta de Scripturis, hoc est, intercidisti, reiecisti et abrupisti, ut lacune in librorum contextu permagne extent; lib. u. adu. eumdem: Quantas foueas in  epistola fecerit, auferendo que uoluit.

ABRUPTUS, prefractus, peruicax. II, 77 A, Ut de abrupto, precipiti, et mori cupido. II, 247 B, Caucaso abruptior. Caucasus mons Scythie uastissimus, cuius, ut ait Plin. , iuga in Colchica Ponti regione ad Ripheos montes torquentur, altero latere in Euxinum et Meotim deuexo, altero in Caspium et Hyrcanium mare, uariis nominibus. uirgil. Aeneid., Iu: Duris genuit te cautibus horrens Caucasus, etc. Quibus uerbis abruptum explicatur, in hominem agrestem, durum, intractabilem et inhospitalem. II, 432 C, Ceterum nichil tam abruptum quam ut alius prestet. II, 657 B, Abruptum alioquin et absurdum.

ABSOLESCERE. II, 921 C, Seminarium generis absolescit, i. e. ut desinat de solito et consuetudine.

ABSOLuERE. II, 76 B, Speculatoriam morosissimam de pedibus absoluit, h. e. deponit. Apud Romanos militibus, cum exauctorantur, ut militie priuilegiis et  honore indigni, inter cetera, calcei solebant detrahi. Balduin. De Calc. cap. 24. uid. et SPECULATORIA. I, 572 A, Absolutum est de infirmitate et mediocritate eorum, i. e. apertissime probatum est eos nullarum esse uirium.

ABSTINERE. I, 302 A, Cum mulieres usque adeo a uino  abstinerentur, pro abstinerent.

ABSTRUERE, obiecta strue auferre lucem. II, 38 C . uid. OBSTRUERE. II, 428 A, Et negat lucernam obstruendam.

ABUSUS. II, 970 B, Processurus ad certamen e custodia abusus, i. e. longo usu propemodum absumptus confectusque. Rigalt. mauult obesus, sed deest codd. auctoritas. Nonius: Obesus, gracilis et exilis et circumrosus macilentusque. Neuius: Corpore pectoreque undique obeso, mente exsensa, tardigemulo sonio oppressum. Gell. N. A., lib XIX, cap. 7.

ACACIA. I, 13, Quam acacia pollicetur, i. e. , integritas. Rigalt. prefert alteram lectionem: Hanc incorruptibilitatem habemus superinduere ad nouum hominem, quam monarchia pollicetur. Alludit autem ad illa Pauli, I Cor. Xu, et II Cor. u, iubentis Christianos bene de resurrectione sperare, que mortalia corpora induet immortalitate. Tunc enim futurum ut beatorum anime ad corpora redeant sua, tanquam ad domicilia noua; quippe iam eterna,  quippe superinduta immortalitate, tanquam uestimento nouo, nullis unquam posthec etatibus deterende. Monarchiam dicit Deum optimum maximum, quo sensu uocabulum istud frequentissime usurpauit adu. Praxeam disputatione.

ACATUS, nauicula. II, 469 A, Si nunquam furtiuas merces uel illicitas in acatos tuos recepisti, etc., nauis agendis mercibus comparata. Inde diminutiuum , acatium . Persequitur hic auctor accuratissime rationem totam rei nautice, ut Marcionem grauius tangeret. Nam ex symbolo negotiatorum naute suscipiunt merces, tituli alicuius charactere percusse traduntur, uel notate signo transmittuntur, imponuntur, etc.

ACCEDERE, parem esse. II, 1042 A, Sed et qui ante Tyrinthium accesserat pugil Cleomachus. II, 76 A, Et persona iam ex ordine accesserat. Legendum cum Rigalt. decesserat. Nempe miles ille ceteris constantior fratribus, h. e. commilitonibus christianis,  qui diuulgari noluerant, arbitrati non esse in tantula dissimulatione preuaricationem.

ACCENDERE. II, 82 B, uisum in oculis accendit.

ACCENDONES, laniste, qui gladiatores ad certamen accendunt, II, 1050 A.

ACCEPTABILIS. I, 585 A, Attamen quanto acceptabilior nostra presumptio est.

ACCEPTO. I, 347 A, Accepto ferent dii uestri. I, 569 A, Tacent igitur et accepto ferunt. II, 1011 A, Quanto magis delicta ista ante lauacrum accepto facit.

ACCESSIBILITAS. II, 174, A. Ut et contraria ipsi Filio adscriberemus, mortalitatem, accessibilitatem.

ACCIDENTIA. II, 498 B, Accidens enim est quod adscribitur; accidentia autem antecedit ipsius rei ostensio, cui accidunt. II, 665 B, Accidentiam spiritus passus est, cecidit enim extasis super illum, etc.

ACCURATUS. I, 407 A, Que illis accuratior pascua est, i. e. pastus qui magis cure illis est.

ACERBUS. II, 904 B, Ita ante hunc indicem, acerba res est, i. e. immatura. II, 229 A, Sicut fici arbor . . .  acerba sua amittit, ex Apocalyps. uI, 13: , grossos suos habet uulgata. Grossus autem est ficus dura atque acerba. Theodorus Gaza, in opere de Plantis, uocat caprificum.

ACERBATUS. I, 533 A, Flagella acerbata, i. e. duplicata.

ACERRA. I, 324 A, Ut poculum, ut acerram.

ACERuUS. II, 103 C, Confusum aceruum fidelium euentilans. I, 1271 A, Ad omnem aceruum nuntiorum.

ACESCERE. I, 474 A, Tot tribubus et curiis et decuriis ructantibus acescit er; quod pre multitudine hominum in theatris et spectaculis accidere solet.

ACIES. II, 1643 B, Et acie figere, est acute, intentis et quasi defixis in rem oculis intueri, . Ut qui uestibus a nature moderatione alienis, hominesque transuersos de recto statu agentibus induti, palam conspiciendos se, aut potius deridendos prebent, omnium oculos in se conuertere uelle uideantur. Ut tamen huiusmodi inspectio siue spectatio, quam captant, cum probro contumeliaque eorumdem  gestantium, sit coniuncta, ut non laudi, sed uitio uertat. Huic subiungitur : Digito destinare, nutu tradere. II, 1006 C, Quam exerta acies machere spiritalis. uid. EXERTUS. II, 1013 A, Prouoca ad apostolicam aciem. II, 669 A, Tot acies tibiarum.

ACONITUM. Herba uirulenta, quodcumque uenenum. II, 1030 A, Eradicato omni aconito hostilitatis.

ACOR. II, 249 A, Modico fermento totam fidei massam heretico acore decepit. I, 1237 A, uelut poma cum iam in acorem uel amaritudinem senescere incipiunt.

ACTOR, qui negotia agit aliena, procurator. II, 434 B, Proponit actorum similitudinem.

ACTORIUM de anima, II, 668 C.

ACTRIX. I, 650 B, Quod si tragedie et comedie scelerum et libidinum actrices.

ACTUS. II, 564 B, Enthymesis de actu fuit, nempe quo prorupit sophia in patrem inquirere, ut auctor loquitur, cap. 9. I, 1313 A, Sic ergo et circa actum  materiarum. Actum uocat Tertullianus rerum a Deo creatarum usum, cum ex iis aliquid agimus, cum iis utimur ad actum siue actionem, cuiusmodicumque sit. I, 496 B, uestros enim iam contestamur actus de iudicibus. II, 439 C, Secundum serui illius exemplum, qui ab actu summotus. I, 670 B, Minor merces frequentiore actu repensatur.

ACUS. I, 1246 A, Cedo acum crinibus distinguendis. II, 906 B, Et acu lasciuiore comam sibi inferunt.

ACUTUS. II, 1048 A, Si pergam ad acuta, i. e. si pergam acutis et decretoriis armis tecum pugnare, non prolusoriis et hebetibus.

AD, apud. I, 527 A, Profani uero et qui non integre ad Deum.

ADDICERE. II, 120 A, Melius est turbas tuas aliquando non uideas, quam addicas, nempe tributarie seruituti. I, 1237 A, Hoc enim pretio Dominus ueniam addicere instituit: proprium uenditoris uerbum. I, 438 A, Et ita nos crimini addicite.

ADDICTIO. II, 1015 A, Et addictionem omnis pudicitie.  Addicit pretor, cum quid proprium esse alicui iubet.

ADGENICULARI, ad genua accidere. I, 1244 A, Et aris Dei adgeniculari. Rectius alii: Charis Dei. Intelliguntur autem per charos Dei sine dubio martyres, quos penitentes rogare solebant, ut se Ecclesie redderent. uid. Tertull. Ad martyr.: Quam quidam, pacem nimirum, non habentes, a martyribus petere consueuerunt.

ADGLUTINARE. I, 1235 A, In tantum contumacie adglutinaris. II, 665 B, Et adglutinabit se uxori sue. II, 684 B, Et adglutinabitur mulieri sue.

ADHAERERE. II, 1047 A, Ceteroquin humerum adheret.

ADHUC. II, 54 A, Etsi adhuc memini, i. e. insuper, preter communem ritum.

ADITUS, qui adiit. II, 540 A, Idcirco ei aditum  prius cruciant.

 ADIUNGERE. II, 17 A, Quod malis adiungat. Iun. mauult adiugat, i. e. constringit eodem iugo, ut palmites adiugari Columella dicit.

ADIURARE. I, 692 A, Iures per idola, an ab alio adiuratus acquiescas. I, 448 A, Ceterum demonas, id est genios, adiurare consueuimus. II, 122 A, Diffidentia signandi statim et adiurandi et ungendi bestie calcem.

ADOLARI. II, 806 B, De bonis carnis Deo adolantur, i. e. cultum religiosum exhibent.

ADOLATIO, i. e. adulatio, more ueterum. Cultus deorum non uerus, sed fictus.

ADORARE. II, 550 A, Ne grauitate adorentur, i. e. probentur. Iun. mauult adornentur. Nam si ad rem uanam adhibueris grauitatem, uideberis adornare, decet eam festiuitatis. II, 218 A, Adoro Scripture plenitudinem.

ADSACRIFICIUM. I, 686 A, B, Sim uocatus, nec adsacrificii sit titulus officii, et opere mee expunctio, quid tum? si libet. Soluit his uerbis obiectionem: Sed  his accommodantur sacrificia, sumpta persona serui seu liberti christiani, quem dominus gentilis adesse aut apparere sibi iussit, filioue ob toge pure uel sponsalium solemnia sacrificanti. Sim uocatus, inquit, dum officium meum et opera mea non possit haberi pro adsacrificio, i. e. administratione seu participatione aut consensu sacrificii, utatur ille et opera mea, et officio meo, quid hoc ad me? integra est hac in re conscientia mea; si libet, adesse possum.

ADSIGNARE, ADSISTERE, uid. per litter. ASS.

ADSOLARE. I, 363 B, n. ; 577 A, Si maiestatis fastigium adsolant, deprimunt, allidunt solo.

ADuERSIO. II, 299 C, Iam secundum aduersionem dirigende bonitatis, i. e. dirigende bonitatis prout mentem quisque suam ad Dei bonitatem aduertit. Aduersionem iureconsulti uocant ius fructuum percipiendorum, et in suos usus accommodandorum. Sic uector nauem conducere in aduersionem dicitur, qui ea lege conducit, ut obuentiones ad ipsum conductorem  redeant.

ADuIuERE. I, 748 A, Qui in ipsis tunc fuerunt, cum aduiuerent, i. e. adhuc cum ipsis uiuerent. II, 87 A, Quod ipsa sibi idola fecerunt cum aduiuerent, i. e. una uiuerent cum iis qui istum cultum exhiberent ipsis.

ADULARI. II, 972 A, Non tantum obsequi ei debeo, sed et adulari. uid. ADOLARI. II. 976 B, Et ad singulas horas salutandis adulantur. II, 722 B, Ei  soli quies finem operis adulatur, i. e. adulans tribuit.

ADULTER. II, 30 A, Tantum ueritati obstrepit adulter sensus, i. e. peruersa interpretatio. II, 52 A, adulter stilus. II, 198 A, Totus adulter et predicationis et carnis: adultera Hermogenis caro, que assidue nubebat; adultera predicatio, quia heresi sua fidem pacemque Ecclesie corruperat. I, 663 C, Nam qui falsis deis seruit, sine dubio est adulter ueritatis, quia omne falsum adulterium est. I, 519 A, Expedite autem prescribimus adulteris nostris, hereticis. II, 1000 C, Adultera et ipsa, de scriptura Pastoris. II, 156 B, Colligantur omnes adultere fruges. I, 580 C, Quod adulteram noctem  commenti sumus.

ADULTERARE. I, 632 A, Qui autem adulterat et affectat, scil. ueritatem. I, 519 A, Ad philosophicas sectas adulterauerunt. II, 987 A, Semetipsum adulterat et stuprat.

ADULTERIUM. I, 519 B, Adulteria salutaris discipline. II, 51 A, Adulteria Scripturarum. II, 401 A, In hoc solo adulterium Marcionis manus stupuisse miror, i. e. adulteratione et corruptione Scripturarum uelut obstupefactas caruisse sensu. I, 1312 B, De adulterio colorum iniustorum.

ADUMBRARE. II, 899 B, Debet ergo adumbrari facies tam periculosa, i. e. uelari. I, 645 A, Postea placuit impietatem uoluptate adumbrare. II, 1014 D, Obscura manifestis adumbrantur.

ADuOCARE est grece . II, 390 C, Aduocare languentes.

ADuOCATIO proprie est turba patronorum et amicerum  qui alicui in iudicio adsunt. I, 270, A. C, Secuture Scripturarum quoque aduocationi, i. e. defensioni. II, 393 A, Quoniam recepistis aduocationem uestram, i. e. consolationem, . I, 1267 A, Itaque talibus et aduocatio et risus promittitur. II, 863 B, uoces exhortationis et aduocationis, i. e. consolationis, auxilii. II, 93 B, Quibus familiarissima est aduocatio necessitatis, i. e. allegatio, excusatio. I, 270 A, Aduocatione mercenaria utuntur.

ADuOCATOR, . II, 393 A, Sicut probaui mendicorum aduocatorem.

ADuOCATUS. II, 931 A, In hoc quoque paracletum agnoscere debes aduocatum. Alludit ad significationem uocis ; sed ridicula est applicatio auctoris. II, 972 A, Qua paracletus, id est aduocatus. I, 695 A, Non iam aduocatorum, sed angelorum. Aduocatos dicit, qui amico presentiam suam commodabant signando, subscribendo, testimonium dicendo. Sic uarro, lib. II de Re rust., cap. 5: Tu uero, Murri, ueni mi aduocatus, dum asses soluo Palilibus, si postea  a me repetant, ut testimonium perhibere possis.

AEDIFEX, pro edificatore. I, 678 A, Ex similitudine prouidentissimi edificis illius.

AEDIFICARE, proposito exemplo inuitare. II, 540 A, Ut opinionem suspendio cognitionis edificent. II, 139 C, Ad quarum tolerantiam edificans monet. I, 1310 B, Solum hunc mulierum stuporem edificare nouerunt, i. e. operi inseruire faciendo atque exhibendo quod stupeant mulieres et admirentur. II, 14 B, Aedificari in ruinam. I, 624 B, Ut robori edificando uacent.

AEDIFICATIO. I, 1256 A, Loquacitas in edificatione nulla turpis.

AEDIFICATORIUS. II, 782, B, In uirginem enim adhuc Euam irrepserat uerbum edificatorium mortis.

AEMULATIO, inuidia, odium, dolor, quo ethnici afficiebantur, quum uiderent numerum suorum decrescere, et religionem christianam in dies maiora capere incrementa. I, 277 A. Absolutus post tribunal de uestra rideat emulatione. I, 308 A, Ex emulatione Iudei. II, 52 A, ueniens utique ex caussa emulationis. I, 536 A.  Aemulatio diuine rei et humane, i. e. aliter sentit Deus, aliter homo. II, 408 A, Aemulatio legis. II, 928 A, Si quis presumptione huius prouidentie sue emulationem prouocarit. Sensus est, eo magis fieri posse, ut grauida fiat femina prouidentia Dei, si quis presumptionem de ea conceptam  prouocauerit concubitu, quasi emulaturus Deum, qui de sterilibus fetas facit.

AEMULUS. I, 277 B, Quedam ratio emule operationis, i. e. operose emula. uid. RATIO. II, 958 C, Aemulo modo, i. e. contrario. II, 278 B, Qui non alias plene bonus sit, nisi mali emulus.

AENIGMA, figura. II, 448 C. Ubi in lapidis enigmate. II, 820 A, Obtentu figurarum et enigmatum. II, 841 A, Ut non possit altera species admittere enigmata.

AEONEIUS. II, 251 C, Tanquam eoneie scrofe. Rigalt. emendat eneie. uid. SCROFA.

AEQUIPARANTIA. II, 570 B, In emulas equiparantias corpulentiarum.

 AESCULAPIUS. II, 1031 A, Aesculapio iam uestro. uestrum appellat eo quod precipue in Africa coleretur et Pena matre genitus crederetur, nam prius erat Pergamenorum dumtaxat. Sensus: Pallia quibus olim usi estis, fuere qualia etiam hodie Aesculapii sacerdotes in usu habent.

AESTIMARE. II, 82 B, Contactum in manibus estimauit. Melius Rigalt. legit extimauit; quod uide infra.

AESTIMATIO, cogitatio. I, 263, 264 A, Nec tamen hoc ipso modo  ad estimationem, etc. Sensus: nec tamen ea re se admoneri patiuntur, ut cogitent fortasse ueritatem subesse ei doctrine, que uulgo damnatur. I, 1327 A, In estimationem temporum recte Rigaltius restituit in extimatione temporum, i. e. in extremis temporibus, in fine seculi.

AESTUARE. II, 134 C, Cum terrena quoque officia in gradu estuent, i. e. contendant pro dignitate gradus,  ut primum obtineant locum. I, 497 A, De uestris semper estuat carcer.

AESTUARIUM. I, 658 A, Quid facies in illos suffragiorum impiorum estuario deprehensus.

AETAS, I, 316 A, 319 A, Maior etas, i. e. maiores natu. I, 1327 A, Aetates denique requietas iam et in portum modestie subductas. Ibid., Pro frigore etatis. II, 982 B, Habet et in Christo scientia etates suas.

AFFECTATIO, imitatio. I, 371 A, Sed et plerique uestrum affectatione aliquando, etc.

AFFECTIO, , assumptio. II, 1045 A, Ob diuersam affectionem tenebrice uestis.

AFFECTIOSUS. II, 682 B, Et naturaliter affectiosa sit, non habens intellectum.

AFFINIS. II, 260 A, Et impudentie et malignitatis affinis est, i. e. particeps; ita Cic. pro Sylla: Huius affines suspicionis. II, 437 C, Extraneos et nullius iuris affines. I, 1261 A, Affines cupiditatis deprehendemur. I, 1267 A, Numquid impatientes paris affines. I, 674 A, Affines illos esse multimode idololatrie.

 AFFINITAS. I, 679 A, Ut non usque ad idololatrie affinitates, i. e. usque adeo ut participes simus idololatrie.

AFFLATUS. II, 291 B, Afflatus Dei, i. e. anima. II, 294 C, Imprimis tenendum quod greca Scriptura signauit, afflatum () nominans, non spiritum (). I, 1231, B. Alia afflatu eius consummata.

, qui est sine cognatione, II, 73 A.

AGERE. II, 26 B, Egisse Iesum Christum, h. e. eam hominis personam induisse, omniaque egisse que de Iesu Christo fuerant predicta. II, 416 B, Et illi agis, i. e. agis actorem et procuratorem illius. II, 434 B, In tantum illi negotium agens. II, 667 C, Quid autem agere dicuntur moribundi, animum an animam?

AGINA est, inquit Festus, foramen illud in quo inseritur scapus trutine, hoc est in quo agitur siue uertitur trutina; unde aginatores dicti, qui paruo lucro mouentur. II, 234 B, Medie quod aiunt agine,  de motu, qui adeo temperatus, ut nullam in partem uergat, parsque nulla preponderet.

AGNITIO, assensus, approbatio. II, 155 B, Et ex ea agnitione pacem. II, 963 A, uerum etiam sacramentorum agnitionem ieiunia de Deo merebuntur, i. e. peritiam interpretandi figuras et imagines sacras, nempe diuinitus obiectas in somnis.

AGNOSCERE, assentiri, approbare. II, 155 B, Agnoscentem iam prophetias Montani.

AGNOSCIBILIS. II, 877 A, Sed liniamenta Petro agnoscibilia seruauerat.

AGONOTHETA, , certaminis preses et iudex, musici scilicet et scenici. Gymnicorum enim certaminum qui presides, essent, athlothete dicebantur. II, 104 A, Ita agnosces ad eumdem agonothetam pertinere certaminis arbitrium. I, 624 A, B, In quo agonothetes Deus uiuus est.

, dicte greca uoce, ex interpretatione electionis, qua quis siue ad instruendas, siue ad suscipiendas eas, utitur, II, 18 A.

 . II, 550 B, , eonem perfectum.

ALIQUI, pro aliquis, I, 315 A. Ita sepissime.

ALCINOUS rex in Corcyra insula, II, 1036 A. De eius pomariis uid. Plin., II. N., lib. XIX, cap. 4, et Hom., Odyss., lib. uII.

ALES, metaph. pro eo quod est, uelocissimus est et quouis alite uelocior. I, 407 A, Omnis spiritus ales est.

ALEXANDER, II, 1038 A, est Polyhistor, quem Suidas Milesium fuisse refert, et bello captum, in Corn. Lentuli familia pedagogum egisse, posteaque manummissum, Cornelli nomine uocitatum. Scripsisse uidetur libros de rebus Phrygiorum et Aegyptiorum ad matrem suam. Richerius intelligit de Alexandrie et Africe populis.

ALLECTIO. II, 58 B, Allectio explorata; allegandorum scilicet in ordinem ecclesiasticum. Hoc enim ante ordinationem predicari mos erat. Predicatio autem fiebat nominibus eorum propositis, admonito populo,  ut si quis aduersus eos quid haberet criminis, probaret manifestis rebus: talis apud Ecclesiam fuit allectio explorata, ut contra apud hereticos ordinationes temerarie notantur supra. II, 514 B, Creatoris autem non natura sunt filii Iudei, sed allectione patrum, i. e. adoptione.

ALLEGERE, assumere, adoptare. I, 335 A, uacat ex hac parte caussa allegende humanitatis in diuinitatem, II, 808 A, Cum anima Deo allegitur, ipsa est que efficit ut anima allegi possit.

ALLEGORIA, parabola, enigma, figura. II, 421 C, Per allegorias et figuras. II, 835 B, Ut allegorie quidem nubilo careant.

ALLEGORICUS. II, 543 A, Allegorica dispositio, i. e. figurata. uid. CONuITIUM. II, 996 A, Et histriones cum allegoricos gestus accommodant. II, 836 A, Allegorice scripture.

ALLEGORIZARE. II, 401 A, Que Christus in homines allegorizauit. II, 834 A, Habemus etiam uestimentorum in Scripturis mentionem ad spem carnis allegorizare.

 ALLOCUTIO. II, 28 B. Allocutionis prefationem, i. e. . II, 660 A, Aut allocutiones proferuntur, , .

ALTEGRADIUS. II, 913 A, Ut bestia quedam magis quam auis . . . cetera altegradia.

ALTERUTER. I, 321 A, Ex alterutro, i. e. ex utraque contrahentium parte. I, 471 A, Pro alterutro, i. e. alter pro altero. II, 985 A, Sine alterutra oppositione.

ALTILIS. I, 651 A, Et propter otium Grecie altiles homines oderis. Athletas seu palestritas intelligit, a gymnasiarchis ali solitos summa cura, ut essent uiribus ad certamina ualentissimis nobiles. Talium uero certaminum studiosissimi erant Greci, publice utilitatis otio gaudentes. Hec enim patiebantur longe pacis mala. Altiles homines Septimius dixit, ut uarro et Martialis boues et gallinas altiles, pro opimis et saginatis. I, 1246 B, Conquirito altilium enormem saginam.

ALuEARIUM. II, 586 A, In consparsionis aluearia, i. e. alueos, et que uulgo dicuntur mactre.

 ALuEUS, aluus, uenter. I, 322 A, Ipsorum ursorum aluei appetuntur. II, 663 A, Et digesta sine alueis.

AMARE, solere. II, 1033 A, Temporatim uestiri amantem. II, 319 A, Sed expedita uirtus ueritatis paucis amat, i. e. solet, more Grecorum, , malle. I, 265 A, Amant ignorare. Heuman legit amans. II, 133 B, Amauit, que uocauerat in salutem, inuitare ad gloriam.

AMBITIO, uagus et multiplex circuitus. II, 978 B, Illis ambitio corporis competit. II, 900 A, Quia non sit naturaliter consecutus ambitionem capillorum, . II, 691 B, Tota uentris ambitio. II, 650 B, Sed uiderit utriusque prestantie ambitio, i. e. .

AMENTARE. II, 439 C, Amentauit hanc sententiam, i. e. ut iaculum intorsit, uibrauit. Lucan., Iaculum amentauit habena. Hesych. , ; hinc amentum, iaculi et haste lorum.

AMENTATIO. I, 572 A, Quo macheris uestris amentationibusque  cadatis, i. e. amentis.

AMENTIA. II, 684 B, Quum in illum Deus amentiam immisit; sic uocat somnum Adami. uid. ECSTASIS.

, qui est sine matre. II, 73 A.

AMOR. II, 247 A, B, Amores Colchorum, philtra, amatoria uenenata, aliaque uenena omnia. Conf. Horat. Carm. II, Od. 13.

AMPLIARE. I, 1318 A, Quam si Dominus ampliando legem a facto stupri non discernit. II, 937 B, Non tantum reseruata permaneant, uerum et ampliata. II, 76 B, Et res ampliata. Res ampliari dicitur, cuius cognitio in aliud tempus, uel ad aliud tribunal reiicitur aut remittitur. Ampliatorum exempla sunt apud Liuium, XLIII, ubi de M. Fitinnio: Bis ampliatus, tertio absolutus est reus. Et paulo post, de P. Furio, Phillo et M. Matieno: Grauissimis criminibus accusati ambo ampliatique.

AN, forte. I, 416 A, An Christianis, i. e. forte factis  christianis. Sensus totius loci est: Credite illis, cum adiurati a nobis uerum dicunt; si enim liceret illis mentiri, quando homo christianus ueritatem probare uult, facerent certe, ne uos tam fructuosos sibi amitterent, imo, ne a uobis ipsis olim forte christianis, ab aliqua possessione sua deturbarentur.

ANABIBAZON, , ascendens: signum astrologis, planeta , sub quo quisque concipitur aut nascitur. II, 266 A, Fortasse enim Anabibazon ei obstabat.

ANDROMACHA. II, 996 B, Nihil enim ad Andromacham, i. e. nichil ad Christum. Alii prouerbii loco habent, ut alludat ad ueteris alicuius tragici fabulam nomine Andromache inscriptam, et nichil aliud significari hac locutione, quam hisce: Nihil ad uersum, nichil ad Bacchum, , , h. e. aliena a re. Nam hereticos cum histrionibus comparat. Hi allegoricos gestus accommodantes canticis, alia longe a presenti et fabula et scena exprimunt: illi, heretici scilicet, easdem parabolas quo uolunt, tribuunt, non  quo habent, aptissime excludunt .

ANGELIFICARE. II, 832 B, In regno Dei reformatam et angelificatam.

ANGINA, II, 732 B, Aut compressu iecoris angina sit mentis, angor scilicet animi.

ANGUSTIA. II, 905 A, Ex angustiis, i. e. tenuitate facultatum siue fortunarum.

ANIMA. II, 228 B, Natatiles et uolatiles anime, II, 905 A, Et animam exspectatione et carnem transfiguratione, i. e. uirgo illa tua iam nupta iam animum exspectatione mariti, nupta est carnem transfiguratione pubis. Nupta carnem et animum, ut, Os humerosque Deo similis. uerborum que sequuntur, cui tu secundum paras maritum, sensus est: uirgo tua, quam tu uirginem existimas, propter etatem desiit esse uirgo, non quidem a uiro corrupta, sed ab etate; proinde maritus, quem ei trades, secundus erit.

ANIMALIS . II, 953 C, Agnosce igitur animalem  fidem, studio carnis, qua tota constat.

ANIMARE. I, 1322 A, Tum solis animando simul et siccando capillo exoptabilis ardor. Animando, colorando, ut animate fruges Lucretio, et animata exta Arnobio. I, 1202 B, Si aque animare nouerunt, i. e. eternam homini uitam reddere, qua peccando exciderat. I, 1208 A, Alio spiritu tante claritatis animare. Animari dicitur machina digitis musici modulantibus spiritum in aquam pressionibus densatum et concorporatum, ut in clarissimum exeat sonum multiplici uarietate distinctum. Huiusmodi autem Septimius alium spiritum appellat, nempe eruditum et exarticulatum. II, 994 C, Et credideris comparationes eorum inter se animasse. Animantur colores, tam apte comparati, ut alter alterius uigore excitetur.

ANIMATIO. II, 556 B, Et totam enthymesin, id est animationem cum passione, etc. Iren. Deposuisse pristinam intentionem, cum ea que acciderat passione.

ANIMATRIX. II, 147 A, Animatricem confessionis uocat dilectionem perfectam, i. e. que incitat, impellit,  animum addit ad confitendum Christum.

ANNOTATIO, cura ut care locetur. I, 345 A, Sub eadem annotatione questoris.

ANNUS. I, 487 A, Annus in cura est. Zephyrus ad sollicitudinem hominum eius anni applicat; sed Tertullianus, non hominibus, sed anno et tempori curam quasi et laborem tribuere uidetur. II, 976 C, Cum stupet celum et aret annus.

ANNULUS. I, 302 A, Annulus pronubus. Aureum hunc fuisse ait h. l. Tertullianus. Plinius autem, H. N, XXX, 1, docet pronubum illum annulum ex ferro fuisse. Kipping.  putat Tertullianum pro eui sui more locutum esse; an potius male intellexit Plinium, qui non de annulo pronubo est locutus, sed de symbolo frugalitatis et modestie, qua ad ueteres illas horridasque Sabinas sponsa seu noua nupta reuocaretur.

ANNUUS. II, 79 B, Oblationes pro defunctis, pro natalitiis, annua die facimus.

 ANTECESSOR. II, 890 B, Hic solus est antecessor, quia solus post Christum; de Paracleto. II, 364 A, Destituta patrocinio antecessorum.

ANTECESSIuUM. II, 894 G, Et subiectiuum antecessiuo et portionale uniuersali.

ANTECURSOR. II, 825 A, Et dehinc florem frugis antecursorem.

ANTELIUS. I, 684 A, Etiam apud Grecos Apollinem , et Antelios demonas ostiorum presides legimus. Hesych. , . , . Deinde .

ANTELUCANUS. II, 79 B, Etiam antelucanis celibus. I, 273 A, Cetus antelucanos ad canendum Christo.

ANTENNA. II, 346 B, Nam et in antenna, que crucis pars est, extremitates cornua uocantur. Sic apud uirgilium: Cornua uelatarum obuertimus antennarum.

ANTIAE sunt capilli anteriores de fronte pendentes. II, 1042 A, Genuini inter antias adumbrati.

ANTICIPARE. II, 858 B, Omnis enim consummatio atque  perfectio, etsi ordine postumat, affectu anticipat.

ANTIQUITAS. I, 515 A, Adhuc enim mihi pro ficit antiquitas prestructa diuine literature.

ANTIQUIUS. II, 213 B, Aliquid fuerit preter patrem antiquius, i. e. prius natura, non tempore, ut docent sequentia.

ANTISTARE, prestare, potiorem esse. I, 442 A, Qui utique uiuunt et mortuis antistant. II, 279 B, Non enim et continentia uirginitatis antistat: legendum cum Rigalt. uirginitati. II, 845 C, Sed nos multis passeribus antistamus.

ANTISTATUS. II, 563 B, Angelorum comparaticium antistatum, i. e. angeli apparitores Soteris, ante ipsum stantes siue apparentes ei, ad obeunda ministeria. Comparaticium uero dicit, quia genus eorum comparari poterat substantie Soteris. Iun. antistatum interpretatur .

ANTISTES. I, 259 B, Romani imperii antistites. Zephyrus intelligit ipsos pontifices, quorum auctoritas rem sacram, ceremonias, omnem denique religionem administrabat,  in quibus interpretandis summa reip. uersabatur; unde et principes publici consilii a Cicerone appellantur, et deorum immortalium antistites. Atque inter eos etiam ipsos imperatores fuisse constat ex inscriptionibus antiquis, in quibus pontifices maximi uocantur.

ANTITHESIS. II, 267 C, Nam he sunt antitheses Marcionis, id est contrarie oppositiones.

AORI, , qui morte immatura pereunt, II, 745 B.

, qui est sine patre, II, 73 A.

APEX, insigne sacerdotum: pileus fuit sutilis, quo flamines caput operiebant. II, 1015 A; I, 363 A; II, 164 A, Apex ex radio: apicem uocat, simili ducto a pileis flaminum, illud quasi filamentum, quod radiis iaculantibus intermicare uidemus splendente sole, et quodammodo pendere ante oculos nostros. Lucret. tela diei uocat; P. uarro iacula; Prudentius, solis uel radiorum spicula appellauit. II, 988 A, Inter duos apices facinorum eminentissimos. II, 629 B, De apicibus scilicet Christi crucis. Apices dicit que supra dicit  cornua.

APOCARTERESIS, , est propositum et electio mortis per inediam et famem. I, 512 A, Lycurgus apocarteresin optauit ut hypocrita. II, 262 B, Apocarteresi si probes te Marcionitam, i. e. reipsa proba, uoluntaria inedia et nece tui ipsius te esse hypocritam, qui Creatorem repudies.

APORIATIO, hesitatio, metus, confusio. I, 69 A, De aporiatione conceptus atque prolatus.

APOSTOLICUS  uocatur Hermogenes, quem etsi non denotauit Apostolus animo, tamen notauit communicatione nominis. II, 472 B, Scripturam Actorum apostolicorum confirmat. Solemne fuit patribus olim, ut uocarent Apostolica, .

APOSTOLI, Quos hec appellatio missos interpretatur. II, 52 A.

 APPARENTIA, . II, 268 A, Ab apparentia Christi, usque ad audaciam Marcionis.

APPARERE, procurare, colere, ministrare. I, 347 A, Nam et aruspex mortuis apparet. I, 527 A, Alius, qui iudicio Dei apparet, i. e. ministrat. II, 814 C, uice potius uasculi apparere anime. I, 650 A, Cum spiritui appareant aures et oculi. Sic et Tullius uocat sensus mentis satellites. I, 687 A, Qui regibus idololatris usque ad finem idololatrie apparuerunt.

APPARITIO. II, 59 A, Apparitio deuota.

APPARITOR. I, 650 A, Nec possit mundus prestari, cuius apparitores inquinatur; loquitur de sensibus: oculis et auribus. uid. APPARERE.

APPENDIX. II, 744 A, In paradiso, quo iam tunc et patriarche et prophete appendices dominice resurrectionis. II, 806 B, Et appendices huius officii  sordes. II, 977 B, Appendices scilicet gule lasciuia atque luxuria est.

APPLICARE. II, 123 A, De affectibus applicant, blande et molliter accedunt. II, 502 D, Angelum Satane  colaphizando apostolo suo applicuisse. I, 341 A, Quas  Libero applicatis.

APULIA. I, 652 B, Quod deus etiam extra apulias oculos habet. Hoc uocabulo significari uidentur uela que in theatris et amphitheatris ad ornatum, et ad excludendos ictus solis feruidos. Ea uero quandoque purpurea: quo colore prestantissime, ut uerisimile est, lane imbuebantur, quales ex Apulia. Martialis: uelleribus primis Apuleia. Unde et uelis nomen Apuliarum.

AQUA. I, 1202 A, Aqua dignum uectaculum Deo. I, 1224, A, Post aquam, i. e. post baptismum.

AQUARIOLUS. I, 495 A. Festus, Aquarioli dicebantur mulierum impudicarum sordidi assecle. Iidem et lenonum uice fungebantur, et conditiones meretricibus conciliabant. Turneb. Aduers. lib. XIu, cap. 12.

AQUATILIS. I, 1259 A, Post petre aquatilem sequelam desperant de Domino.

AQUATIO. II, 962 A, Deliquerat Isrel in aquatione  apud Masphat.

AQUIGENUS. II, 299 B, Inter aquigena et terrigena animalia, .

AQUILEGUS. II, 707 A, Quantum sibi de pristinis et aquilegis notis gratulabuntur, i. e. iumenta, muli et asini qui hisce machinis uoluendis occupabantur, si quando in homines mutari contigerit, de sua sibi conditione gratulabuntur, uertendis enim hisce rotis non adeo insudabunt. uitruuius illas describit. Erant autem instrumenta, que situlis quibusdam aquam hauriebant et effundebant.

AQUILEX dicebatur artifex aquis inueniendis, ducendis, curandis prefectus. II, 326 C, Non statim aquilicem et agricolam se Deus repromisit.

AQUILICIA, sacra, aquis eliciendis et impetrandis instituta. I, 487 A, Aquilicia Ioui immolatis. Hoc erat Romanorum, nam magis proprie apud Carthaginienses Iuno huic cure preerat. Cf. cap. 33.

ARA. II, 1031 A, Post trinas Pompeii aras, se. triumphales, i. e. triumphos. I, 1182 A, Nonne solemmor  erit statio tua, si et ad aram Dei steteris, alludens ad stationes: utitur proprio sacrorum uerbo. Stare ad aram dicitur dedicatum animal, uictime patiens. uirgil. II Georg.: Et cornu ductus stabit sacer hircus ad aram. I, 1286 A, Aram enim Dei mundum proponi oportet; in aliis locis hominem christianum dicit aram Dei, cuius ex corde preces ad Deum feruntur. Hic uero eximio quodam sensu aram Dei uocat ordinis ecclesiastici presides, qui Ecclesie uota ad Deum perferunt, per quos Ecclesia christiana sacrificiorum orationes ad Deum allegare solet. I, 677 B, Fumantes aras despuet et exsufflabit. II, 1048 A, Soleo de qualibet margine uel ara medicinas moribus dicere. Nempe hic in pallio loquitur philosophus, non christianus. Eo enim adduci Christianus non potuit, ut in aram saliret concionis ergo, quippe aras et sacrificia detestabantur, et exsufflabant tunc temporis transeuntes Christiani, II, 136 C, Et aram rogum.

 ARBITER. II, 960 A, Deploraturus erat eosdem duces suos et arbitros, i. e. spectatores, testes. II, 317 B, C, Arbitrio patris, i. e. teste. II, 414 A, Tres de discentibus arbitros future uisionis et uocis assumit.

ARBITRATRIX. II, 299 B, Que in Domino inuenta sit arbitratrix operum eius.

ARBUSTUS. II, 320 B, Qui res suas arbustiores in primordiis, i. e. qui res suas robustiores procurauerit, qui scilicet non surculos depanxerit, sed iam arbusta, eaque arbustiora, i. e. iam grandia, que fructum proferunt maturius multo quam surculi.

ARCANUM. I, 1297 A, Quarum arcana in periculum quod credunt seruent, etc. Uxorum arcana dicit, quod uxores suas christianis sacris operantes non prodant. Earum igitur arcana mariti ethnici in periculum, quod credunt, seruant, i. e. in periculum quod nomini christiano imminere, credunt, persecutione, ut sperant, exarsura, ita ut tunc temporis eas prodant, si qua forte animi lesura inde concepta perniciem eis exoptent. Hoc enim est, si forte ledantur, si qua forte  incidat animi lesura, si quod iurgium. uid. OBIECTIO.

ARCHETYPUS. II, 548 A, Archetypi magistri sunt principes magistri, uetustiores.

ARCHIGALLUS, antistes Gallorum sacerdotum Cybeles, matris deum, I, 425 A. uid. IMPERIUM. II, 815 A, uel fictricis, uel archigalli.

ARCHIuA, diaria, annales. I, 401 B, n. , In archiuis uestris relatum habetis.

ARCHON, , princeps, seu magistratus primarius. II, 88 B; II, 215 A, .

. II, 215 A, non tantum ordinatiuum, sed et potestatiuum capit principatum. II, 551 A, et . II, 579 A, Choicum substantia carnem, materia. Greca Irenei postulant, choicum substantia corpus, carnem a materia.

ARCUATUS. II, 122 A, Arcuato impetu surgens, de scorpione.

ARCTARE. II, 710 B, Ne in custodiam delegatus ad solutionem totius debiti arcteris.

 ARDOR. II, 106 B, Cum enim exurimur persecutionis ardore. II, 123 A, Et certo tempore subornantur, nec alio quam ardoris de gnosticis. I, 510 A, Noui et Phrynen meretricem Diogenis, supra recubantis ardori subantem.

AREA. I, 701 A, Aree non sint, aree ipsorum non fuerunt. Ludit in uoce. Nam cum ille acclamasset, Aree non sint, intellexit de sepulturis; cum rursum dicit, aree ipsorum non fuerunt, intelligit de areis messium. Area autem pro cemeterio sumitur. Pontius Diaconus in Actis Cypriani: Sepultus est in area Candidi procuratoris.

ARENA. I, 321 A, Munus in arena, i. e. munus gladiatorium. I, 467 A, Cum atrocitate arene.

ARENARIUS numerorum, arithmeticas uarias numerorum compositiones in abaco, puluere consperso, discipulis monstrans, II, 1050 A.

ARGUMENTARI, argutiis agere, argute excogitare aut tradere. I, 635 B, Ne quis argumentari nos putet. I, 639 B, Ab ea et Circi appellationem argumentantur.

 ARIDUS. II, 1040 A, Arida saginatio est que athletarum propria erat. II, 954 A, uel seras, uel aridas escas.

ARIES. II, 800 B, Et ubique primus iste in nos aries temperatur, quo carnis conditio quassatur. Aries, trabs funibus suspensa, cuius caput ferro uestitur, ut durissimam, arietis instar, frontem uideatur habere; et more etiam arietis retro ducitur, ut maiore impetu feriat subruatque muros. Hinc uerbum temperari, quod in apparatu et libratione in ictus destinata, arte opus esset et certa temperatura. Prouerbialiter dici poterit pro eo quod est: »ualidum argumentum nobis obiicitur, quod difficile sit dissoluere; aperta ui oppugnamur,« ut arietes et cuniculi in argumentis inter se opponuntur. II, 1031 B, Nam et arietem, etc.

ARITHMI, lib. Numeror. II, 431 C.

 ARMARIUM. I, 1307 B, Quia nec in armarium iudaicum admittitur. In eo scilicet canone Scripturarum, qui seruabatur in templo hebrei populi succedentium diligentia sacerdotum. Sic interpretatur Augustinus lib. Xu de Ciuitate Dei, cap. 23. Idem lib. XII contra Faustum, ubi de Iudeorum gente: Quid est aliud gens ipsa, nisi quedam scrimaria christianorum, baiulans legem et prophetas? I, 670 B, Quanto citius armarium compingit.

ARMARE. II, 687 B, Quod et solum armare potuissem ad testimonium plene diuinitatis. II, 259 B, Tantis operibus notitiam sui armauerit.

ARTIFEX. I, 655 B, Sane ille artifex pugnorum, i. e. pugil. II, 762 B, Sed spectaculi artificem. I, 636 A, Inde Romani accersitos artifices mutuantur, i. e. histriones.

ARTUS. II, 1030 C, Nec manibus arte, i. e. arctiores, angustiores. uid. Cic. in Catil. I, 1243 B, Quanto in arto negotium est.

ASINARIUS, cultor asini. I, 365 A, 577 C, Quod  inter cultores omnium pecudum bestiarumque asinarii tantum sumus.

ASINUS. II, 416 B, Asinus de Aesopi puteo, ineptus ex improuiso superueniens, et importuno ruditu complens omnia.

ASPIS. II, 331 C, Aspis  a uipera mutuari uenenum. De aspide sic Plin. H. N., lib. uIII, cap. 23: »Colla aspidum intumescere . . . ; nullo ictus remedio, preterquam si confestim partes contacte amputentur.« Tam presentaneum scilicet est uenenum. De uipera, eodem lib., cap. 39: »Serpentum uipera sola terra dicitur condi, cetere arborum aut saxorum cauis . Omnia secessus tempore ueneno orba dormiunt.« Lib. uII, cap. 2, ait, »Qui montem Athon incolant uiperinis carnibus ali.« Quod certe argumentum est ueneni minus efficientis. Prouerbio igitur isto significabitur pestilentissimum  a minus malo ad nequitiam edoceri.

ASSECTATUS. II, 948 B, Et aliquamdiu assectate uidue, i. e. appetite. Rhen. legit affectate.

ASSENTATOR. II, 206 A, Assentator mali inuenitur Deus, qui assentiatur ut fiat malum. Deus scilicet malam esse materiam cum agnoscat, ea tamen utitur , illiusque prauitatem uel adstruit, uel saltem dissimulat. Iun. coniicit assectator, qui uel materie naturam debuerit atque sustinere.

ASSERTOR, quisquis in statum asserit siue liberum, siue etiam seruilem, uindex aliene libertatis. II, 273 C, Talis assertor etiam damnaretur in seculo. I, 1287 A, Cuius assertor cum Domino disputauit, i. e. patronus, qui hominem tuendum suscipit.

ASSIGNARE. I, 1269 C, Et uirginem assignat, i. e. communi cum uiduis castimonia signatam et obstrictam tenet. I, 1272 A, Exomologesin assignat, nempe penitentie proxime posite. II, 18 B, Sed acceptam a Christo disciplinam fideliter nationibus assignauerunt.  II, 1046 A, Totumque contracti umbonis figmentum custodibus forcipibus assignet. III, 137 B, Perennes cruoris sui maculas silicibus assignans. II, 1023 B, Disciplina hominem gubernat, potestas assignat, i. e. demonstrat, eximium ostendit, .

ASSUMERE, I, 1236 B, Et penitentiam assumunt. Assumere penitentiam dicitur, qui inter audientes nomen profitetur suum.

ATHENAE, II, 20 B, Quid ergo Athenis et Hierosolymis, i. e. quid philosophis cum Christianis?

ATTENTARE, adoriri, II, 55 B: nam impii de suis sensibus adoriuntur quasi manu piorum sensus, et id unum agunt, ut ueritatem transforment in mendacium.

ATTONITUS, II, 58 B, Diligentia attonita, que semper est in metu, ne quid peccet. I, 656 B, Attonitus in mimos, i. e. attonita mente ad mimos attendens.

 AuENA. II, 156 A, Auene Praxeane. Falsam doctrinam auene comparat; nam, ut Plinius scribit, frumenti uitium est auena. Ibid., Auene uero ille ubique tunc semen excusserant.

AuOCATOR. II, 762 B, Nec mortuorum suscitatorem, sed uiuorum auocatorem, i. e. qui uiuos auocata uita ad mortem, a recta fide ad heresin.

AuOCATRIX. II, 647 C, Omnis ueritatis auocatricem.

AUCTOR, iustus dominus. II, 51 B, Et ab ipsis auctoribus, i. e. , mancipibus. II, 113 B, Sed quum ipsi auctores, qui auctoritate presunt, penes quos est Ecclesie habende auctoritas. In glossis Philoxeni, Auctor, , , et in Agrimensorum libris, auctores absolute ponuntur pro doctoribus et magistris.

AUCTORAMENTUM. I, 476 A, Sub auctoramento uentris.

AUCTORARE, est mercedem querere. I, 697 D, Auctorati in has pugnas accedamus. Auctorati dicuntur,  qui, proposita mercede aut premio, se obligauerant, operamque suam gladiatoriam spondebant. I, 626 B, Iam et ad ignes se quidam auctorauerunt, i. e. obligauerunt. II, 77 C, Et satis auctoratam consensus patrocinio, i. e. auctoritate firmatam eaque obligatam.

AUCTORITAS, summa in administrando imperio potentia. I, 258; II, 49 A, Unde nobis quoque auctoritas presto est, i. e. ex qua Ecclesia nobis Christianis statuta quoque, ut ex aliis predictis similibusque auctoritas, , et presto est illa cathedra, etc. II, 977 A, Et stelle auctoritatem demorantis suspirant, i. e. dolent cunctari tam diu stellarum exortum, ante quem nefas ieiunium soluere.

AUDIRE, celebrari. II, 1034 A, Solus audiebat, i. e. olim in ore omnium erat ob fertilitatem, et uix de alio sermones erant. II, 796 A, Sciemus quid audiant a Christo Sadducei, i. e. quo nomine appellentur, et quibus modis confutentur. I, 1239 A, Alius audientibus,  i. e. catechumenis.

AUDITUS. II, 404 A, Qui auditui suscitabat, i. e. ad auditum siue ad audiendum, greca phrasi, .

AURIGA. II, 930 C, Inter alienos spadones et aurigas tuos. Rigalt. legit perorigas tuos. uarro, lib. II de Re rustica, ubi de admissura equarum, peroriga dicitur quisquis admittit. Itaque perorigas uocat Psychicos, qui, ut ipse ait, nuptias ingerebant, et quasi pruriginem conciliabant. Le Prieur uult urigas, i. e. qui pruriginem ueluti mouebant. I, 641 B, Merito et aurigis coloribus idololatriam uestierunt, i. e. in ludis suis idololatricis aptauerunt colores pro ratione idolorum aurigis suis attributos; hos enim aurigas colores appellat, ut uirgil., Aeneid. XII, aurigamque sororem adiectiue dixit. I, 661 A, Auriga in flammea rota totus rubens; alludit ad agitatorum factionem russatam.

AURUGINARE. II, 675 C, Qui redundantia fellis auruginant, i. e. ictero laborant. Aurugo icterus, ab auri  colore. uet. Gloss. , aurugo; , auruginosus, qui eo morbo laborat.

AUSPEX. II, 140 C, Sicut non olim pro auspice, i. e. apud eum cuius imperio et ductu res gerebatur. Rigaltio tamen hec uox non placet, cui nichil deesse uidetur, nisi nomen loci.

AUT. II, 164 E, Ita aut pater aut filius est, i. e. ita aut pater est qui dicitur uocabulo patris, non filius; aut filius est, qui dicitur uocabulo filii, non pater. Cum de hac aut ista persona habetur sermo, respondet uocabulum persone ueritati. I, 1175 A, Aut quantis arteriis opus est: aut significat alioquin, greco more, sic enim accipitur interdum .

AUTEM. Ipsum uelut fibula coniunctiue particule ad connexum narrationi appositum est, II, 221 B.

. II, 685 A, Habens in nobis subiacentem sibi liberam arbitrii potestatem, quod dicitur.

AUTHENTICUS. II, 49 A, Apud quas authentice litere  eorum recitantes, i. e. lingua eadem qua fuerunt ab apostolis conscripte, sonantes uocem uniuscuiusque. II, 546 B, De Ecclesia authentice regule abrupit. II, 946 A, Sciamus plane non sic esse in greco authentico.

AXIS. Fest. stipes, teres, circa quem rota uertitur. I, 531 A, Ad stipitem dimidii axis reuincti.



B

BACCHANS, II, 1043 B, Digne quidem ut bacchantibus indumentis aliquid subtinniret; bacchantia indumenta, purpuree uestes mulierum bacchantium proprie.

BAIULI. I, 1281 B, Nec Germanicos baiulos. Erant Germanici baiuli, qui aut sedentes harmamaxis, aut quiescentes lecticis gestabant, uirorum principum molliorumue feminarum satellites, proceritatis caussa dilecti maxime.

BALTEUS seu Balteum. I, 634 B, uias enim uocant cardines balteorum per ambitum. uie duplex fuit ratio: una transuersa, per ambitum euntibus, altera  recta, ueluti per procliuum  caueam circumue petituris. Ambitus enim digniorum fuit proxime caueam aut circum; procliuum, popularium ambitum circumstantium. Ambitum, in quo senatorum orchestra fuit, distinctum fuisse narrat Tertullianus balteis et cardinibus. Balteos siue baltea  ea opera constat appellari, que aliorum uelut cingula et repagula sunt, eaque substringunt et firmant loco suo. In spectaculis item baltei siue baltea dicta sunt repagula consessuum, quibus senatorum, equitum et magistratuum siue ordines distincti erant, ut commode spectare possent; puta deni, quindeni, uiceni, triceni, etc., singulis balteis conclusi, prout a circo aut cauea propius aberant, deminuta balteorum longitudine. Singulis autem balteis sui erant cardines ad utramque uiam bini, quibus a dextra ac sinistra ingrediebantur spectaturi, et ingressi occludebant, ne quis balteum preterea inire posset.  Cardines autem synecdochice eo dicebantur, quod fores essent uersatiles et cardinibus impacte, ut liber aditus atque exitus pateret spectatoribus , ex uia in balteum, aut ex balteo in uiam abituris. Inter populares item par ratio: nisi quod populo pro honoratioribus balteis sedes pure erant, siue repagulis et fulcris manuariis; et leuia quedam discrimina uiarum, cardinum digniorum loco. He igitur uie, inquit auctor, quibus a scena atque proscenio  secundum cardines balteorum ubi honoratiores sedebant per ambitum, et secundum discrimina popularium per procliuum extra spectacula ueniebatur, aut contra, inter hos et illos cardines atque discrimina.

BAPTISMUS. II, 1209 A, Post baptismum mundi, i. e. post diluuium. II, 1213 A, Cum Paulus solus ex illis baptismum Christi induerit. II, 1217 A, Baptismus sanguinis.

BARBARIA. II, 890 B, Per Greciam et quasdam  Barbarias eius. Barbarias Grecie dicit extra Greciam regiones quasdam, seu appositas Grecie, quibuscum fuere Grecorum negotia seu bella. Horat.: Grecia barbarie lento collisa duello.

BARDUS. II, 230 B, Pictor te bardior non est.

BASILIA, . II, 350 B, In prima Basiliarum. Basilias, regna, i. e. Regnorum libros in duas partes diuidebant; quarum prima duos libros capiebat, qui Samuelis inscribuntur, secunda duos Regum. Errant qui in primo Basil. legunt, nam locus est in prima Basiliarum, libro secundo eorum qui Samueli inscribuntur . II, 389 A, Sic et retro in Basiliis.

BAXA, genus calceamenti deaurati et muliebris. II, 670 B, II, 1043 B, Soccus et baxa quotidie deaurantur.

BEKKOS. I, 570 B, Prima uox Bekkos renuntiata est; interpretatio eius panis apud Phrygas nomen est.

BENEDICTUS. II, 42 A, Sub episcopatu Eleutheri benedicti.  Benedictus erat apud primitiuos Christianos eminens titulus. II, 1003 C, Bonus pastor et benedictus Papa.

BENEFICIARII dicebantur milites beneficio principis assumpti ad officia seu ministeria certa; itaque apparebant principi mandatis exsequendis. II, 118 C.

BENEFICIUM. II, 1031 A, Iniurie beneficium; iniuria facta fuit Carthagini in euersione, beneficium in concessa restauratione.

BERYLLUS, , gemma est una ex uirentibus lucidisque nascens apud Indos, cuius speciem Plin. H. N., XXXuII, 5, facit Chrysoberyllum, pallidum quidem, sed in aureum colorem exeuntem. Agricola Choaspitem dici etiam Chrysoberyllum scribit, lib. uI Fossilium. Beryllus paulo languidior, fulgore in aurum uergente. II, 660 B, Nec beryllis ideo aquosa materia est quod fluctuent colato nitore.

BESTIA. II, 261 B, Illas ipsas lectuli et tegetis tue bestias, cimices et pulices. II, 913 A, Ut bestia quedam, etc., periphrasis struthionis uel struthiocameli,  quem optime describit Aristotel. lib. Iu de Partib. Animal., et Plin. principio lib. X II. N.

BESTIARII, qui cum bestiis congrediuntur in arena, siue nocentes, siue inopia illorum alii cum immanibus feris comparati, I, 317 A. Hisce ultimum cenantibus liberaliter apponebatur mensa. I, 492 A, Non in publico liberalibus discumbo, quod bestiariis suprema cenantibus mos est.

BIAEOTHANATI, , quibus anime ui eripiuntur per atrocitatem suppliciorum, II, 747 B.

BIBERE. I, 471 A, Qui unum spiritum biberunt sanctitatis. Opponit hos iis qui in Cebetis tabula errorem et ignorantiam bibere dicebantur. Paulo post: Cenare disciplinam.

BISCULUM. I, 1246 B, Bisculum aliquid ferri uel eris, unguibus repastinandis.

BLATTIRE, incondite et inaniter loqui. II, 1032 B, Ut Silenus penes aures Mide blattit.

BOTRONATUS est come strues corimbiata. Hesych.  , , . I, 1329 A.

BOTULUS. II, 954 B, Exteriores et interiores botuli Psychicorum. Amarulenta in orthodoxos hypallage, tanquam si dixerit: Crassi isti et pingues et obesi Psychici, botulis similes, tam farcti, quam botuli. Merito autem prefatus est honorem auribus. Etenim botulus interior quidem farciminis ingluuie stipatur, ut ganeonis alicuius abdomen; exterior uero in ueretri modum inuerecunde distenditur, ut Horatianus ille de ficulneo trunco deus: Obscenoque ruber porrectus ab inguine palus.

BRABIUM, , premium. I, 624 B, Brabium angelice substantie.

BREuIARIUM. I, 1153 B, Ut reuera in oratione breuiarium totius Euangelii comprehendatur, i. e. breuis recensio atque summaria. Plin. H. N. uII, 26: Hoc est breuiarium eius ab Oriente.

BUCCELLA. II, 943 B, Et illi plane sic dabunt uiros  et uxores quomodo buccellas, i. e. omnibus petentibus. Respicit enim ad dictum illud: Omni petenti te dato.

BUCCINAE. Sunt conche minores, que in mari nascuntur, II, 1033 B.

BYSSINUM. I, 1334 A, uestite uos serico probitatis, byssino sanctitatis. Byssum speciem esse lini Indici uulgo fertur, quod ex arbore Pontice huius persimili lane instar ducitur: quamuis nonnulli Indice plante corticem affirment.

BYTHION, profundum, II, 551 A.

BYTHOS, , gurges, profundum. II, 68 A, 551 A. Illum ualentini Monogenem ex patre et matre .



C

CACABULUM, instrumentum quo uentris et uesice onus excipiebatur, I, 344 B.

CACABUS. II, 977 B, Apud te agape in cacabis feruet.

CACTUS, spinarum genus. Hesych. ,  , . II, 1036 A, alii legunt exsecto, alii exacto.

CADAuER. II, 819 B, Ut exinde a cadendo cadauer renuntietur. II, 878 C, Cum frigidum, cum expallidum, cum edurum, cum cadauer.

CAECUS, II, 903 A, Ceco bono suo, i. e. latente, non exposito oculis, uelut tenebris et obscuritate merso, incognito, cui opponitur illustris sequentibus. II, 662 B, Sed et personant culices ne in tenebris quidem aurium ceci. II, 733 C, Ceco somno noctem transigere, i. e. sine uisionibus.

CAEDERE. II, 281 C, Cui cedendo prestat et esse. Sensus est, cui sanctitati prestaret, i. e. foret utilius atque optatius, cedendo esse, i. e. parem esse coniugio cedendo resecandoque. Melius nobiscum, inquit, ageretur, si ea nostra sanctitas esset, que nos ad coniugium tollendum adduceret, faceretque exsortes coniugii. II, 876 A, Licet aliunde iam cese , i. e. profligate. II, 347 A, Et manibus cedentibus pectus orando.

 CAESARIATUS. II, 1040 A, Equis cesariatos, i. e. quibus equina ad galeam erat cesaries.

CAESIO, . I, 477 A, Inde disceditur non in cateruas cesionum. Huius petulantie meminit Suetonius in Nerone, cap. XXuI: Siquidem redeuntes a cena uerberare ac repugnantes uulnerare, cloacisque demergere assueuerat.

CAETERUM, alioquin. II, 13 B, Ceterum nichil ualebunt. II, 546 A, Ceterum inhumane. Ita sepissime.

CALCARIA, locus ubi aut coquitur calx, aut asseruatur, aut uenditur. I, 763 A, Peruenimus igitur de calcaria . . . in carbonariam: prouerb., de loco impuro in nichilo puriorem uenire, a conditione laboriosa et sordida una ad aliam deuolui. Postquam Tertullianus Marcionis heresi responderat, quasi impurissime, ad Apellis eque impuri, confutationem sese accingit.

CALCEATUS II, 254 C, Calceati mox uanam gloriam uapulabunt, i. e. nouis calceis instructi, de quibus gloriantur  uane. II, 77 A, Calceatus de Euangelii paratura.

CALENDARIUM uocabatur liber in quo accepti expensique ratio continebatur. I, 1314 B, Graciles aurium cutes calendarium expendunt, i. e. uniuersum domus censum quasi in extima auricula appendunt et circumferunt.

CALERE. II, 247 A, Nihil illic nisi feritas calet. II, 123 A, Calentes et ipsi offendere; de scorpiis, quibus incalescentibus uenenum inardescit.

CALIENDRUM, Fest., operimentum capitis, II, 1044 A.

CALIGATUS. I, 690 A, Et an militia ad fidem admitti etiam caligata. Caliga erat militare calceamentum, ita ut caligatus etiam pro milite accipiatur. Ita Sueton. in August.: Coronas murales sepe etiam caligatis tribuit. Balduin. de Calc. cap. 13. Erant autem caligati milites, gregarii, manipulares, et ob uilitatem, infimum militie ordinem, exercitusque plebem, ut ita dicam, constituebant. Nigronius, de Caliga ueter., cap. 3.

 CALIX, II, 1000 C, Pastor quem in calice depingis. II, 991 B, Procedant ipse picture calicum uestrorum.

CALLIBLEPHARUM, II, 991 B, est purpurissum, quod pulchritudinem acuit et uenustatem in feminis. Plin. H. N. XXI, 19, ex foliis rosarum exustis confieri docet, et ex nucleis palmarum atque etiam ex bubula medulla. lib. XXuII, 4.

CALLOSITAS. I, 617 B, Exisse hec in usus communis callositatem: consuetudinem significat, que longo usu ueluti callum obduxit. Ita Cic. Quest. Tuscul. lib. III, cap. 22: Diuturna cogitatio animis callum uetustatis obduxit.

CANALES, forenses dicti, auctore Festo, quod circa canales fori consisterent. II, 1047 A, Canales non adoro.

CANCELLI. II, 1047 A, Cancellos non adoro. Le Prieur uult: non adorior; quod dicitur de causidicis,  qui causam suscipiunt, et sistunt se apud iudices. II, 142 B, Quas a cancellis ordinas potestates.

CANDIDA. II, 147 C, Sed de candida salutis gloriari uolebat. II, 445 A, Ac candida quedam utriusque iudicii prospiciatur, exspectantium et designatorum ad honores nota. II, 523 B, Pharisee candide notam, i. e. honorum pharisaicorum. II, 750 B, In quadam usurpatione et candida eius. Usurpatio est penarum iudicialium in antecessum afflictio et anticipatio; candida uero, glorie complende perceptio. II, 77 A, Et de martyrii candida melius coronatus.

CANDIDATUS. II, 315 A, Ut restitutionis candidatos, i.e. iam indutos candida per Dei gratiam ad restitutionem sui. Non enim hic candidati appellantur uelut ambientes, sed uelut iam ad restitutionem designati. I, 1300 A, Sic et ipse Dei candidatus est timore, i. e. agens in tyrocinio timoris et reuerentie Dei. II, 881 A, Aeternitatis candidati. I, 1156 A, Et nos angelorum candidati, i.e. qui designati sumus similes fieri angelis. II, 718 A, Genimina sua demoniorum candidata  profitentur, i. e. designata demoniorum cultui. II, 86 B, Quod a candidatis diaboli introductum.

CANDIDARE. II, 147 C, Et candidauerunt ipsum in sanguine ipsius. II, 147 C, Macule uero martyrio candidantur.

CANERE. I, 1205 C, Figura ista medicine corporalis spiritalem medicinam canebat. I, 1291 B, Apostolus cecinit. II, 610 A, Quem uenturum prophete canebant. II, 493 B, Sed et hic psalmus Salomoni canere dicetur.

CANICULA. II, 247 B, Nam ille canicula Diogenes. Cynicus ille Diogenes, dictus ob libertatem, quam sibi in carpendis tum hominibus, tum etiam diis sumebat.

CANINUS. I, 1251 B, Non affectatio humana canine equanimitatis stupore formata; intellige cynicam siue Diogenicam tolerantiam. II, 1042 B, Ne canine forte constantie mandatum sit.

CANTABRUM, uexilli genus Persarum. u, 369 A.

CANTHERIUS. I, 365 A, Festus: Cantherius hoc distat  ab equo, quod maialis a uerre, capus a gallo, ueruex ab ariete; est enim cantherius equus, cui testiculi amputantur.

CANUS. I, 386 A, Historiarum canas et memoriarum, i.e. historias et memorias canas. uid. MEMORIA.

CAPERE, de eo quod fieri potest, ut Grecorum , I, 376 A, Dum estimari non capit. II, 60 A, Talia capit opinari eos. II, 207 A, Nam definimus diminutionem et subiectionem capere posse. II, 213 B, Multo magis non capit sine initio quicquam fuisse. II, 576 A, uel quia origo sordidior capit, i. e. capax est, nimirum infamie. II, 162 A, B, Et ita capiat secundus a Deo constitutus, i. e. , quasi dicat, obtineat. II, 253 B, Si depretiari capit in Creatore, i. e. si conceditur, si datur, ut Creator depretietur. II, 295 A, Capit etiam imaginem spiritus dicere flatum, i. e. flatus significat etiam imaginem spiritus, siue potest dici imago spiritus. II, 395 B, In quantum ergo fidem non capit, h. e. non est credibile, neque probabile. I, 687 A, An seruus dei alicuius dignitatis aut  potestatis administrationem capiat, i. e. suscepturus sit uel suscipere possit. II, 215 A, Non tantum ordinatiuum, sed et potestatiuum capit principatum; et eadem pag., principium nichil aliud capiat, quam initium.

CAPILLAGO. II, 737 A, uel affluit capillago.

CAPILLATURA. I, 1224 A, Frustra peritissimos quosque structores capillature adhibetis. Hi peculiari uocabulo cosmete dicebantur. Glosse ueteres, , ornamentarius, ornator. Iuuen., Ponunt cosmete tunicas. Et puelle in eum usum adhibite; nam et in glossis legimus: , ornatrices.

CAPTATELA, capiendi uestiendique commoditas. II, 1046 A, Prius etiam ad simplicem captatelam eius.

CAPTATRIX. II, 916 A, Et est omnis publice letitie luxuria captatrix.

CAPULUS, receptaculum, loculus. II, 805 A, uilissimo alicui commiserit capulo: ita uocat corpus.

 CARO. II, 124 B, Carne spiritus exolescit, carne, i. e. uite mortalis prauo amore.

CASSIS, reticulum, quo obuelatur uultus, ne quis internosci queat; que etiam cassiculum olim per deminutionem dicta, auctore Festo. II, 774 B, Nemo ostendere uolens hominem, cassidem aut personam ei inducit.

CASTRARE. I, 426 A, Lacertos quoque castrando libebat. I, 1327 A, Tanquam castigando et castrando seculo erudimur a Deo. II, 932 B, Apostolus propterea et ipse castratus. I, 570 B, Castratis faucibus, i. e. exsecta lingua.

CASTRATOR. II, 247 B, Castrator carnis. Conf. Plin. H. N. uIII, 30; et lib. XXXII, 3, De muro pontico, id., lib. uIII, 37; et lib. X, 73.

CASTUS, substant., ritus sacer, . II, 977 A, Casto Isidis et Cybeles eas adequas. Greco castu dixit uarro, pro Greco ritu.

CATABOLICI sunt genii inauspicati et infames, qui fanaticos prosternunt, atque ad terram profligunt,  II, 698 B.

CATACLISTI. II, 1036 B, uestis de cataclistis, de pretiosis et diligentius adseruatis. Sic Apulei, lib. XI: Chorus ueste niuea et cataclista prenitens. Hesych.: , . Alii cataclitis, i. e. obscuri et depressi coloris.

CATACLYSMUS, diluuium, primi orbis per aquam uniuersa ruina. I, 481 A; 571 C. I, 701 A, Cataclysmum scilicet et retro fuisse propter incredulitates et iniquitates hominum.

CATAPHRACTE est lorica seu thorax militaris, II, 1043 A.

CATECHIZARE. II, 434 B, Et illi catechizat, i. e. sermone rudi informat seruos eius ad obsequium ipsius. I, 675 B, Quere an idololatriam committat, qui de idolis catechizat.

CATHARTICUM, , medicamentum, quod purgandi uim habet. II, 1049 A, Dabo catharticum impuritati Scauri.

 CATHEDRA. II, 49 A, Apud quas ipse adhuc cathedre apostolorum. Rigalt. hec non proprie de cathedris apostolorum intelligi uult, sed de principalibus Ecclesiis, ab ipsis uidelicet apostolis constitutis, que etate Tertulliani suis locis presidebant, tanquam aliarum matrices, qualis in Achaia Corinthus, in Macedonia Philippi, Thessalonica, in Asia Ephesus, in Italia Roma.

CATHOLICE. II, 38 D, Quum catholice in medium proferebant, i. e. apud omnes palam, non inter domesticos. II, 106 B, Catholice fieri hec, i. e. in uniuersum, cui ex parte opponitur.

CATHOLICUS. II, 304 B, Protectorem catholice et summe illius bonitatis.

CAUDA. II, 123 B, Itaque primo trahentes adhuc caudam, i. e. nondum arcuato, ut scorpiones, impetu surgentes, nondum figentes spicula, nondum fundentes uirus.

CAUPO. II, 651 B, Cum omnes illic sapientie atque facundie caupones degustasset. Metaphora, quam exponunt  sequentia. Proinde enim, i. e. perinde, et anime ratio se habet, per philosophatas doctrinas hominum miscentes aquas uino, etc.

CAUTER, grec. , instrumentum ferreum, quo uulnera exuruntur. II, 1048 A, Adigo cauterem ambitioni.

CAUTERIUM, grec. . II, 198 A, Bis falsarius et cauterio et stylo. H. l. cauterium non est ferrum illud candens, quo aut signantur probati, aut sontes puniuntur, sed est , pictorium instrumentum, quo fieret genus illud picture, quod encaustum solet a pictoribus et aurificibus appellari; Plin. H. N. XXXu, 11; uitruu. uII, 9; Marcian. 17. Est itaque falsarius Hermogenes cauterio suo pictorio, discolores ceras inurens exprimendis falsorum numinum simulacris. Falsarius etiam scripturis stylo heretico deprauatis. II, 131 C, Et est plane seuitia medicina de scalpello deque cauterio. I, 1246 A, Miserum  est secari et cauterio exuri. I, 362 A, Mercurium mortuos cauterio examinantem.

CAUTIO. II, 290 A, Nec cautionem eius delegasset, i. e. cauere uoluisset.

CAuEA, arena gladiatorum et amphitheatra. I, 361 A, Plane religiosiores estis in cauea. II, 279 A, Et cauee seuientis.

CAuERE. II, 156 A, Denique cauerat pristinum doctor. Forensis locutio, pro eo quod est: Confirmauerat se in priore doctrina permansurum, et a nouatione abstenturum. I, 1265 B, Tamen iudicantis impatientiam cauit, i. e. adhibuit impatientiam iudicantis seu persequentis iniuriam iudicio. Cauit impatientiam iniurie, actionem eius aggressus iudicio; et si non pergit. Cauit tanquam periclitaretur reposita apud Deum ultio, eaque cautione honorem iudicis, i. e. Dei, abstulit. I, 694 A, Iurati cauent. Iureconsulti schedulas aut syngraphas huiusmodi uocant cautiones, et cauent, quia scilicet cauemus ita nobis, et reddimur securi cum mutuum damus.

 CAuILLARI dicuntur fontes, II, 1033 B, cum sui copiam facere desinunt, caua telluris subeundo: tunc enim circumpositos incolas fallunt. II, 823 B, Per que fere promulgatio maiorum cauillatur; i. e. cauillationibus infesta est, passiue. II, 844 C, Sed quoniam et hic de interpretatione corporis questio cauillatur.

CAuOSITAS. II, 742 B, Nobis inferi non nuda cauositas.

CEDERE. II, 114 C, Sol cessit diem emptionis nostre, i. e. sol representauit diem emptionis nostre, quo Christus surrexit a mortuis.

CELLARIUM, , cella, proma. II, 834 C, Que enim ab ira Dei cellariorum nos refugia seruabunt.

CELLULA. II, 262 A, In hac cellula creatoris etiam crucifixus est, i. e. corpore suo, quod uelut cellulam et de creatione sibi assumpsit, ut in ea habitaret.

 CENSERE. II, 1039 B, Preter urbem censebat, i. e. ex urbe pellebat. Originem ducere: I, 341 A, Inde censentur dii uestri, i. e. ortum suum et principium suum ab eis ducunt; sunt enim uel ex metallo quodam, uel saxo, uel marmore. II, 33 B, An nostra doctrina de apostolorum traditione censeatur. II, 895 A, Quo communiter etiam uirgines censeantur, i. e. communi nomine mulieris comprehense. I, 1160 A. Tum et corpus eius in pane censetur. Rigalt. interpretatur: Per panis sacramentum commendat corpus suum. Quemadmodum Augustin. lib. I, Quest. euang., cap. 43, dixit: Per uini sacramentum commendat sanguinem suum. I, 471 A, Sed et quod fratrum appellatione censemur. II, 920 C, Uno matrimonio censemur utrobique. I, 363 A, 577 A, De contemptu utique censentur.

CENSUALES, ii qui diaria et annales et acta publica confecerunt. Hos uocabulo sui eui appellat Tertullianus, I, 388 A.

CENSURA. II, 273 A, Quid temetipsum censura circumuenis.  Heumann scribit: Quid? quod semetipsum censura circumuenit, i. e. sententia Traiani semetipsam euertit, suoque se iugulat gladio. II, 281 B, Secundum censuram institutoris ipsius. II, 759 B, Tua opinor, illi censura prescriberet. I, 469 A, Censura diuina, est excommunicatio ecclesiastica.

CENSUS, origo, estimatio, professio. I, 307 A, Census istius discipline a Tiberio est. I, 329 A, Ab illo census totius uel potioris uel notioris diuinitatis. I, 403 A, Hunc edidimus et secte et nominis censum cum suo auctore. II, 44 C, Ecclesie apostolice census suos deferunt, i. e. origines suas. II, 228 B, Ex facto habet censum. II, 575 B, De animalibus scilicet censu inualetudinis, spiritalia accedere. Demiurgum ait ab ea substantia animalia, censu inualetudinis traxisse aliquid inualidi, fuisse autem inualetudinem, accedere spiritalia, h. e. esse propterea inualidum accedere spiritalia, ad spiritalia accedere non ualere,  non posse. II, 579 A, Hominis censum, i. e. quo uere hominem censeri par est, nimirum qua spiritalis est. II, 270 B, Nullam autem apostolici census Ecclesiam inuenias. II, 895 A, Et omnis census elementorum, i. e. numerus, quasi recensione certa comprehensus, recensio. II, 703 A, Et maiorem piscium censum. II, 934 B, Quam ipse census generis humani, i. e. primordium. II, 803 B, De limi sordibus excusato censu eliquasse: uid. EXCUSARE. II, 646 C, De solo censu anime congressus Hermogeni.

CENTENARIUS. I, 300 A, uideo enim et centenarias cenas, i. e. sumptuosissimas, ut in quibus tot sestertia, quam olim era consumebantur. II, 98 B, Et quod magis usui est, centenariis quoque rosis, etc. Centenarias rosas dixit a centum foliis. Conuenientissime autem dixit coronam ex rosis, que spectaculi et spiraculi res est, h. e. oculos colore et nares odore delectat, magis usui esse, quam de laurea, myrto, olea, aut quauis alia illustri fronde, que oculos tantum pascit. II, 1048 A, Item qua lances centenarii  ponderis Sulla molitur.

CENTONARIUS. II, 53 A, De carminibus Homeri opera propria more centonario, i. e. quomodo centones confici et curari solent.

CERAUNIA, gemma est candida et rutilans, sic dicta quasi a tonitru. Plin., H. N., XXXuII, 9. I, 1305 B, Et ceraunia coruscaret. II, 660 B, Nam et cerauniis gemmis non ideo substantia ignita est quod coruscent rutilato rubore.

CERNERE, , cribrare. II, 165 B, Postulauit Satanas ut cerneret, uos, ex Luce Euang. cap. 22.

CERuUS. II, 776 C, In prelio ceruos. Rhenan. prouerbialem figuram sapit, natam, ut apparet, ex illo Chabrie apophtegmate: formidabiliorem esse ceruorum exercitum duce leone, quam leonum duce ceruo. II, 681 B, Sine arundine, sine ceruo. Maluit Rigaltius seruare uocem ceruo, quam corno aut orno reponere. Hic enim de uitis pedamentis, non de arboribus uitis amicis agitur, quales sunt ornus et cornus. Sunt  autem cerui bacilla furcillata habentia figuram litere u, a similitudine cornuum cerui, quod docet M. uarro lib. Iu.

CHARITES. II, 85 A, Hoc primum caput coronatum est a Charitibus.

CHARISMA. II, 547 A, Et carisma ingenium appellant. II, 147 A, Tot carismata perperam operata. II, 659 B, Nam quia spiritalia carismata agnoscimus. II, 155 B, Cuius carismata quoque expugnauit.

CHIROGRAPHUM. II, 156 A, Et manet chirographum apud Psychicos, II, 1019 D, Donato chirographo mortis.

CHRISTIANIZARE. II, 270 B, Que non in Creatore christianizet.

CHRISTIANUS. I, 281 A, Perperam Christianus uocatur: legendum Chrestianus. Chrestianorum autem nomen ideo magis inualuisse inter gentiles, quam Christianorum, uiri docti credunt, quod plurimi apud illos fuerint Chresti, nulli Christi. uid. Hauercamp. ad h. l., qui multos huius nominis ex scriptoribus laudat. I, 403 A, Ipse iam pro sua conscientia Christianus:  uocat Pilatum Christianum quia sciebat iniuste accusatum Christum. Ibid., Ut credatis Christiani, i. e. ut iam facti Christiani credatis.

CICADA. II, 903 A, Aut cicadas Atheniensium apud Athenienses qui fuerit ritus, optime describit Clemens Alexandr., lib. II Pedagog., p. 199 C, ed. Sylburg. , , , , , , , , , , , , etc., ex Thucydid. libro I. Crobylus species fuit uirilis cinni a media fronte cacumen uersus in acutum utrimque desinens, nam muliebris corymbus, puerilis scorpius dicebatur. Continebatur crobylus iste anadesmate, quod item crobylus, teste Seruio , dicebatur, aut proprio et singulari nomine , ut  est apud Hesychium, a cicadis admordentibus atque herentibus. Huic , siue crobylo impacte erant quasi morsu auree cicade, que , hoc est indigenas, uel aborigenes Athenienses esse ostenderent. Huius ornamenti meminerunt auctores multi. Tertullianus uero synecdochice totum hoc instrumentum significat cicadarum appellatione.

CICUTA. II, 647 A, Iam cicutis damnationis exhaustis, i. e. iam audita damnationis sue sententia, quasi ab eo temporis momento mortem Socrates bibere cepisset, cum ab eo quoque iudices uitam custodiis ademisse censeantur, ex quo mortis sententiam dixere.

CINAEDUS. I, 348 B, n. , Nescio quem cinedum deum facitis. Antinous intelligitur, quem in deliciis habuit Hadrianus imperator.

CINCTUS, zona. II, 1031 B, Cinctu arbitrante, i. e. tunica cingulo suspensa arbitratu uestro.

CINERARIUS, structor come et capillamenti. I, 1301 B, Et cinerariis peregrine proceritatis. uidentur tamen  potius hoc in loco esse cinerarii, qui dominam suam ut pompam prosequuntur, et cinerem pulueremque ab ea abstergunt, ut solent meretricum ancillarioli. Glossar. Cinerarius, . Confirmat hanc interpretationem adiunctum epitheton peregrine proceritatis.

CIRCULATORIUS. II, 762 B, Sed de aliquo circulatorio cetu, i. e. conuentu agyrtarum, prestigiis circulatoriis agentium, ut loquitur auctor Apolog., cap. 23. Nam circulator, in Glossario. I, 672 B, Quoniam aliquid adhuc de circulatoria secta cogitaret.

CIRCUMDARE. I, 1325 A, Circumdare capillum. Nullum sensum fundit hoc in loco uerbum circumdare. Optime Rigaltius, circumradere.

CIRCUMGELARE. II, 687 A, Accepto initio anime immortali mortale ei circumgelauerint corpus.

CIRCUMSCRIPTIO. I, 1257 B, Et circa diaboli circumscriptionem, i. e. deceptionem.

 CIRCUMSCRIPTOR, abrogator. II, 276 B, Sententie sue circumscriptorem, i. e. qui eam circumscribit et fraude irritam facit. Circumscribere, pro circumducere et obliterare, frequens iureconsultis et auctoribus idoneis uerbum. II, 293 B, Dum ipsum circumscriptorem colubrum a congressu femine arcet, i. e. deceptorem.

CIRCUMSTANTIA. II, 1156 A, Cui illa angelorum circumstantia non cessat dicere, i. e. uel potius , greco more de angelis enuntiatum. Gell., N. A., lib. uII, cap. 4, circumstationem uocat. II, 965 A, In tempore pressure et persecutionis, et cuiuscumque circumstantie.

CIRCURIANIANA. II, 591 A, Accipe alia ingenia circurianiana. Latin. emendandum censuit: Accipe alia ingenia cercuriana. Cercurus, inquit, dicitur nauis asiana pregrandis. Ita quidem Festus tradidit, sed hoc frigidum nimis pre stoliditate ac uesania istius ualentiniani, quem Tertull. explodit. Rigalt. coniicit auctorem scripsisse: Accipe alia ingenia Curruce  Enniani insignioris apud eos magistri. Curruca, stupidi cuiusdam mimologi nomen fuit, ut discimus ex ueteri Iuuenalis interprete ad hunc uersum ex Satira sexta: Tu tibi nunc, Curruca, places, fletumque labellis exsorbes, quo certe fatuus aliquis describitur. Huiusce autem Curruce aptam ridiculis personam primus ut uidetur, Ennius introduxit. Unde Tertullianus hoc loco aliquem e proceribus ualentinianis deliramenta sua, tanquam effata pontificialia uerbis ad fastum compositis pronuntiantem Currucam Ennianum nuncupauit. Tertullianum uero imitatus est Hieronymus, libro adu. Ruffinum: Sed nos homines simplices et Curruce Enniani, nec illius sapientiam, nec tuam, qui interpretatus es, intelligere possumus.

CIRIA, seu sciria, pellis leonina, que minime subacta est, sed crudo gestatu exarefacta inhorruit. II, 1042 A, Ne ceruicem eneruem inureret ciria leonina.

CIRRUS. II, 903 A, Aut cirros Germanorum, i. e.  capillorum intortos flexus in nodum ad uerticem uinctos, et exinde in latum diffluentes. Tacit., de Mor. German.: Insigne gentis obliquare crinem, nodoque substringere. uid. et Sueton. Calig. 47.

CIuILIS, clemens, I, 276 A, Ciuilis, non tyrannica, dominatio.

CLANCULARIA, amasia; cum qua quis clam consuescit. II, 1041 B, Tantum Lydie clancularie licuit.

CLANCULUS, clanculum. II, 1041 A, Certe iam uirum alicui clanculus functus.

CLAUSULA, finis. I, 447 A, Ipsamque clausulam seculi. II, 109 B, In clausula officii. II, 831 B, Aut tunc sub omni clausula temporum. I, 672 B, Quasi clausulam sacrificationis.

CLIBANUS. II, 437 A, Quia post illam clibanus uel furnus gehenne sequatur.

CLIMACTERICA sunt certa uite spatia per annos nouem aut septem scansili ratione currentia, que Chaldei periculosa esse affirmabant, precipue uero annum LXIII. uid. Gell., N. A., lib. III, cap. 10; lib. Xu, cap.  7. I, 675 A, Que aliorum climacterica precanit.

CLOACINAE, dee, que cloacis preerant. II, 1043 B, Adita Cloacinarum sunt ipse cloace.

CLUERE, II, 1030 A, Aut quis Tarentum, uel Betica cluit. Cluo et clueo dicebant ueteres, pro: esse, nominari, celebrari. Forte a greco , corrupte, ut alia multa, uel potius , quod est audire, uel esse, dici quomodo Latinis hoc ipsum in usu est. Unde inclutus pro celebri. Plaut. Men. u, 2, 101: Qui cluet Cygno patre. Sic Prudentius: Qui patria uirtute cluis. Cicero, de clar. Orat.: Tum duo Cepiones multum cluentes consilio et lingua. Martianus precluis pro nobili et claro accipit.

CLUDERE, pro claudere. II, 822 B, Si priorem uenisse hoc fidem cludet, i. e. si hoc quasi claustra, terminos constituet fidei, extra que nichil credi ab homine oporteat. II, 384 B, Ut aliquid cludam cum mei domini ueritate scripti. I, 337 A, Et celum semel clusit. II, 254 C, His interim lineis eam clusimus.

 COAETARE. II, 858 B, Cetant natu, de anima et corpore.

COAGULUM. II, 785 A, Nam ex coagulo in caseo uis est substantie, quam medicando constringit, id est lactis.

COCETUM, est genus edulii, ut docet Festus, ex melle et papauere factum. Sed apud ueteres usurpatum etiam est pro potu miscello et ex rebus uariis confecto, ut fuit ille Nestoris, Hom. II, . I, 562 B, Nestoris cocetum.

COCUS, pro coquus, I, 272 A, 282 A, et sepe.

CeLEMENTATUS, II, 577 A, uid. adu. ualentin. cap. 23.

CeNA. II, 477 A, Et cenas puras, i. e. Parasceuas, . Sic interpretatur Ireneus, lib. I, cap. 10. Glossar. Cena pura, , quod sine ullo apparatu et accuratione fiebat cibo tenuissimo et simplicissimo. II, 702 B, Atque exinde in illo finita sit metensomatosis, ut estiua cena, post assum. uidetur innuere Tertullian. in cenis estiuis, post assum, hoc  est, carnes assas, nichil preterea ferculorum afferri solitum, ita ut finis cene fuerit assum. Uti Empedocles in ardenti Aetna probe assus in nullum aliud corpus est mutatus, atque adeo finis fuit metensomatoseos. Quid si huc alludat? Grecis, qui oua cum turdis et leporinis carnibus ac mellitis placentis, secundas mensas dabant, mos iste fuit, ut in fine cene linguas igne torridas post sermones degustandas darent. Quare finitum aliquid esse, nichil esse reliqui prouerbio significabatur.

CeNACULUM. Cenacula sunt superiora domus. uitruu. Architecture lib. II: »Cum enim, inquit, auctor mirum in modum Romano populo, necesse fuisset in cenaculis habitare , ad edificiorum altitudines deuentum et edium frequentiam.«

CeTUS, coitus, I, 326 A, Neque eas cetus incesti  sanguinis agnoscat. Sensus est, hoc ritu ita memorias parentum tenebrari, ut iam ceci, genealogiam suam nescientes non agnoscant, nuptias istas, uel cetus incesti esse sanguinis et exempli nefandi. I, 465 A, Nulla est necessitas cetus. I, 273 A, Cetus antelucanos ad canendum Christo et Deo.

COGERE, includere, colligere. II, 1048 B, De piscibus placuit feras cogere, h. e. pisces in uiuaria colligere, qui ferarum officium faciant, hominesque sic mandant, ut fere solent. Ibid., Coactis alimentis, i. e. obiectis in pastum, que animalium natura minime appeteret. I, 452 B, uino lutum cogere, i. e. humum multo uino conspergere et inebriare, proteruie luxusque signum. I, 468 B, Gogimur ad literas, i. e. conuenimus.

COGITATORIUM. II, 814 A, Caro erit anime cogitatorium, i. e. locus in corpore, siue pars corporis, ubi anima cogitat. I, 632 C, Aut spiritus ideo insitus corpori, ut iniquitatum cogitatorium fieret.

COGITATUS, i. q. cogitatio, II, 910 B, Quicumque  malus cogitatus. II, 914 C, Cogitatum mouet. II, 814 A, Cogitatus carnis est actus.

COITIO, conuentus. II, 973 A, Et in principum mandata coitionibus opposita delinquimus.

COLLIGERE. II, 199 A, B, Sed quomodo colligemus. Ibid., Si colligere interdiu non potes, habes noctem, nempe conuentus Ecclesie, qui ex eo , dicti. Iren., lib. III, cap. 3: Confundimus omnes, qui quoquo modo uel per sui placentiam malam uel uanam gloriam colligunt. Optatus lib. II: Non enim grex aut populus appellandi fuerunt pauci, qui inter quadraginta et quod excurrit basilicas, locum ubi colligerent, non habebant.

COLLINEARE. II, 991 C, Utrumque christiano an ethnico peccatori de restitutione conliniet, i. e. conueniat interpretatio restituendo peccatori.

COLLOCARE. I, 261 A, Hanc itaque primam caussam apud uos collocamus, h. e. crimen, quod uobis defertur, illud primum est. Heuman pro uos affert, e  duobus cod., nos. Apud nos collocamus, i. e. nobiscum statuimus. II, 57 A, Nunc neophytos collocant, scil. in gradibus ordinationis ecclesiastice.

COLLYRIS, est placente genus, figura rotunda, adeo ut idem esse uideatur, ac umbilicus in seutis. I, 1323 B, uos plane adiicitis ad pondus collyridas quasdam.

COLOR. II, 910 C, uel qui diuerse sententie color est. II, 548 A, Habet etiam colores ignorantiarum. I, 1312 B, Quis enim est uestium honor iustus, de adulterio colorum iniustorum? Accusat luxum mulierum, que in uestimenta colores inducerent non natiuos uelleri aut lane, uidelicet purpureos, hyacinthinos, coccineos: et hos ait esse colores iniustos et adulteria.

COLORARE. II, 927 A, Scio quibus causationibus coloremus insatiabilem, etc. I, 655 A, Coloratus ut leno.

COMBIBERE. I, 647 A, Per que simul inquinamentum combiberint.

COMESOR. II, 247 B, Quis tam comesor mus ponticus,  quam qui Euangelia corroserit.

COMESTUS. I, 533 A, Linguam suam comestam. Plinius, qui Anaxareho hoc adscribit, dentibus prerosam. ualer. Max., dentibus abscissam et commanducatam.

COMINUS. II, 317 A, Ceterum ipsas quoque antitheses Marcionis cominus cecidissem. II, 326 A, Sed et hinc iam ad certum et cominus dimicaturus. Cominus cedere, cominus dimicare, , , cui contrarium, . Translatum a bello, in quo nunc consertis pugnant gladiis, et conserere siue conferre manus dicuntur, nunc machinis aut etiam amentis procul tela in hostem torquentes. Utimur eo, quum significare uoluerimus, nos rem propius, seu de propinquo uelle expendere, agitare, argumenta ex rei ipsius natura, non extrinsecus adsumpta, ad infirmandam alicuius sententiam afferre. II, 787  B, Accedant adhuc cominus ad congressum insolenter comparatum.

COMITIARE. II, 1047 A, Quantum nomine comitiasti. Exponitur; quantum mihi pallii nomine in comitio Exprobrasti. Incomitiare dixit Plautus.

COMMEATUS, prorogatio. I, 447 A, Romani imperi. commeatu. Adhibetur de omni mora et dilatione. I, 508 A, Commeatus deliberandi, i. e. spatium deliberandi. II, 156 B, In isto commeatu, i. e. spatio temporis istius. II, 141 A, Nec per hunc commeatum uite. II, 334 A, Breuem carnis commeatum non debuerant nascendo sumpsisse, i. e. facultatem breuis temporis agendi in carne. II, 441 D, Lucrari nos uult commeatum. Commeatum seculi dicit moram in seculo nostram. Lucrari autem nos uult commeatum, h. e. pro lucro nobis poni diem, quemcumque innocenter, siue, ut ait, sapienti conuersatione, transigimus. II, 297 B, Commeatum operationibus eius admetiendo rationem bonitatis sue egit. Castrensis locutio est, sic enim duces militibus commeatum  admetiri solent et circumscribere. I, 1237 A, Et commeatum sibi faciunt delinquendi. Commeatus est uenia, que militi datur, ut possit ad tempus abesse a castris uel negotiorum, uel ualetudinis caussa. Sensus itaque: Potius ipsi facultatem sibi parant et curant delinquendi quam eruditionem et disciplinam non delinquendi. II, 710 A, Si non in primo quoque uite huius commeatu omnibus illicitis satisfiat. Iren. Si non preoccupans quis in uno aduentu omnia agat semel ac pariter, que non tantum dicere et audire non est fas nobis, sed ne quidem mente in conceptionem uenire.

COMMENTARI. II, 1032 A, Commentata uim tormenti debile  pecoris caput uindicantis; sensus: Machinam commentata uiolentam, que ad irati exemplum arietis uindicat se capite. II, 573 B, Achamoth in honorem eonum imaginem commentatam. II, 266 C, Si hic homo Deum commentabitur.

 COMMENTARIUS. II, 151 A, Et si fidem commentarii uoluerit hereticus, h. e. si ex publicorum etiam archiuorum fide doceri uoluerit. I, 292 A, Consulite commentarios uestros. Pamel. putat alludi his uerbis ad Annal. Corn. Tacit., lib. Xu, aut potius ad Sueton. in Nerone. II, 966 B, Porro cum in eodem commentario Luce.

COMMENTATOR. I, 370 A, Neque ullus commentator eiuscemodi antiquitatum. II, 789 A, Ipse imprimis Mattheus, fidelissimus Euangelii commentator. II, 841 B, Aut a commentatore Euangelii preluminatam.

COMMISERO est grece , II, 374 C, 449 D.

COMMITTERE, duos pluresue in certamen coniicere. II, 36 B, Ut apostolos committam, metaphora sumpta a gladiatoribus. II, 570 B, Que nos commisit cum Hermogene, i. e. fecit ut scriberem aduersus Hermogenem. I, 621 A, Ut uos committat, i. e. ad certamen inter uos adducat. II, 281 A, In gulam committunt, i. e. ei ipsi nocent, qui gulam suam obruerint  cupediis. II, 287 B, Et ideo in suam summam commisit bonitatem, i. e. reposuit, tempore scilicet suo promendam. II, 919 B, Cum sollicitudinem nuptorum committit, i. e. confert, comparat inter se. II, 862 A, Sed nec ipsum baptisma committi per regenerationem, etc. I, 439 A, Ideo ergo committimus in maiestatem imperatorum. I, 416 A, Committitis crimen uere irreligiositatis.

COMMUNICARE. II, 33 B, Communicamus cum Ecclesiis apostolicis, i. e. probamus nos communionem habere cum eis, quod nulla doctrina diuersa, nimirum nobis est, sed conspirat cum illis. I, 1262 A, Non uasculorum inquinamentis, sed eorum que ex ore promuntur, hominem communicari, i. e. coinquinari, . I, 650 A, Cur que ore prolata communicant hominem, etc.

COMMUNICATIO. II, 58 C, Et communicatio deliberata, nempe orationis et conuentus, et omnis rei sancte.  Ad eam uero non admittebantur, nisi deliberatione prius habita probatissimi. II, 789 A, Non ex uulue communicatione, i. e. inquinatione illa, que fit in coitu, quam ante genitalem passionem dixit.

COMMUNICATOR. II, 1027 A, Et inde communicatores reuertuntur, h. e. cum iure pacis et communionis.

COMMUNITER, communi modo. I, 376 A, Quod uideri communiter potest, i, e. oculis, manibus, sensibus.

COMPACTUS, creber, frequens, densus. II, 549 A.

COMPARATIO, II, 579 A, B, In animalis comparationem, i. e. ut hic animali coniunctum formetur et comparetur cum eo.

COMPAR. I, 284 A, Sed iam, ut uolunt, compares tuos, i. e. similes, qui Christianis illa obiiciunt, falso quamuis, que ipsi reuera faciunt.

COMPARCINUS. II, 586 A, Comparcinus ille Soter. Compactitius, apud Semler; Iun. legit comparciuus, i. e. ad cuius constitutionem compagemque omnes  symbolam suam comparserant siue, ut olim dicebatur, comparciuerant. Neuius quadrigeminis, Suo labori nullus parciuit.

COMPASSIO. II, 799 B, Compassio sententiarum, inter uos scilicet, quibuscum intercedit communis sententie commune negotium. Sic contra libro de uirgin. ueland. iam se proprium opinionibus suis negotium passum esse prefatur. Postea uocat, communionem fauorabilem sensuum.

COMPENDIARE. II, 362 A, Compendiatum est enim nouum testamentum, et a legis laciniosis oneribus expeditum. II, 575 B, Sicut sermonem compendiatum, ita et lauacrum.

COMPENDIUM. II, 248 A, Ne compendium prescriptionis ubique aduocatum diffidentie deputetur. Compendium prescriptionis uocat thesin illam: In tantum heresis deputabitur, quod postea inducitur, in quantum ueritas habebitur, quod retro et a primordio traditum est. II, 519 B, Soleo in prescriptione aduersus hereses  omnes de testimonio temporum compendium figere. I, 1214 B, Et exinde indiuidue familiaritatis prerogatiua compendium baptismi conferre potest. II, 894 B, Naturaliter compendium sermonis et gratum et necessarium est.

COMPENSARE, commutare. II, 1041 B, Qui totam epitheti sui sortem cum muliebri cultu compensauit.

COMPERIRI, deponente forma. II, 222 B, Unde ergo compertus est Hermogenes, pro comperit, ita consultari.

COMPERTUM. II, 312 B, Utique de comperto, i. e. non temere, sed e re comperta.

COMPESCERE. I, 262 A, Qui legem ueterem compescat, i. e. abroget, ut nouam subinducat.

COMPITUM. II, 882 B, Et compitum stomachi. Ita uocat conuenticulum et receptaculum, quod in hoc uidelicet conueniat, quidquid eduliorum per os immittitur.

COMPLECTI, passiua significatione. II, 225 C, Et complectebantur, i. e. constringebantur, continebanturque complexu celi. Sic complectendi uerbum Cicero  usurpauit, Tusc. u, 14: In eo genere, quo uita beata complectitur; ubi uid. Dauis. et pro Rosc. Amerin. XIII: Quo uno scelere omnia scelera complexa esse uideantur. Alii cod. uatic. contemplabantur, passiue, i. e. committebantur et compingebantur. uid. CONTEMPLARI.

COMPONERE. II, 432 A, Ut inter illum et fratrem ipsius diuidunda hereditate componeret. Ead. pag., Pacis inter fratres componende. I, 363 A, In templis adulteria componi.

COMPOS. II, 1035 A, Compotes sumus, sc. uere historie. II, 217 C, Proinde nos et de celo et de terra compotes reddidisset, i. e. Spiritus sanctus qui celi arcana nos docebat, monuisset de celo, a quo res create fuissent. Idem quoque spiritus docuisset de terra, ex qua res crearentur, sicque uos et de celo et de terra compotes reddidisset. II, 965 A, Et occultorum compotes faciunt. II, 396 A, Hanc legis uoluntatem  et reuelauit et compotem fecit. II, 726 A, Si compotes somniaremus, nimirum nostri, et non anima quodammodo e sensibus corporis sui excideret.

COMPOSITITIUS. II, 659 A, Dissolubile autem omne composititium et structile.

COMPOSSESSOR. I, 682 B, Compossessores mundi, non erroris.

COMPULSATIO, concertatio. I, 400 A, Nec alia magis inter nos et illos compulsatio est. I, 464 B, Spectacula etiam emulis studiorum compulsationibus inquietaret.

COMPUTARE. II, 995 B, Sed qui non computauerint Deum. II, 768 A, Non computantes scilicet, i. e. spernentes.

CONARI. I, 483 A, Et si qua illic arborum poma conantur, etc., i. e. et si que illic forte arbores supersunt, spectantium quidem oculis poma promittunt, sed ea poma carpentium digitis contacta soluuntur in cineres.

CONCARNARE. II, 786 B, Ita concarnatur et conuisceratur  cum eo cui adglutinatur.

CONCARNATIO. II, 941 C, Occasio tertie concarnationis irrumpat.

CONCESSARE. II, 156 A, Et a proposito recipiendorum carismatum concessare. II, 110 B, Quod apud doctores nostros concessauit.

CONCILIABULUM. Fest.: Locus, ubi in concilium uenitur. Ubi plures sui iuris sedent. Municipia etiam prius conciliabula appellata docet Frontinus. I, 463 A, Municipia, conciliabula, castra ipsa. I, 639 B, Nam non sola ista conciliabula spectaculorum.

CONCILIARE. II, 994 C, Cum putaueris recte conciliasse temperamenta colorum.

CONCILIUM. II, 1030 C, Luminis concilio. Lumen atque os tunice stipabatur, aggesta materia densius, aut loro ualentiore firmabatur, plerumque ex opere coactili, quod concilium Latinis dictum. Mercerius mauult consilio, i. e. coloris ratione. II, 1041 A, Nominis consilium, i. e. nomen quod sibi adsciuit  et conciliauit.

CONCILIATUS. II, 1003 C, Conciliatum et concineratum cum dedecore et horrore compositum, in cilicio et cinere penitentium squalore.

CONCOLORARE. II, 995 A, Concolorantibus figuris.

CONCORPORARE. II, 988 B, Concorporauit nos Scriptura diuina. II, 1009 C, Illo enim concorporato rursus Ecclesie.

CONCORPORATIO. II, 366 A, Ut interpolatam a protectoribus Iudaismi, ad concorporationem legis et prophetarum. I, 1207 B, Sane humano ingenio licebit spiritum in aquam arcessere, et concorporationem eorum, etc. Organa hydraulica significat, qualia describuntur a uitruuio, lib. X Architect.

CONCORPORIFICATUS, II, 577 A. uid. aduers. ualentin. cap. 23.

CONCUBINA. I, 1277 A, Erant et concubine patriarcharum. II, 921 A, uerum etiam concubinis coniugia miscuerunt.

CONCUBINUS. II, 815 B, Urgentium et inquietantium  sanguinis sui concubinum, quasi cesorum sanguini incubet, qui gladium cesorum sanguine tinctum ceruicali supposuit suo.

CONCULTUS, bene cultus. II, 1036 A, Concultus et amenus super Alcinoi pometum.

CONCUSSIO. I, 703 A, Ex concussione milites, qui gratum se facere arbitrati imperatoribus commilito nes suos tradunt, produnt et deferunt. II, 952 A, In concussione totius mundi. I, 308 A, In elogio concussione eius intellecta, i. e. quum audiuisset quomodo pecunie extorquende uim ei intulissent, qui nomen ipsius detulerant in elogio suo. Est enim concussio illatus terror, specie auctoritatis uel iussu presidis, aut etiam extorsio pecunie ab alio per calumniam aut uiolentiam.

CONCUSSOR est qui pecuniam extorquet per calumniam siue terrore illato. II, 115 B, Quid etiam dicit ille concussor, de Simone ex Act. Apost. II,  118 B, Concussores nostri in amicitiam redacti per Mammonam.

CONCUSSURA, i. q. concussio, ciuile quoddam latrocinium, cum quis terrore cogitur, inuitus ad dandum aliquid. II, 117 B, In caussa eleemosyne, non in concussure.

CONDERE. II, 738 A, Rursumque condita pace situi suo reddidisse, h. e. post osculum pacis, quod erat signaculum et conclusio orationis, ut ipse ait sub finem libri de Oratione. Conditam pacem dixit oscula mutuo data, nempe inter fratres seu fideles, qui mortui componendi officio interfuerant. Condere, hoc loco, significat mutuo dare.

CONDICERE, similiter dicere, assentiri. II, 176 B, Condicente etiam Scriptura. II, 150 B, Solus autem homo Dei condixerat, scilicet Petrum; i. e. cum Paulo dixerat, consentanea Paulo dixerat Petrus. II, 268 C, De Euangelii societate condixerant, i. e. conuenerant. II, 905 B, Quo totam condixerunt confusionem. uid. CONFUSIO. I, 294 A, Ut si statio facienda  est, maritus de die condicat ad balneas, i. e. amicos sibi adiungat, qui in balneis apud se lauent, quo tempore opus erat plurimo ministerio, nec stationem mulier poterat obseruare. II, 657 B, Philosophi ex contrariis uniuersa constare condicunt. II, 985 A, Causas penitentie delicta condicimus. II, 207 B, Pecora condixerint bestiis; ut communis umbra seu commune tectum claudat oues et lupos, ut eodem quasi ad condictum amice conueniant.

CONDIMENTARIUS. II, 686 C, Platonem omnium hereticorum condimentarium factum.

CONDITIO, est grec. . II, 207 B, Cum reuelatio filiorum Dei redemerit conditionem a malo, ex Rom. uIII. I, 281 A, Neque alia conditio. II, 148 C, Quemadmodum et uniuersum conditionis; . II, 895 C, Si qua ergo conditio noua in Christo. II, 502 B, Cui conditio quecumque seruiret. I, 1313 A, Quia Dei conditio est thus. I, 632 A, Adulterandis usibus diuine conditionis. II, 84 A, Sic itaque et circa uoluptates spectaculorum infamata conditio est. II, 995  B, Cui etiam conditio gratior queque de gula erepta est, i. e. edulia queque a Deo creata et condita. II, 656 B, Uniuersa conditio, i. e. quicquid a Deo conditum creatumque est. II, 702 B, Ne aliqua sepulture conditio patesceret. Iun. legit: ne aliqua sepulture conditio putesceret. Est autem conditio condimentum siue conditura, que adhibetur piscibus. Sic illudit Empedoclis uerbis, quod se piscem dixisset.

CONDITIONALIS. I, 678 A, Sed conditionalis erum. Seruus dicitur conditionalis, certe conditioni adscriptus et mancipatus. II, 638 A, Sicut machere conditionalis comminatio. II, 354 B, ead. uerba. II, 137 C, Quando uigore animi conditionales minas regis excutiunt.

CONFESSIO. II, 649 B, Que penes nos apocryphorum confessione damnantur, i. e. quod in confesso est, libros esse apocryphos. I, 471 A, Alumni confessionis sue fiunt. II, 1028 B, Quem in prelio confessionis  tormentis colluctatum seuitia deiecit.

CONFICERE, colligere, parare. II, 52 B, Ad materiam suam cedem Scripturarum confecit; Iun. uult: Ad materiam suam concedem scripturarum fecit. Est autem concedes accumulatio ramorum e sylua cesorum.

CONFISCATUS. II, 116 A, Qui animam solam in confiscato habent. uerbo confiscatum usus est Sueton. ubi pecuniam dicens confiscatam, intelligit asseruatam in fiscis.

CONFLABELLARE. I, 656 B, De commercio scintillas libidinum conflabellant.

CONFLICTATIO. II, 458 C, Conflictationes orbis. I, 1223 A, Simul et de pristinis satisfacimus conflictatione carnis et spiritus. II, 806 B, Conflictationes dico anime, ieiunia, etc.

CONFeDERARE. II, 570 A, Uti in ipso, secundum Apostolum omnia confederetur: legendum forte  condendum, nam apud Iren. est: . etc., Coloss. I.

CONFORMALIS. II, 863 A, Conformale corpori glorie sue. II, 877 A.

CONFUSIO. II, 1033 A, Distincta confusio siderum. Optimus est ipse sui interpres libro de Resurrectione carnis: Redaccenduntur et stellatorum globi, reducuntur et siderum absentie, quas temporalis distinctio exemerat. II, 905 B, Per commune conscientie pignus, quo totam condixerunt confusionem, quam prope dixit, totam condixerunt contumelie coniugalis impudentiam, sed Iunius interpretatur: Condicto communi omnium rerum et iuris et facti promiscuam inter se consociationem spoponderunt; male.

CONFUSUS. I, 273 A, O sententiam necessitate confusam! i. e. que necessario aliqua ex parte in iustitiam peccat, uel potius, qua occurrere uolens Traianus et odio in Christianos, et iuste eorum causse parcere, neutri bene satisfacit.

CONGRESSIO. II, 549 B, Quanquam autem distulerim  congressionem, i. e. refutationem. uid. LUSIO. I, 664 B, Et in ipsa carnis congressione censendum.

CONGREX. I, 1247 A, Nullis conuiuiis celebres, nullis comessationibus congreges.

CONIECTATIO. II, 560 A, Et innati coniectationem. Iren. .

CONISCARE. II, 1049 A, Patinam coniscauit. Salmasius et alii legunt conflauit.

CONRESUPINATUS. II, 732 B, Neque conresupinatis internis, quasi refusis loculis.

CONSANGUINITAS doctrine, II, 45 B, i. e. doctrine que ab uno eodemque auctore sunt tradite, quasi ab uno parente.

CONSATUS. II, 721 B, Strato segregationem consati spiritus somnum affirmat.

CONSCIENTIA. I, 261 A, Que non de euentu, sed de conscientia probanda est; sensus: Si uel maxime iuste odissetis Christianos forte fortuna, tamen iniuste faceretis, eos odio prosequentes, quos odio dignos  esse compertum non habetis, ceco quippe flagrantes eorum odio. I, 375 A, Quasi de conscientia preterissemus, i. e. taciti pre metu. I, 438 A, Quod conscientia uestra est, i. e. quod uos probe scitis quod uestrum est crimen. I, 452 B, Conscientia potius, i. e. intimo animi cultu. II, 44 B, Quibus nulla constantie conscientia concedit, i. e. quibus nemo locum eo concessurus est, easque admissurus, quod sit apud se conscius, eas aliquantisper constitisse, aut porro constitutas esse. II, 1045 A, Sacerdos suggestus pro sacerdotali suggestu. II, 928 A, Si nouam uxorem de tua conscientia impleueris. I, 289 A, Nulla lex sibi soli conscientiam iustitie sue debet. I, 328 A, Appellamus et prouocamus a uobis ipsis ad conscientiam uestram. I, 617 B, An a Deo formata sit anime conscientia. I, 468 A, Corpus sumus de conscientia et discipline diuinitate. I, 1316 B, A quibus abest conscientia uere pudicitie. II, 943 A, Substantia, non conscientia, reformabimur.

CONSECRANEUS, siue consecraneus, qui iisdem sacris  initiatus est, I, 366 A.

CONSERuITIUM, II, 1316 A, Qui de meo iure conseruitii et fraternitatis.

CONSIGNARE. II, 540 A, Quam consignant, i. e. ad sacra admittunt. Rigalt. linguam consignant, i. e. silentium indicunt. Consignati dicebantur et . Philo de Mon. Ireneus, lib. I, cap. 24. Prudent. in martyr. S. Romani. Arnob. lib. III.

CONSISTERE. I, 284 A, Iam de caussa innocentie consistam, i. e. arma mouebo. Est autem genus loquendi tractum ab athletis et gladiatoribus, qui pedem in arena figunt, ne facile supplantari uel deiici possint. I, 500 B, Constitimus aduersus omnium criminum intentionem, i. e. firmiter stantes, locum quem ceperamus, tuemur. II, 931, Ut iam de hoc primum consistendum sit.

CONSISTORIUM. I, 1298 A, Ut de nouo consistorio libidinum  publicarum. II, 832 A, Uti ille iuuetur, siue ledatur per consistorii sui exitus, i. e. exitus prestitutos et determinatos a consistorio in quo de homine cognoscitur, nimirum consilium Dei. Metaphora a re forensi, nam consistorium in iure summus consessus appellatur. I, 649 B, A theatro separamur, quod est priuatum theatrum impudicitie.

CONSOLARI. I, 645 A, Ita mortem homicidiis consolabantur. II, 624 B, Ciues Clazomenii Hermotimum templo consolantur. II, 647 A, Cui nec consolanda iniuria est, sed potius insultanda. II, 1044 B, Et immundiorem loco ceruicem monilibus consolatur, i. e. ceruices suas infelici latrine lauande ministerio damnatos absurdissimi luxus impudentia consolatur. II, 547 A, Memoriam ualentini integra custodia regularum eius consolatur.

CONSPARSIO. II, 418 C, Preter oneribus consparsionum offarcinatam. Onera consparsionum dicit farine massam aque conspargine coactam: Exod. XXII, 34:  etc. Hesych. , Glossar. uetus: , adeps. Item: , massa, conspersio.

CONSPECTOR. I, 1331 A, Deus conspector cordis est.

CONSPURCARE, I, 644 A, Si apparatus agonum idololatria conspurcat de coronis profanis.

CONSTANTER. II, 256 A, Quo constantius utar rationis edite patrocinio, i. e. liberius, audacius. II, 384 C, Sed quoniam discipulos non constanter tuebatur, i. e. non fortiter. II, 469 A, Ut possis eum constanter exponere, i. e. intrepide, libere et sine dissimulatione. I, 1220 A, Qui ne discere quidem mulieri constanter permisit, i. e. non absolute scitari, aut prefracte interrogare.

CONSTANTIA. I, 1218 B, Tunc enim constantia succurrentis excipitur. Fiduciam significat succurrentis, qui iuris sui conscius sine addubitatione aut hesitatione succurrit periclitanti, hoc est admittitur, accipitur, laudatur. II, 659 B, uerum et ex constantia  gratie per reuelationem, celestis gratie dicit, gratiam de qua certissime constat.

CONSTARE. II, 260 C, Ut plerique Physicorum formidauerint, initium ac finem mundo constare, i. e. ei tribuere.

CONSTITUERE, II, 869 B, Quam constituit in membris, suis, i. e. constitutam ait et stabilitam, adeo ut radicitus inhereat.

CONSTITUTIO. II, 29 A, De studio aliter ineunde constitutionis, i. e. , status causse.

CONSTRICTARE, constrictum tenere grauissime. II, 303 A, Quod secent et inurant et amputent et constrictent.

CONSUBSTANTIuUS. II, 563 A, uulgo cessentialis, paria et consubstantiua.

CONSUETUDO. II, 970 B, Ne consuetudinem querant, ne consueta, ne sua desiderent, ut lautius in carceribus uiuant, quam domi.

CONSULTARI, consultum rogare, deponente forma. II, 212 A, B, Aut quem consultatus est.

CONSUMMARE, Ubi ipsa anima consummat, i. e. ubi  discedens anima a corpore, actus in eo sui singula computat, et summam colligit, tanquam pecuniam de multis nominibus confectam.

COMTEMNERE. I, 1257 A, Quid primum fuerit ille angelus perditionis, malus an impatiens, contemno querere.

CONTEMPERARE. II, 858 B, Contemperant fetu de corpore et anima.

CONTEMPLARI, passiua significatione. II, 225 C, Ita et celum spiritui et aquis incubabat et complectebantur. Alii, teste Iunio, e codd. uatican. contemplabantur, phrasi tectonica. »Est enim templum, inquit Festus, tignum iacens quod in edificio summo transuersum supra cantharios ponitur.« Et ita accipit uitruuius lib. Iu, cap. 2. Hinc contemplari dicuntur cantherii, i. e. committi inter se templo et concatenari ac constringi in suum templum desinentes. Sic ergo spiritus et aque contemplari dicuntur celo, i. e. committi et  compingi tanquam in templo suo . I, Contemplandis et distinguendis lapilis.

CONTEMPLATIO. I, 477 A, Sed qua, penes Deum maior est contemplatio mediocrium, i. e. pauperum cura.

CONTENDERE, disputationem habere. II, 56 B, de mulieribus hereticis.

CONTENEBRARE, in tenebris agere. I, 272 A, Quod incesta contenebrasset.

CONTESSERATIO. II, 32 B, Et contesseratio hospitalitatis, coniunctio familiarior, que per tesseram, signum hospitale, fiebat, cuius ostensione, si quem obiisse contigisset, statim agnoscebatur. Sic et contesserare.

CONTESTATIO. I, 1259 B, Ad fidei non tentationem dixerim, sed typicam contestationem, i. e. exemplum, figuram, sacramentum, mysterium.

CONTINENS. I, 414 B, In continenti, i. e. simul, uno obtutu, statim. II, 17 A, Et in continenti hereses subiungit.

CONTINENTIA. II, 42 B, 43 A, Desertor continentie  Marcionis. uocatur Marcion continens, quod nuptias prohibeat.

CONTINERE. I, 534 A, Quia nichil continendo et sustinendo homini prospectum, etc., i. e. quia nichil, quo homini, ut in uita perduraret, prospiceretur, postquam iam fuit homo, creari potuit uel debuit. II, 915 C, D, Si continuerimus, i. e. mordicus tenere uoluerimus, et uoluntatem Dei omnibus actionibus nostris obtendere.

CONTRARIETAS. II, 703 B, Que nomine contrarietatis opponerem.

CONTRISTARE. II, 385 A, Quoniam potiorem honorem sabbali seruat non contristandi. II, 1003 A, Si quis autem contristauit, non me contristauit.

CONTUMELIA. II, 903 B, Qui ex consensu contumeliam communem iam recusauerunt. Iniquos in Tertullianum Iunius eos putat, qui hec de coniugali solum cubilis usu intelligant: uocari potius contumeliam communem, afflictiones et persecutiones communes, que coniugatis  eo tempore accidebant aliena iniuria et contumelia. At uereor ne bonus ille Iunius, qui, ut hic, ita et in multis aliis locis, durioribus auctoris defensorem egit, iniquus uideatur interpres.

CONuENIENTIA. I, 1267 B, Negotium conuenientia soluet, i. e. conuentione, consensu, pacto.

CONuENIRE, in ius uocare. I, 328 A, Sacrilegii et maiestatis rei conuenimur. I, 446 A, Conuenimur in crimen. II, 24 B, Et erit itaque nusquam dum ubique conuenior, i. e. dum ubique eos conuenio, qui mihi occinunt: Querite et inuenietis, duo grauia mala se mihi offerunt: unum, quod nusquam ille finis querendi futurus sit, incertum me errare semper oportebit: alterum, quod uelim sic esse nusquam, i. e. optandum mihi fuerit, ut nunquam nouissem doctrinam Christi, quia tolerabilior conditio mea futura esset, si nunquam eam cognouissem. II, 305 B, Cum utramque conueneris in creatore, i. e. deprehenderis. II, 368 B, Hec conueniemus, i. e. de his experiemur. II, 773 C, Sed aliam argumentationem  eorum conueniemus. II, 719 C, Sed ea, per quam delinquitur, conuenitur. II, 91 A, In quorum et antiquitatibus et solemnitatibus et officiis conuenitur, i. e. comparet, inuenitur, deprehenditur.

CONuICIUM. II, 543 A, Et conuicium falsi simulacris excusat. Eleusiniorum antistites ad illud membri uirilis simulacrum uelut ad diuinitatem, adorantium habitu accedunt. Itaque falsi crimine tenentur, qui aliud oculis colunt, aliud mente. Etenim, aiunt, coli a se non simulacrum, sed rerum naturam eo simulacro expressam; quod est accusationem falsi simulacris excusare, mendacium mendacio diluere.

CONuISCERARE. II, 786 B, Ita concarnatur et conuisceratur cum eo cui adglutinatur.

COODIBILIS, est grec. . II, 374 C; ib., 449 D.

COPIA. II, 262 B, Reprobas et mare, sed usque ad  copias eius, i. e. ad pisces, qui copiose in mari sobolescunt luxurianturque. Hos enim, utpote siue animatos, pro cibo utendos negabat Marcion, et sanctiorem cibum deputabat, quam ut homini usui essent. II, 871 B, Exsurgit autem copia feneratum.

COR. I, 1175 A, Deus autem non uocis, sed cordis auditor est. II, 161 C, Proprie de uulua cordis ipsius.

CORIUM. II, 1038 A, De corio suo ludere: prouerb. a chameleonte tractum, qui toto corpore reddit colorem quemcumque proximum attigerit, preter rubrum et album. Itaque adagium patet in hominem uersipellem, inconstantem ac pro tempore in omnem habitum se uertentem.

CORNEUS. II, 970 B, Et contra ungulas corneus: sensus: tam expers quam cornu. uid. UNGULA. II, 741 A, uel ut per corneum specular. Platonem imitatur, qui codem modo in Charmide uocat carnem corneum specular. Alludit uterque ad portas corneam et eburneam  somniorum apud Homerum.

CORNUTUS. I, 396 A, Aut cornutum aut plumatum amatorem.

CORPORALITAS. II, 842 A, Ne corporalitas anime occasionem subministrans figurarum corporalitatem carnis excludat.

CORPORARI. II, 1032 B, Corporatus, i. e. ex diuersis substantiis compactus et compositus. II, 757 A, Et carne corporaretur. Deum corporatum dicit hoc sensu Lactant. lib. Iu Instit. cap. 26: Deus igitur corporatus est, et ueste carnis indutus.

CORPORATIO. II, 758 B, Neque ut periculosam Deo repudias corporationem.

CORPULENTIA. II, 570 B, In emulas equiparantias corpulentiarum. II, 335 A, Totas istas prestigias putatiue in Christo corpulentie. Commode laudat Rigaltius ad hunc locum uerba Betii lib. de Fide: Hodieque non desunt, qui negent eum nostram gestasse corpulentiam. II, 653 A, Fortasse an exstruentur magis  ad auferendam anime corpulentiam.

CORPULENTUM. II, 214 A, Quasi substantiuum corpulentum, i. e. quod habet corpus.

CORPUS. II, 230 A, Cum ipsa substantia corpus sit rei cuiusque: , per abusum, quod uulgo essentia. II, 162 C, Quis enim negauit Deum corpus esse? II, 842 B, Nam et ideo prestruximus tam corpus anime, etc. II, 130 B, Et de reliquo corpore heretici cuiusque doctrine. I, 432 A, Et seculum corpus temporum fecit. II, 521 C, Manifeste legis est Christus, si corpus est umbre.

CORRUPTORIUS. II, 303 B, Quoniam, in homine corruptorie conditionis habentur huiusmodi passiones.

CORYBANS. I, 426 A, Et era corybantia. Corybantes seu Curetes cum Rhea nutrice adhibiti sunt ad custodiam Iouis. Dicti sunt, ut putat La Cerda ex Strabone, Curetes, quasi : nisi potius dicti a custodia, nam est , unde Homerus,  .

COTHURNATIO. II, 563 B, Alia autem trans siparium cothurnatio est, i. e. alia scena tragedie, alius actus tragedicus.

CRATES II, 854 B, Quorum crates adhuc uiuunt, i. e. , reliquie ossium, que spine dorsi herent in modum cratis. Sic Ouid., Metamorph. lib. uIII: Pendere putares pectus, et a spine tantummodo crate teneri.

CREDERE. I, 1220 A, Ceterum baptismum non temere credendum esse, i. e. committendum et administrandum petenti.

CREMARE. II, 795 B, Quum crematis cremat, i. e. quum mortuis sacrificat. Utitur uerbis que morem ostendant magis ridiculum. II, 92 B, Et cremabitur ex disciplina castrensi Christianus, cui cremare non licuit. Cremabitur militaris rogi modo, superstitiose idololatrie ritibus plenissimi. Cremare, scil. thura idolo.

 CREMENTUM. II, 281 A, In crementum generis humani. II, 691 B, Crementa, decrementa.

CREPITACULUM, ex ludicris puerilibus est, . II, 618 A, Et signum belli non tuba, sed crepitaculo daturus.

CREPITULUM, ornamentum capitis, quod in capitis motu crepitum facit. Fest. II, 1044 B. Turneb. legit crepidulam.

CRITAE. II, 129 B, Critas, quos censores intelligimus. Ibid. C, Annales critarum.

CRUCIARIUS, est Apuleio crucem gerens, furcifer, deinde, cruciatibus onerans alterum. II, 13 A, Et cruciarios exitus.

CRUDUS. II, 246 C, Cruda uita, . II, 401 C, Sed nec exinde pertinere poterat cruda , recens, incipiens, imparata, opponitur cocte, culte nature. I, 1321 D, Non ad crudum in totum et ferinam habitudinem. I, 1247 A, Que non atria nocturnis et crudis salutationibus occupant.

 CRUDITARE, de cibis, qui nondum sunt digesti. I, 322 A, Ipsorum ursorum aluei appetuntur cruditantes adhuc de uisceribus humanis, i. e. nondum digeste sunt carnes humane, que in ferinis sepulcris sunt condite, quum ipse fere ad comessationem appetuntur.

CRUX, est forceps, qua assignabatur umbo toge. II, 1047 A, Nulli cruci in posterum demandatur.

CUBITUS. II, 743 A, Et illos cubito pellere, i. e. aspernari et respuere homines tam praua opinione imbutos.

CULUS, podex. II, 1020 A, A culo resina. Salmas. et alii legunt ab ala resina: hinc alipilarius, qui resina et dropace alas pilabat. Nam alipila resina erat, qua ale pilabantur.

CULTUS. I, 1309 A, Cultum dicimus, quem mundum muliebrem uocant, nempe aurum, gemme, uestes.

 CUNEUS. II, 270 B, Hoc enim cuneo ueritatis omnis extruditur heresis, i. e. hoc argumento ad ueritatis defensionem cuneata uelut acie. Desumpta a disciplina militari metaphora. II, 797 C, Quo cuneo decurrendum sit a nobis, qua acie cuneata, quam firmo ad perrumpendos hostium numeros. II, 988 B, Noster hic cuneus est, nostra compago. II, 546 A, Hunc primum cuneum congressionis armauimus.

CURARE. II, 976 B, Curantia Deum, i. e. colentia. I, 655 B, Qui etiam muliebribus curatur, i. e. qui et uoce et gestu et incessu accuratissime effeminatur, ut saltandis feminarum fabulis pro femina haberi possit. II, 706 B, Curata mora finis ad plenitudinem pene.

CURATIO. II, 976 B, Curationem facere dicuntur, . Lipsius, epist. 95., ait Tertullianum alludere ad romanarum mulierum morem, que Iunoni speculum tenebant, capillos disponebant, etc., ornantium modo. Senec. lib. de Superstit.

CURIOSI. II, 118 C, Cum in matricibus beneficiariorum  et curiosorum. Beneficiarii dicebantur milites beneficio principis assumpti ad officia seu ministeria certa. Itaque apparebant principi, mandatis exsequendis. Ex eorum schola seu corpore erant Curiosi, cursus publici cure prepositi, qui et stationarii dicebantur, per stationes dispositi. Iis autem inter cetera hoc muneris iniungit lex prima , ut crimina iudicibus nuntianda meminerint. Ergo reorum nomina requirebant, ac deferebant, ipsos reos sistebant tribunalibus et iudiciis. uetus historia passionis Fructuosi episcopi: Direxerunt Beneficiarii in domum eius, et paulo post: Cui milites dixerunt: ueni, Preses te accersit, etc. Scriptor anonymus uite Chrysostomi apud Suidam, . Et apud Euseb. H. E. lib. IX, cap. 9: . Huiusmodi autem officia tandem in preuaricationes et rapinas et concussiones degenerauere, conniuentibus plerumque hominum  pessimorum improbitati Beneficiariis et Curiosis. Nam et ipsi pensionibus annuis aut menstruis corrupti, tabernariorum, ganeonum, furum, lenonum scelera dissimulabant: ita ut domi seruarent matriculas turpium huiusmodi pactionum. Cum igitur et in Christianos mandata principum siue proconsulum aut presidum tanquam in facinorosos atrociter exsequerentur, tandem et istis Christiani quoque pecunias pactis pensionibus numerare ceperunt. Hoc Septimius nomini christiano turpe ac pudendum esse ait, in matricibus Beneficiariorum et Curiosorum, inter ganeones et fures, et tabernarios et lenones, christianos quoque uectigales censeri.

CURIOSITAS. I, 265 A, Hic tantum humana curiositas torpescit; sensus: Receditis etiam in eo natura hominis, quod hec semper curiosa sit, altius ea in que incidit, scrutandi. Heuman. mauult, urbana curiositas.

CURRERE. II, 908, C, A quocumque institutore sunt siue spiritali, qui singularibus Paracleti reuelationibus  instructus, siue tantum fideli, qui communi fide solum, eidem Deo currant, i. e. eidem Deo conueniant, de eodem Deo intelligi debeant. II, 300 C, Item cetera bona, per que opus bonum currit bone seueritatis.

CURSITARE. I, 452 B, Cateruatim cursitare ad iniurias.

CUSTODIA. II, 539 A, Custodie officium, quo occultant doctrinam suam, ut qui solent custodire aliquid diligenter. II, 771 A, Quem et facultate custodie libere. Lucian. . I, 325 A, Et utique non deesset uobis in auditione custodiarum et damnatione sanguis humanus.

CUSTODIARIUM. I, 622 A, Ut uos, benedicti, de carcere in custodiarium, si forte translatos existimetis, i. e. ut hoc de uobis statuatis, uos ad libertatem seruari, non ad captiuitatem et mortem. Nam carcer damnandorum damnatorumue custodiarium stationariorum et speculatorum est, opus stationis sue prestantium, et obseruantium tanquam de specula, ut appellatur lib.  adu. Iud., cap. 3.

CUTIS. II, 1042 A, Intra cutem cesus et ultra. Cleomachus cesus est intra cutem, cinedus iam factus, et extra cutem, cum pugil erat propter cestuum uulnera, que ultra cutem descendebant.

CYMATIA, omnia opera prominula et aque modo in longum fluentia, sime, recte aut inuerse, et similia. uitruu. lib. III de Architect. cap. 3, et lib. Iu, cap 6. Hesych. , . I, 674 A, Et cymatia distendere.

CYMBALUM. II, 1043 B, Cymbalo incessit.

CYNOCEPHALUS, , , . II, 126 B, Ab isto scilicet Cynocephalo, i. e. diabolo, canina inuidia genus humanum uexante. Iunius intelligit de Plautiano, quo accendente Seueri temporibus calamitatum estus in Christianos excanduerunt.

CYNOPAE, siue Cynopes, sunt Cynocephali homines caninis capitibus, de quibus ex Indicis Ctesie Plin. H. N. lib. uII, cap. 2. I, 312 B. Sed I, 370 A, legitur  Cynopenne. Pamel. et La Cerda legunt Cynophane. Wouw. Cyclopes. At Heraldus habet Cynopene.



D

DAEMON. II, 61 B, Ad demonem se aberrantem. Demonem uocat scortum suum Simon, nomine Helenam, quam circumducebat secum, et Enneam, , appellabat cogitationem ac intelligentiam suam: se ad hanc perditam ouem querendam descendisse narrabat Simon, quum ab angelis inuidiose detenta esset, ut Ireneus exponit copiosius lib. I, cap. 20.

DAMNARE. II, 48 A, Ideo et sibi damnatum dixit hereticum, i. e. a semetipso, proprio iudicio. Heretici in semetipsos sententiam ferunt, arbitrio suo de Ecclesia recedentes; que recessio, proprie conscientie uidetur esse damnatio.

 DAMNATITIUS. II, 48 A, Quo etsi nichil de damnatitiis, scil. heresibus, participarentur, i. e. iam damnatis, ut fictitium, quod fictum est, donatitium, etc.

DARE. II, 963 B, Dedit faciem suam Deo, i. e. conuersus ad Deum.

DE, ob, propter. I, 371 A, De religione. II, 318 A, Et de iudice necessarie seuerum, et de seuero, sicut seuum. I, 413 A, Se demonem confitebitur de uero, i. e. quod uere est. Conf. Lactant. lib. II, cap. 16. I, 416 A, Colitis illos, quod sciam, etiam de sanguine christianorum, i. e. non tantum cum in gratiam illorum eos mactatis, sed ad aras ipsorum trucidatis nonnunquam. I, 523 A, Sed de nostra magis defensione. Iun. explicat: Facit hoc magis ad defensionem nostram. Alii: Maneamus potius in defensione nostri. II, 204 B, De cuius utitur, subaud. rebus, aut aliquid simile. Huiusmodi formula sermonis etiam in superioribus libris usus est, adu. Marcion. lib. u: Si in creatoris accipitur. Eod. libro, Et a nostre partis possit opponi, grecorum est imitatio. II, 188  A, Sicut ipse de patris, i. e. de eo quod est patris. II, 792 B, Ut autem clausula de prefatione communifaciat, i. e. prestet usum prefationis communis, faciat quod prefatio communis solet.

DEBELLATOR. I, 294 A, Edite aliquem debellatorem Christianorum, i. e. non extinctorem, sed aggressorem, persecutorem.

DEBELLARE. II, 909 B, Debellatos aliquandiu a matribus. I, 442 A, Celum denique debellet imperator.

DEBERE. I, 444 A, Ego sum cui impetrare debetur, i. e. ego solus impetrare debeo.

DEBITUM. I, 265 A, Si nullum odii debitum deprehendatur, i. e. caussa iusta, cur uirum bonum odisse hanc professionem oporteat. II, 303 A, Debita enim omnia hec sunt seueritati, sicut seueritas debitum est iustitie. II, 399 C, Quam sibi debitum gratie referentes homines. II, 659 A, Solemniora queque et omnimodo debita corpulentie. Ita uocat habitum, terminum, longitudinem, latitudinem, etc.

 DEBUCCINARE, . II, 907 B, Nihil debuccinemus eorum que apud illum mercedem merebuntur.

DECEDERE, de fastigio decedere, subigi. II, 1043 A, In captiua Sarabara decessit. II, 274 B, Cogitis tormentis de confessione decedere.

DECIMARE. I, 704 B, Quid ipsa Carthago passura est, decimanda a te. Quid sit decimare, indicat his uerbis Liuius: Cetera multitudo forte decimus quisque ad supplicium lectus.

DECLINARE. II, 556 B, Declinata inuestigatione patris; Iun. legit cum Rhenano et aliis, de inclinata inuest., i. e. cuius spes omnis eripitur, quasi inclinantibus et deficientibus adiumentis, que ad eam consequendam fuerunt necessaria; sic Cicero scribit Lentulo: Res inclinata est, laboratur uehementer. II, 462 A, Iam tunc Christum in Iuda declinabat, i. e. declinatum siue deriuatum iri uaticinabatur; nam declinare Latinis deriuare est, et inde uoces declinate primigeniis apud uarr. lib. Iu. de Ling. lat.

 DECOR. II, 236 B, Sicut facit, qui decor solummodo apparens. Rigalt., Iun. et alii legunt quid decor. Decor solummodo apparens facit aliquid, h. e. uulnerat animam.

DECRESCERE. I, 1247 A, Ad omnem occursum maioris cuiusque persone decrescentes, i. e. demittentes se ad reuerentiam illi exhibendam.

DECULCARE. I, 511 A, Diogenes superbos Platonis toros alia superbia deculcat, superbe calcat, et quasi ex alto.

DECUMANUS. II, 1033 A, Decumani , i. e. magni et pessimi. II, 739 B, Nullis quassata decumanis.

DECUTERE. I, 579 B, Quotidie toto iam corpore decutit, i. e. toto iam corpore cutem amisit.

DEDAMNARE. II, 1009 B, Sed et sceleris manifestum dedamnauerit, i. e. sententiam damnationis resciderit, damnatum absoluerit.

 DEDERE. II, 892 A, Dedantur illis, i. e. iubeantur transire in morem et consuetudinem ipsarum. Metaphora e castris aduersantibus. II, 544 B, Simul dedi in sapientie ordinem.

DEDICARE, incipere. I, 340 A, In patibulo primum corpus Dei uestri dedicatur. II, 223 A, Dehinc exornatis uelut dedicans, Guil. Canterus in lectionibus uariis legit: De hinc exornatis uelut delicans, et exponit ex Nonio , explanans, aperiens, patefaciens. Sed delicare est sermone explanare atque euoluere ea que obscura sunt, non autem opere. II, 367 B, Ut cum ipsis ecclesiis dedicata. II, 934 B, At ubi primum scelus homicidium in fratricidio dedicatum. II, 802 B, Recogita totum illi Deum occupatum ac dedicatum. Fest. Dedicare proprie est dicendo deferre. Deus illi materie hominique formando operam suam prius detulerat, dicendo: Faciamus hominem, etc. I, 1229 A, Iam inde in semetipso penitentiam dedicauit. II, 725 C, Sic et in primordio somnus cum  ecstasi dedicatus.

DEDICATOR, inceptor, auctor, princeps. I, 293 A, Sed tali dedicatore damnationis nostre etiam gloriamur. II, 781 C, Noue natiuitatis dedicator.

DEDUCTOR, dicebatur proprie in sacris Eleusiniis is qui facem manu tenens, alios preibat, atque uiam illuminans deducebat, ut docet Eustath. ad Homer. II., , uers. 279. I, 395 A, Illuminator atque deductor generis humani, grec. .

DEFAECARE. I, 1246 B, Defecato senectutem uini.

DEFAECATIO. II, 693 A, Sicut et uirus illud corporale semen et carnis defecatione.

DEFARINATUS. II, 586 A, Ad molas delatum et defarinatum, i. e. molitum atque redactum in farinam.

DEFECTIO. II, 798 B, Solius carnis et defectionem agnoscimus, i. e. mortem. II, 951 A, Et tamen nec cruentam defectionem infirmitas carnis excusat.

DEFENDERE. I, 289 A, In aliis de admisso non de nomine probata defendunt, i. e. iuste censent, in accusatione  eorum qui non sunt christiani, rapi in ius non esse satis, sed uel maxime de facto constare debere, cum uel innocentissimus criminis accusari possit. II, 277 C, Cur enim prohibet admitti, quod non defendit admissum, i. e. ulciscitur, punit, defendens auctoritatem interdicti sui. II, 898 B, Et ita uniuerso mulierum generi defensam, i. e. uindicatam. II, 903 A, Debebunt etiam et ipsi aliqua sibi insignia defendere, i. e. tueri, asserere sibi, et quasi suo iure uindicare. I, 1280 B, Carnis concupiscentia etatis officia defendit, i. e. tuetur etatem que adhuc apta est nuptiis, in eis occupandam. II, 934 C, D, Iniquitates semel defense, i. e. uindicate in diluuio.

DEFENSA, ultio, defensio. II, 305 C, Mihi defensam et ego defendam.

DEFERRE, emere, et condicto pretio secum exportare, II, 1049 A.

DEFETISCENTIA. II, 722 A, Defetiscentiam esse somnum, contrarium potius defetiscentie, quam scilicet tolli.

 DEFICERE. II, 868 A, Regnum Dei capere deficiunt, . Hellenism. II, 84 A, Scientia autem deficiunt illud quoque intelligere, i, e. non intelligunt, deficiunt scientia qua intelligant.

DEFIGERE. II, 368 C, Qua defigimus, i. e. fixum ponimus, statuimus et determinamus. II, 880 B, Facilia crementa, nempe unguium, defixit, i. e. crescere uetuit.

DEFINITIO. II, 222 A, Est definitionis caput, erat relationi facit, quasi dicat: Est de re in se simpliciter dicitur; erat de re non simpliciter atque secundum se dicitur, sed cum relatione et determinatione ac restrictione temporis. II, 294 B, Cum definitione mortis, i. e. cum sententia definitiua mortis; ut iurecons. loquuntur.

DEFLORATIO. II, 562 B, Ut ex omnium defloratione constructum. Iren. .

DEFLUXURA. II, 884 A, C, Cur non magis quam defluxura  colorentur. Defluxuras potuum dicit, que de potu excernuntur.

DEFORMARE. II, 444 A, Utriusque exitu deformans. I, 340 A, Quod simulacrum non prius argila deformat cruci et stipiti superstructa.

DEFRAUDATIO. II, 723 A, Omnis enim natura aut defraudatione aut enormitate rescinditur.

DEFRUTUM. II, 326 C, Aut defrutum de rupibus. »Defrutum  appellabant mustum, si ex duabus partibus ad tertiam redegerant feruefaciendo.«

DEFUNCTUS, passio, mors. II, 580 A, Et defunctui ingratis subiaceret.

DEFUNDERE. I, 534 A, Et tamen illis omnibus et statuas defunditis. I, 1259 A, Cum in idolum auri sui collationes defundit.

DEFUNGI. II, 281 C, Sed ut matura defungi. I, 1285 A, Igitur defuncto per Dei uoluntatem etiam matrimonium Dei uoluntate defungitur, i. e. iam nullus matrimonii usus.

 DEGENERATUS. II, 583 A, Choicum saluti degeneratum. Sicut degenerem appellamus eum qui generosus non est, ita degeneratum saluti uocat, quod ad salutem non est generatum. Iren. .

DEGUSTARE. II, 818 A, Prior degustans iudicium. II, 125 A, C, Alii fustibus interim et ungulis insuper degustato martyrio.

DEHAURIRE. II, 809 C, Poterit et carnem quocumque dehaustam euocare de alio, i. e. absumptam. II, 1049 A, Margarita namque uel ipso nomine pretiosa dehausit.

DEHONORARIA, indecora, inhonesta, I, 470 A. uid. HONORARIA.

DEIERARE. II, 45 C, Et demonstrate et deierate, i. e. iuramento admodum confirmate. Conf. de Penit., cap. 4.

DEIICERE, decidere, occidere, de stellis. II, 1033 A, Siderum distincta confusio interdum deiicit quid.

DELATURA. II, 519 A, Ipsum uocabulum diaboli  quero ex qua delatura competat Creatori.

DELEGARE, iniungere, committere. I, 1251 B, Sed uiue ac celestis discipline diuina dispositio delegat. II, 660 A, Aut petitiones delegantur. II, 290 A, Nec cautionem eius delegasset sub metu mortis.

DELIBARE. I, 319 A, Dum adhuc sanguis in hominem delibatur. Delibari in hominem sanguis dicitur, dum ex prestantissimo hominis succo embryo nutritur. Alii deliberatur.

DELIBATIO. II, 549 B, Non erit delibatio transpunctoria expugnatio, i. e. suggillabimus quidem et libabimus, sed non transpungemus. Suggillatio pungit, expugnatio transpungit. II, 804 A, Et ipsa delibatio masculi in feminam.

DELIBERARE, i. q. liberare. II, 583 B, Animal medie spei deliberatum, h. e. libertati arbitrioque suo traditum. Mediam spem dicit, quod supra dubitatum euentum. Alludere uidetur ad regionem medietatis, ubi ualentiniani iustorum animas refrigerari dicebant. Iun mauult delibratum, i. e. medie, quod aiunt, agine  aquilibrio et sui ipsius impetui permissum. uid. DELIBRARE.

DELIBERATIO. I, 1262 A, Minorum deliberatione ledemur. Minorum, h. e. pecunie. Deliberatione positum esse uidetur pro liberatione. Christiane philosophie scitum est, diuitias inter impedimenta censeri.

DELIBRARE. II, 412 A, Non decem mensium cruciatu delibratus, i. e. quasi in uteri trutina suspensus: alii legunt deliberatus. Partum delibrari dixit quamdiu fetus in utero perficitur ordine natiuitatis humane, decem mensium spatio currente. Hauerc. ad Apolog., c. 9, ita explicat: Dum deliberat natura in utero, uelitne conceptum semen commixtumque in hominem formare, an sinere ut effluat, naturalemque patiatur abortum. Non placet.

DELINEATIO, typus. II, 582 A, In delineationem superioris Christi.

DEMANDARE, proponere, adserere, premittere. II,  326 A, Et ut ita dixerim, naturam demandare. II, 332 B, Mors Christi negatur, cum tam impresse Apostolus demandat.

DEMENTIRE, insanire, quasi de mente exire. I, 412 A, Ut aliter dementire uideatur, Lucret. III, 464, Dementit enim deliraque fatur. II, 679 B, Nam et cum dementit homo, dementit anima.

DEMERERE. I, 378 A, Qui demerendo sibi disciplinas determinauerit, qui scilicet certas prescribit leges et regulas demerendo sibi, i. e. quibus obseruatis fauor eius exprimi potest. I, 404 A, Multitudine tot numinum demerendorum. II, 963 A, Sciens quid ad demerendam Dei gratiam faceret. II, 252 B, Possem in uno demereri. I, 1269 A, Que demerendo domino multipliciter allaboret.

DEMORARI. II, 957 B, Demorati cibi, h. e. dilati propter stationes, que quoniam protendebantur, cibos morari consueuerant. II, 977 A, Et stelle auctoritatem demorantis suspirant, i. e. morantis, tardantis.

 DEMUTATIO. II, 876 A, Discernenda est autem demutatio ab omni argumento perditionis; aliud enim demutatio, aliud perditio.

DENOTARE, reprehendere. II, 1030 C, Habitus denotare. Alii legunt: Habitus denotare pacis, hec et annona et otia; ab imperio et a celo bene est. Iunio denotare est, nota publica indicare, et auctoritate indicere: male. II, 1036 A, Quid denotas hominem. II, 551 A, Nec aliud magis in huiusmodi  denoto. II, 177 C, Nonne denotasset uanitatem. II, 560 A, Doctrine denotabo peruersitatem.

DENOTATIO, reprehensio. I, 1332 A, Et ipsa denotatione sui exultat.

DENOTATUS, id. II, 1044 A, Quantum denotatui passiuitas offert libertinos.

DEPALARE, palis impactis statuere et circumcludere. I, 330 A, Ciuitas quam depalauerat Saturnia usque nunc est. II, 222 C, Incultis primo elementis depalans quodammodo mundum. Depalare Tertulliano interdum  esse uidetur id. quod propalare, manifestare, palam ostendere. II, 484 C, Apostolus uocatur depalator discipline, diuine, i. e. enarrator, promulgator. Iunius tamen ingeniosius, ut solet, hunc locum interpretatur: »Est, inquit, totus hic sermo figuratus, sumpta allegoria a statuariis, qui primum depalant incultum et rude lignum, deinde uero affabre factum et exornatum dedicant.« Depalo uerbum non a palam ductum est, sed a nomine, palus, pali. Depalare mundum, rudem tanquam in palo formandum faciendumque statuere, ut sensus sit: crassum et rude opus, quasi palum exhibens dolandum ad stipitem, ut I, 366 A, Quanto distinguitur a crucis stipite Pallas Attica? et Ceres farrea, que sine effigie rudi palo et informi ligno prostant?

DEPERIRE. I, 260 A, Quid hic deperit legibus in suo regno dominantibus, i. e. quid decedit, etc.

DEPLUERE. II, 584 A, In animas bonas depluat, i. e. infundat et instillet. Iren., Spiritalia uero inseminat Achamoth.

 DEPOSTULATOR. I, 456 A, Nec ulli magis depostulatores christianorum, qui Christianos depostulabant ad supplicium, et acclamabant: Christianos ad leones.

DEPRECARI, I, 259, Nihil illa secta uel ueritas de caussa sua deprecatur, i. e. secta Christianorum non est sibi conscia causse non satis bone, ut cogatur misericordiam iudicum implorare.

DEPREHENDERE. I, 1292 B, Qui in matrimonio gentilis a fide deprehendantur, i. e. ad christianam fidem uocantur; postquam matrimonio cum infideli coniuncti sunt, et inueniuntur in coniugio, quo tempore in matrimonio sunt. II, 944 C, Qui in matrimonio a fide deprehensi.

DEPRETIARI, , pretium minuere, contemnere, translatum a mercimoniorum licitatione. I, 500 A, Epicurus omnem cruciatum doloremque depretiat. II, 253 B, Si depretiari capit in Creatore, i. e. si datur, ut Creator depretietur. II, 262 B, Depretias in quibus  et uiuis et moreris. II, 112 D, Qui fugis diabolum depretiasti Christum, qui in te est.

DEPUGNATIO. I, 650 C, Et quamcumque humani oris, id est diuine imaginis depugnationem, i. e. deformationem pugnando factam.

DEPUNGERE, prestare et occupare bonum acceptum, siue in usum uertere. II, 295 C. Si non bene depunxisset, quod bene acceperat.

DEPUTARI. I, 284 A, In quibus irridendi deputamur. II, 588 B, Deputor angelis, non angelus, non angela, i. e. similis fio angelis, neque iam censeor masculus nec femina. Resurgent mortui cum sexu quibusque suo; sed erunt officia sexuum nulla, quia nec amplius erit nasci nec mori. I, 370 A, Ad Persas si forte deputabimur, i. e. Persarum religione uti dicemur. I, 1303 C, Damnati in penam mortis deputantur.

DERIDERE. II, 758 C, 759 A, Quod blanditiis deridetur, de infante.

DERIuATIO. II, 164 B, Filius uero deriuatio ipsius et portio, i. e. , qui e patre emanauit. II, 171 A,  Pro modulo deriuationis.

DESCROBARE, profundius quasi in scrobem inserere, a scrobe, i. e. fouea. II, 805 A, Et insuper operosissimo descrobes auro.

DESAEuIRE, seue et crudeliter tractare. II, 347 A, Neruos eius clauis deseuierunt.

DESIGNARI, ostendi, omnium conspectui expositum esse. II, 1042 A, Iam Omphale in Herculis scorto designata descripsit.

DESINERE. II, 21 A, Cum etiam Iohannes de illo certus esse desiisset, h. e. etiam post excessum Ioannis. Hunc locum exponit Tertullian. lib. de Baptismo, cap. 10, adu. Marcion. lib. Iu. cap. 18. II, 904 B, Desiit uirginem. Hellenism. , non amplius uirgo est.

DESPOLIARE. II, 587 A, Despoliari autem est deponere animas quibus induti uidebantur.

DESTINARI, , definiri, statui. II, 248 A, Destinare digito, i. e. directo digito aliquem monstrare ac  denotare. II, 543 A, 1043 B, Proinde quos nunc destinamus hereticos, i. e. uelut ad ictum propositos petimus.

DESTINATIO. I, 523 A, Quia ratio restitutionis destinatio iudicii est, i. e. id ad quod destinatum iudicium est: sens., quia illud agit iudicium, ut cuique pro meritis tribuatur.

DESTRUCTIO. II, 211 A, Pluribus et indignioribus destructionibus Deo obiiciunt. Destructiones hic prestructionibus opposite  pro consectariis, que ex premissis adstruuntur, .

DESULTRIX. II, 592 A, Tantum quod desultricem. Iren. , i. e. que desiliuerit de ratione communi eonum, atque ab ea defecerit.

DETENTUS. II, 587 B, Neque detentui neque conspectui obnoxii.

DETERGERE, de bestiis, comminuere dentibus et disrumpere occursu suo. I, 322 A, Aper ille quem cruentauit, colluctando detersit. II, 819 A, Duo uerba  expedita, decisa, detersa.

DETINERE, accusare. I, 1301 A, Quam huius amentie caussam, detineam. I, 283 A, At nunc utriusque inquisitione et agnitione neglecta nomen detinetur.

DETRACTARE, . I, 1292 A, C, Detractata et exerta sententia est. De compositum intendit significationem uerbi.

DETRACTATUS. I, 633 B. Conuertamur magis ad nostrorum detractatus, i. e. tractatus de hac re.

DETRIMENTUM. I, 1260 B, Ita detrimentum patientie fastidium opulentie preministrauit. Obscura sententia. uidetur sic intelligenda et distinguenda: Ita Dominus preministrauit patientie detrimentum, subaudi rei familiaris, fastidium opulentie, contemptum diuitiarum, appositiue, ut sit sensus: Dominus primus ostendit patientia tolerandum esse rei familiaris detrimentum, dum docet diuitias esse contemnendas.

 DEuEHERE. I, 1164 A, Sed deuehe nos a malis. I, 1306 C, Sed ut deuectum de simplicitate et sinceritate.

DEuERGERE. II, 30 B, Ad ueritatem an magis ad heresin deuerget. II, 235 A, Ad bonum autem et malum non deuergente materia.

DEuESTIuUS, qui nulla se ueste, i. e. facie et forma potest ipse tegere, II, 363 C, n. . Sic deuestiendi uerbum Apuleius usurpauit, lib. III Metamorph.

DEuINCTIO. I, 632 A, uis homicidium ferro, ueneno, magicis deuinctionibus perfici. Magice deuinctiones dicuntur artes superstitiose, ac nefarie, que signa uincire aut nectere solent ad necem aut damnum incantatione, ut contra soluere dicuntur, quum resecrant et liberant a malo.

DEuORARE. II, 847 B, Et deuorandus auditu. Metaphora hec insolens ex eo ducitur, quod cum Christus sit Dei uerbum, et caro eius panis, auditu deuorari dicatur, ut panis ore deuoratur. II, 875 B, Quasi non bilem et dolorem dicamur deuorare, id est abscondere  et tegere et intra nosmetipsos continere. II, 875 B, Quomodo mortale deuoretur a uita. II, 1008 B, Deuorari adhuc increpitus periclitabatur. II, 854 B, Utique enim deuoratum non aliud putas quam interceptum, quam abolitum, quam omni sensu ereptum. II, 809 A, Qui ualeat delapsum et deuoratum, et quibuscumque modis ereptum tabernaculum carnis reedificare. II, 804 A, Obliteratus igitur et deuoratus est limus in carnem.

DEuORATORIUS. I, 663 C, Post talia crimina, tam deuoratoria salutis.

DEuOTAMENTUM. II, 127 C, Et deuotamenta fierent uniuersa eius.

DEuOuERE. II, 1046 A, In terga deuoto, i. e. dedicato ac reseruato in eum usum, ut etiam terga ornentur. Alii detorto.

, flagellatio, I, 626 A.

DICI. I, 270 A, Quodcumque dicimur, cum alii dicuntur, i. e. cum alii rei accusantur eius criminis, quod nobis imponitur.

 DICIBULUM. II, 575 A, Satis meminerat Ptolemeus puerilium dicibulorum, i. e. nugarum familiarium, sicut et dicibile in glossario .

DICTATA, queuis, ut est in glossario uetere; magistrorum omnium, non literas docentium solum. II, 620 A. Sic Sueton. in uita Iul. Ces. de gladiatoribus, cap. XXuI, Ut disciplinam singulorum susciperent, ipsique dictata exercentibus darent.

DIFFERRE, dissipare, spargere: I, 311 A, Etiam quod fama non distulit. Abstinere: I, 487 A , Ab omni uite fruge dilati, i. e. nullum uite fructum capientes, abstinentes ab omni re leta. II, 81 A, Apostolum non differo, i. e. hic non habeo rationem mandati apostolici, quia longo post tempore secutum est.

DIGERERE. II, 660 A, Nam et diligentissime digeruntur, i. e. referuntur in digestum. II, 1038 A, Et Alexander digerit, i. e. tradit. I, 1256 A, Si quod uitandum sit proinde digesseris.

DIGESTUM. I, 516 A, Si quid in sanctis offenderunt  digestis. II, 365 A, Et inde sunt nostra digesta, i. e. . Sensus est: Atque ab ea occasione pseudapostolorum Spiritus sanctus auctor fuit, ut apostoli et uiri apostolici doctrinam sacram monumentis literarum consignarent, que nostra digesta sunt. II, 367 A, Nam et Luce digestum Paulo adscribere solent.

DIGESTUS, digestio. II, 663 A, Et digestu sine alueis.

DIGITUS. II, 221 C, Et nutu digiti accommodato, etc. Usurpatur in hominem plus nimio sibi sumentem, et pro arbitratu suo, quod lubet, statuentem. Alii putant digitos pictoris notari, uarios colores, et quiduis uarie effingentes, que omnia altero uersu nominat lenocinium pronuntiationis.

DIGLUBARE. II, 1038 B, Diglubasse ouiculam, pro deglubisse. Antiquis mos erat non tondere, sed deglubere et uellere oues, teste Plin., II. N., lib.  uIII, cap. 48. Turneb. uult delibasse; Latin. delibrasse.

DIGNARI, ut apud Grec. . II. 267 A, Anno Xu Tiberii, Christus iehsu de celo manare dignatus est.

DIGNE. I, 1260 B, Quando ne digne quidem malefacere concessum est, i. e. iure et merito.

DIGNITAS. I, 1319 B, Nunc non sit timenda dignitas forme. II, 880 C, Habilitatis et dignitatis iustitia. II, 988 A, Est et mali dignitas, quod in summo aut in medio pessimorum collocatur.

DILIGENTIA. II, 58 B, Diligentia attonita, que semper est in metu, ne quid peccet. II, 585 B, Diligentia delictorum, prona ad delinquendum libido, studium ad peccandum. I, 1303 A, Quotidiana diligentia sine impedimento. Diligentiam dicit, quam in Apolog. diligentissimam religionem, h. e. sedulam et sollicitam dicipline seu religionis obseruantiam. II, 104 A, In alterutra diligentia et dilectione. His uerbis significat, quecumque sunt christiane pietatis erga Deum et alios officia, quales fidelium  inter sese diligentium et dilectorum affectus, etiam ethnici laudabant et mirabantur.

DILUERE, deglutire, inundare. II, 1035 A, Denique si quid mare diluit. I, 1201 B, Nonne mirandum et lauacro dilui mortem. I, 1203 B, Lacu an alueo diluatur, de baptismo. I, 615 A, Et lucratione grauioris partis metum diluis, i. e. soluis. I, 1204 B, Et spiritus in aquis corporaliter diluitur. II, 803 B, Sed dilutior uideatur auctoritas carnis, i. e. minor. II, 687 B, Ac per hoc dilutioris diuinitatis. I, 614 B, Aut a bustis dilutior redis.

DILUuIO. II, 727 A, uirginis uesicam in diluuionem Asie fluxisse.

DIMINORARE. II, 707 B, Diminoratur illic ille cui, etc.

DINUMERARE, I, 268 A, Dinumerant in semetipsos, i. e. recolunt et recensent intus semetipsos, h. e. acta sua, uere semetipsos scrutantur. Numerare enim est recensere. Latin. uult deonerant semetipsos; deonerare,  onus criminis alleuare. Heuman. coniicit et murmurant in semetipsos.

DIPLOMA. I, 426 A, Per somniculosa diplomata intelliguntur nuncii publici et diplomata publica, quibus irascitur quasi Tertullianus, quod non citius ad Cybelen et archigallum eius perrexerint.

DIRECTO, aperte, clare. I, 414 A, Quos directo demonas nostis. I, 652 A, Que directo prohibeat.

DIRIGERE, lege agere siue conuenire et actionem intendere. II, 257 A, Hinc itaque constantissime dirigam, i. e. quas in nos rationes contorserunt, retorquebo. I, 1267 B, Quis iudicium cum aduersario suo dirigens, i. e. contendens. II, 968 B, Propterea per singulas direximus species ieiunationum, i. e. disputauimus. II, 796 A, Dubitata dirigere, est clariora reddere. II, 798 A, Plures quos instrui, dirigi, muniri oportebit.

DIRIGERE, secunde coniug., est solui ac subsidere. Glosse ueteres, , derigeor, , diriguo. Legendum derigeo, uel dirigeo. Riget statua,  riget fastigium, riget quiuis suggestus, et habent in rigore uelut superbiam, nec facile cedunt, imo resistunt, nam sunt in duritiem stipata. Ea uero cum soluuntur, ut igne metalla, ut sole glacies, derigere dicuntur, quia iam non rigent. I, 689 A, Plenissime dedit formam suis dirigendo omni fastigio et suggestu tam dignitatis quam potestatis.

DISCENTES, i. e. discipuli. I, 1212 C, 1254 A; II, 15 A, 43 A.

DISCENTIA, . II, 687 A, 690 A, Quorum discentie reminiscentie fiunt.

DISCERNERE. II, 570 A, In exterminium discretis. Quod Tertullianus dicit in exterminium discernere, latinus Ireneus dixerat exterminare, grecus .

DISCIPLINA, seuera ordinis custodia, seueritas castigatrix. II, 538 B, Disciplina non terretur. Sic Cyprian. de Hab. uirg.: Disciplina custos spei, retinaculum  fidei. I, 307 A, Census istius discipline, i, e, secte Christianorum. I, 444 A, Qui propter disciplinam eius occidor. I, 453 A, Qui obseruant disciplinam de Cesaris respectu. II, 980 A, Si disciplina persuaserit. I, 499 A, Non adeo timende estis discipline ad innocentie ueritatem. I, 700 B, Et utique ex disciplina patientie diuine agere nos. II, 679 B, Aduersus fidei disciplinam. I, 681 B, Dum sumus in obseruatione non in exorbitatione discipline. II, 23 B, Sine disciplina rationis interpretentur, I, 1152 A, Ut hec quoque orandi disciplina. II, 18 B, Et acceptam a Christo disciplinam fideliter nationibus assignauerunt. II, 58 B, Doctrine index disciplina est. II, 810 B, Quippe etiam terre de celo disciplina est. II, 857 B, Per disciplinam sanctitatis et patientie, et iustitie et sapientie. II, 931 B, Itaque monogamie disciplinam in heresin exprobrant. II, 989 A, Quid agis, mollissima et humanissima disciplina. II, 1001 B, Christiana enim disciplina a nouatione Testamenti censetur. II, 1023 B, Disciplina hominem gubernat. I, 378 A, Qui demerendo  sibi disciplinas determinauerit. II, 1024 A, Apostolos non ex disciplina, sed ex potestate fecisse. I, 468 A, Corpus sumus de conscientia religionis et discipline diuinitate, alii unitate. I, 477 A, Reliquum ordinem discipline estimate. II, 684 B, Adeo apud Dominum in huiusmodi etiam disciplina familie nostre estimatur. Ibid., Sed intra limites discipline. II, 56 B, Prostrationem discipline. II, 585 A, Nec ulla discipline munia obseruant. II, 977 B, Ita de campo laxissime discipline tue uenis. II, 983 C, Discipline enormitate. II, 997 C, Totum autem statum salutis in tenore discipline constitutum. II, 1002 B, Nisi ut illis compendia ista discipline semper imponant. I, 273 A, Et ad confederandam disciplinam. II, 998 D, Et tutele disciplinarum accommodatiores interpretationes reddidisse.

DISCIPLINATUS. II, 104 A, Tunc et fides in expeditione sollicitior et disciplinatior in ieiuniis.

DISCONuENIENTIA. I, 618 A, In tanta disconuenientia conuersationis.

 DISCRIMINARE. II, 985 B, Secundum hanc differentiam delictorum, penitentie quoque conditio discriminatur.

DISCULPERE. II, 1043 A, Disculptum. Lipsius uult discalptum.

DISPARTIBILIS, diuisibilis. II, 233 A, Demutationes enim eius dispartibilem eam ostendunt.

DISPECTOR, qui circumspecte ad singulos attendit. I, 499 A, Ut ab incontemptibili dispectore mandatam. I, 1329, A, Non etiam dispectorem institutorum suorum. I, 611 B, Deum: dispectorem plane et arbitrum. I, 1300 A, Quasi reuera dispectores diuinarum sententiarum.

DISPENSATIO. II, 583 A, Dispensationem mundi huius. Supra dixit dispensationem. Iren. . II, 156 B, Sub hac tamen dispensatione, quam dicimus. II, 722 A, Ut dispensatio ciborum, non facile procederet, i. e. digestio.

DISPERGERE, frustrari, annichilare. II, 296 A,  Ita alio modo palam dispersit.

DISPERSUM. II, 246 B, In disperso, sparsim, . II, 583 B, Colligam nunc ex disperso, .

DISPICERE, considerare, examinare, perpendere, I, 259 A, Palam dispicere. II, 141 B, Et per singula tabulata celorum de precepto dispici ceperint, i. e. inquiri et examinari an precepto Christi paruerimus, an fuerimus constantes in confessione nominis Christi coram potestatibus. II, 302 A, Iustitiam ergo primo iudicis dispice.

DISPONERE. II, 254 B, Quia prohibet disposita iam regula summi magni, i. e posita illa regula seu iacto fundamento, duo dii esse non poterunt.

DISPOSITIO. II, 19 A, Temeraria interpres nature diuine et dispositionis. Lupus per dispositionem intelligere uult creationem mundi. Rigalt. melius, ordinem, quo Deus omnia regit.

 DISPUNCTIO. I, 378 B, Ad utriusque meriti dispunctionem, a re nummaria sumptum, tabulisque accepti et expensi. II, 502 B, Et dispunctionem boni ac mali operis.

DISPUNCTOR, qui rationes excutit, et reddit cuique secundum opera ipsius lance iustitie et misericordie ipsius. II, 400 B, Ut a iudice et punctore meritorum.

DISPUNGERE. I, 462 A, Si malum malo dispungi penes nos liceret, i. e. rependi. I, 500 A, Qui sub Deo omnium speculatore dispungimur, i. e. qui iudicem habemus Deum, et leges illius, cuius oculis nichil occultari potest. II, 705 B, Non ipse dispungentur, i. e. in rationem uenient. II, 624 B, Itaque specialiter dispungamus ordinem ceptum, i. e. uelut accepti et dati rationibus ex omni parte subductis compensemus. Nam que in rationibus probantur in ultro citroque, que in suffragiis, que in recensionibus militum officiorumue, ea solebant notari punctis, ut ad discutienda cetera ueniretur, et dispuncta  uocabantur: ut contra expuncta, que ex rationibus uelut improba uel preterita eximebantur. II, 311 C, In utroque dispungetur a Deo, i. e. in utroque ei satisfiet, in utroque mercedem accipiet. II, 415 A, Quasi iam et officio et honore dispunctis, i. e. perfunctis absolutisque. II, 916 A, Et eternitatis mercede dispungit. II, 881 A, Quod hodie Enoch et Helius nondum resurrectione dispuncti, i. e. perfuncti et consummationem assecuti.

DISSIPARE. II, 108 C, Tormento dissipatus, credo pro fuge castigatione.

DISSOLUTRIX. II, 721 A, Mortem dissolutricem corporis.

DISTANTIuUM. II, 659 A, Ut illud trifariam distantiuum, longitudinem dico et latitudinem et sublimitatem.

DISTRAHERE. II, 151 A, Paulus distrahitur capite separato, et a ceruice reciso. Separationem opus esse machere, ait Septimius adu. Marc., lib. Iu.

 DIuIDERE. I, 459 A, Forum sibi diuidebant, captantes scil. commodissimum optimumque locum.

DIuINATIO. I, 391 A, ueritas diuinationis, i. e. inde concludi potest diuinitas Scripture, quod diuinatio, i. e. prophetia, quotidie impleatur.

DIuORTIUM. II, 223 B, Quod erat futura ex diuortio humoris. II, 741 A, Sepe animam in ipso diuortio potentius agitari. II, 90 C, Longum enim diuortium mandat ab idololatria. I, 463 A, Sed tantummodo discordes solius diuortii inuidia aduersus uos dimicasse.

DOCTRINA. II, 37 B, Tam idoneum, ut alterius doctrine deputetur, i. e. usque adeo dignum ut ad remotiorem doctrinam  et minime in uulgo notam censeatur pertinere. Doctrina remotior, i. e. arcana, II, 45 B, Non minus apostolice deputantur pro consanguinitate doctrine.

DOCUMENTUM. II, 315 A, Neque enim ulli hominum diuersitas spiritalium documentorum competebat, nisi in Christum. II, 142 C, Pulchra uidelicet documenta premittam, quasi causse nostre instrumenta. II, 967 B,  Et efficacia uirtutum, atque documentorum linguam. Rigali. documentisque linguarum; bene. II, 963 C, Ad noua enim nunc documenta properamus, i. e. ad nouum Testamentum.

DOMESTICUS. I, 380 A, Scilicet ad domesticam Dei gentem ex patrum gratia. I, 470 A, Iamque domesticis senibus. II, 52 A, Neque domestica unquam est eius, quod emulatur.

DOMINA. I, 619 A, Domina mater Ecclesia de uberibus suis.

DONATIuUM. II, 862 A, Donatiuum autem Dei uita eterna. II, 489 C, Donatiua qua carismata dicuntur.

DOS. I, 1229 A, Post condemnatum hominem cum seculi dote. Dotem seculi dicit delicta, per que homo ex diuina gratia excidit. Albaspineus intelligit miserias humanas, que post peccatum mortalibus in dotem assignate sunt. II, 885 B, Dotis nomine sequebatur animam caro.

 DRACO. I, 1284 A, Auspicia pene sue cum ipso dracone curantes. Draco fuit Aesculapius, anguis tam fecundus, ut nisi incendiis feminina exurerentur eius, non esset fecunditati eius resistere, ait Plin., II. N., lib. XXIX, cap. 4. Propterea Rom. olim placuit ut extincto igne procurationes cum dracone fierent, i. e. Aesculapio, ne igni ueste aduersus esset, ac potius reip. salutem procuraret, probaretque uirginis uestalis, cuius existimatio et uita periclitabatur, innocentiam. Etsi non dubium est, quin auctor eadem opera Satanam, qui draco in Scripturis dicitur, et opus illius, ut libro de Idololatria probat, destrinxerit.

DRACONTARIUM, exponunt alii coronam ex herba dracontia aduersus uenena utili, alii ex gemmis draconitibus, alii insigne draconarii, i. e. signiferi, draconem gestantis. Iun. et Heraldus ex Clem. Alexandr., lib. II Pedagogi, cap. ultim., monile ex auro flexuosum et in formam draconum, quo collum  aut manum ornabant. Dracontas Greci appellant. uid. Lucian. in Amoribus, et Hieronym. ad Marcellam. II, 101 B, Quid caput strophiolo aut dracontario damnas?

DUBITARE. I, 389 A, Si dubitatur antiquas, pro an sint antique. II, 579 A, Dubitatum euentum, i. e. incertum, dubium.

DUCERE. I, 1261 B, Ipse ferrum in corpore suo ducit.

DUCATOR. dux, II, 634 C, Cum ducator eius in ea pati haberet.

DUCATUS. II, 329 B, Rationem quoque errorum eius a quo ducatum mutuatus. II, 988 A, Hinc ducatum idololatrie antecedentis.

DUPLICITAS. II, 499 C, Scimus quosdam sensus ambiguitatem pati posse, de sono pronuntiationis aut de modo distinctionis, cum duplicitas earum intercedit.

DURE. I, 1205 C, Ne quis durius credat, i. e. difficilius. II, 797 B, Quia durius creditur resurrectio carnis.

 DURICORDIA. II, 479 A, Circumcidetis duricordiam uestram.

DURITIA. I, 1239 B, Nunc duritia seuiendi. II, 282 B, Nisi claustrorum duritia repugnet, non erit immanior duritia Pharaonis. II, 302 B, Duritia populi talia remedia compulerat. II, 302 A, Post duritiam populi, duritia legis edomita. II, 942 A, Id genus duritie commissum deputetur, de repudio.



E

EBIBERE. II, 723 B, Adam ante ebibit soporem, quam sitiit quietem. II, 1011 C, Si uis omnem notitiam, Apostoli ebibere. I, 481 A, Sed et mare Corinthium terre motus ebibit.

EBRIAMEN. II, 965 B, uinum et ebriamen non bibet; uox insolens, ficta ad grecum exprimendum.

ECSTASIS. II, 413 C, Gratie ecstasin, id est amentiam,  conuenire. II, 491 A, In ecstasi, id est amentia. II, 665 B, Cecidit enim ecstasis super illum sancti Spiritus, uis operatrix prophetie. II, 659 B, 725 B, Hanc uim ecstasin dicimus, excessum sensus et amentie instar.

ECTROMA, , abortus, II, 20 A.

EDISCERE. II, 175 A, Semper ediscebat, i. e. . II, 764 B, Et iudicare humanum genus ediscebat in carnis habitu non nate adhuc. II, 724 A, Dissimulatione presentie futuram absentiam ediscens.

EDITIO. I, 638 A, Inter quos etiam priuatorum memoriis legatarie editiones parentant, i. e. munera et ludi editi ab heredibus aut legatariis, quibus testator de suis bonis ad edendos ludos aliquid testamento legauerat.

EDUCERE. II, 906 B, De uirginibus educuntur, i. e. educunt sese uirginum censu. I, 402 A, Nam nec ille se in uulgus eduxit.

 EDULIS, tertie declinationis. II, 521 C, Interdictionem quorumdam edulium.

EDURUS. II, 878 C, Cum edurum, de cadauere.

EFFECTUS. II, 589 B, uoluntatis enim uis utique effectum prestat cogitationi. Iren. .

EFFIGIATUS. II, 659 B, Omne enim effigiatum compositum et structile affirmat.

EFFIGIES. I, 386 A, Effigies literarum indices custodesque rerum; non inuentionem tantum literarum innuit, quam uetustus ille Cadmus ex Phenice in Greciam attulit, sed et literarum usum sculptis et effigiatis animalibus sensum animi efferebant. Porphyrius, qui et Malchus, in uita Pythagore, refert, triplex esse literarum genus: epistolicum scilicet, hieroglyphicum et symbolicum. II, 659 A, Quid nunc, quod et effigiem anime damus.

EFFLIGERE. II, 384 B, Spicas decerptas manibus efflixerant, i. e. fligendo excusserant eduxerantque.

EFFUMIGARE. I, 621 A, Tanquam coluber excantatus  aut effumigatus, i. e. in cantatione eneruatus, et fugatus certis fumi generibus.

, grece formam sonat, ab eo per diminutionem deductum eque apud nos formulam fecit. I, 665 A.

ELABORARE. II, 585 A, De suffragio actus elaboremus, i. e. assiduo labore comparemus. II, 866 B, Cui ad illam elaborare mandatur. II, 988 B, Ego quoque homicidium nonnunquam mechia elaboro. Latin. legit mechie elaboro. Hellenismus est, : de hac autem re, Apolog. cap. 15.

ELAEON, , oliuetum. II, 459 B, Ad noctem uero in eleonem secedebat.

, agitauit matrem. I, 325 A, pro quo I, 581 B, rectius legitur: ; de Macedonibus, qui cachinno spectaculum trucidati Oedipi exceperant, improbam hanc caussam derisus sui assessoribus suis in eodem theatro dederunt.

 ELECTIO. II, 51 A, De sua electione sectati. Sensus totius loci est: Non dicuntur a Christo habendo Christiani isti, quam rem  isti admittunt et probant de sua electione, i. e. suo ipsorum iudicio sectati hereticorum nomina.

ELECTRUM, metallum ex auro et argento mixtum, et tertiam quamdam speciem constituens. II, 220 A. uid. Plin., H. N., lib. XI, cap. 40; lib. XXXIII cap. 4.

ELEMENTITIUS. II, 703 A, Etiamsi secundum philosophos ex elementitiis substantiis censeretur.

ELICERE. II, 698 B, Scimus etiam magos elicere explorandis occultis, etc. uerbum peculiare sacrificiis et euocationibus manium deorumque. Ita Ouid. Fast. III: Eliciunt celo te, Iupiter; et Arnob lib. u: Quibus ad terram modis Iupiter possit sacrificiis elici.

ELIDERE, spiritum suffocare. I, 411 A, Si pueros in eloquium oraculi elidunt. Iunius intelligit de sacrificiis puerorum, que diuinatio uel  pedomantia dicebatur. Nempe magi pueros in eloquium oraculi dicuntur elidere, i. e. , cum eorum ceruices frangunt, in eloquium oraculi, i. e. ut demones quasi litato puerulorum sanguine ad eloquendum oraculorum suorum effata adducantur. La Cerda, Heraldus et Rigalt. ad uaticinantis morem, ut corrueret, referunt. Etenim incantati corruebant, uelut caduci: posteaque nescientes sui excitabantur in eloquium oraculi, et multa presagio predicebant. II, 109 B, Non propter elidendum periculum proprio nomine persecutionis. I, 703 A, Si autem contenditis ad elidendos nos, i. e. elidendum fidem nostram. II, 797 C, Dum ante de resurrectione carnis eliduntur, quam de unione diuinitatis elidunt. II, 863 A, Quod elisum est, suscitans. I, 651 A, Primos homines diabolus elisit. I, 1224 A, Tentationesque plenitudini et immoderantie uentris oppositas abstinentia elidi.

 ELIMATOR, purgator, II, 447 A, Christum esse uerum disceptatorem et elimatorem humanarum macularum.

ENNeA, , cogitatio, II, 551 A.

ENORME, excurrens extra iustam scribendi normam. I, 387 A, Non tam difficile nobis est exponere, quam enorme.

ENORMITAS. II, 961 A, Preposuit corruptele diuitiarum edacitatis enormitatem. II, 248 B, Ipsa enormitate curiositatis. I, 1323 A, Quas enormitates subtilium atque textilium capillamentorum, i. e. enormia capillamenta, subtilia, textiliaue, siue galericuli sint, siue substructiones repande illorum, nam hoc duplex fuit capillamentorum genus. I, 640 A, Obelisci enormitas. II, 983 C, Discipline enormitate, i. e. eo quod discedunt a norma discipline.

ENTELECHIA, , II, 703 B, Et Entelechias Aritotelis. uid Ernest. Clau.

ENUBILARE, lucem claram reddere. I, 459 A, Elatissimis et clarissimis lucernis uestibula enubilabant. Hauercamp.  mauult cum Fuld. nubilabant. Fuliginem eo atrociorem attraxerunt postes, quo maiores et plures faces uel lucerne accense essent. Respondet enim illi, quod dixit de laureis sertis, prestruebant. II, 450 C, Ut non prius hanc cecitatem hominis illius enubilasset. II, 652 A, Ea erunt Christianis enubilanda.

ENTHIMESIS. , cogitatio, consideratio. II, 20 A, 556 A, Et totam Enthymesin, id est animationem cum passione, etc. Iren.: deposuisse pristinam intentionem cum ea que acciderat passione.

, superuentitie. Nam Christus . II, 416 B, 422 D.

EPICITHARISMA. II, 589 A, uelut epicitharisma post fabulam. Prouerbialis formula a re scenica, quam symphonia plurima terminabat, aut synodia demulcendis auribus comparata.

EPISCYNIUM, supercilium. I, 1044 A, Episcynio disperso, i. e. supercilio minus adstricto contractoque, minus seuero, quantum ad denotationem et increpationem.

 EPISTATES, , prefectus et magister certaminum, quem auctor presidem uocat certaminis, Scorpiace, cap. 6. I, 624 B, Itaque epistates uester Christus iehsu.

EROGARE, exhaurire, consumere. II, 13 A, Erogando homini deputatam. Elegans metaphora; ut enim erogatio pecuniam, ita febris cruciatio exhaurit corporis uires. II, 807 A, Cum denique suppliciis erogatur. I, 645 A, Mox edicto dii inferiarum apud tumulos erogabant, i. e. expendebant in rogum atque consumebant. I, 496 A, Cum tot innocentes erogamur.

EROGATOR. II, 1012 C, Sic melius facere pronuntiat uirginis conseruatorem, quam erogatorem, i. e. qui uirginem permittet marito.

ERROR. I, 1264 B, Ultio penes errorem, i. e. penes idolorum cultores. II, 648 B, Offenditur, prospero errore.

ERUBESCERE. II, 247 A, Erubescunt armis suis, i.  e. non pudet eos armorum, qui adeo ueneri dediti sint. I, 611 A, Ut uel tibi erubescant. Hellenism. . Sic Cur. lib. u: erubescere fortune.

ERUCTARE. I, 1312 A, Et eructet a conscientia in superficiem. II, 700 A, Consilio exonerande popularitatis in alios fines examina gentis eructant.

ELIQUARE, elicere, licium nendo educere. II, 1038 B, Tractu prosequente filum eliquat. II, 700 A, Paludes eliquantur. II, 251 A, In unum necesse est summitas magnitudinis eliquetur.

ELLEBORUM. II, 656 A, Sic Chrysippus ad elleborum. Chrysippus, Cleanthis discipulus, homo acerrimo ingenio, de quo uersiculus, . Refert. ualer. Maximus, lib. uIII, cap. 7, Carneadem cum Chrysippo disputaturum, elleboro se ante purgare solitum ad exprimendum ingenium suum attentius, et illius refellendum acrius. Idem A. Gell., lib. XuII, cap. 15; »Carneades scripturus aduersus  stoici Zenonis libros, superiora corporis elleboro candido purgauit.«

ELOGIA, uocabantur uinctorum singulorum nomina, etas, forma, crimen, que iudicibus in tabeltis exarata offerebantur, quando illi pro cuiusque elogio penam eius temperabant. I, 496 B, Qui sententiis elogia dispungitis. II, 620 B, Superstitionis et maledictionis elogio. II, 342 B, At quin ista etiam ignominiosa est ex elogio transgressionis et merito damnationis. II, 272 A, Totum denique Creatoris elogium in illam rescribetur, i. e. nomen, titulus transcribetur. II, 941 A, Non capit elogium adulterii. II, 986 C, Si adulterium et si stuprum dixero, unum erit contaminate carnis elogium.

ELUCTARI, exercere, colere. II, 1040 A, Quas natura agro potius eluctando commodauit.

EMANCIPARE, est per mancipationem siue imaginariam uenditionem addicere alicui, uel quouis modo alienare et in alterius iura transferre, uel dono etiam dare. II, 291 C, Quasi libripens emancipati a Deo  boni. uid. LIBRIPENS. II, 372 C, Non ita Christo creatoris per prophetas emancipata.

EMANCIPATIO. II, 114 C, Apud inferos emancipatio nostra est.

. II, 692 A, Est etiam eneum spiculum, quo iugulatio ipsa dirigitur ceco latrocinio: appellant de infanticidii officio, utique uiuentis infantis peremptorium.

EMENDATOR. II, 589 A, Ab emendatoribus Ptolemei, i. e. qui de schola Ptolemei sunt euecti, ut eam emendarent.

EMENDICARE. II, 736 A, Ita argumentationes emendicant.

EMERERI. II, 447 A, Emeruisse medicinam a destructore legis, obseruatores legis.

EMICANS. II, 223 B, Emicantior facta est arida, i. e. facilius conspici potuit.

EMIGRARE. II, 77 A, Nec dubito quosdam scripturas emigrare, intransitiue, quemadmodum et Liuius, lib.  X, dixit migratu difficile, pro eo quod est exportatu. Scripturas uocat tabulas, codices, instrumenta.

ENARRARE. II, 1031 B, Solemnia enarrauit, i. e. solemnia effatus est, inaugurande colonie uerba. Recte autem enarrare, quoniam utrumque complectitur, et liberationem a sacris prioribus, et posteriorum sacrorum effatum.

ENDROMIS, uestis hirsuta et uilli longioris, que post cursum uel certamen in usu erat, ne frigus madidos sudore artus penetraret. II, 1042 B, Ita et endrominis solocem aliqua multitia synthesi extrusit

ENERGEMA, , effectus quod ex ui quapiam et efficacia prodit. II, 43 A, Cuius energemate circumuentus.

ERUDIRE. II, 890 A, Eruditur in mansuetudinem saporis, i. e. cruditate et acerbitate sua euehitur. II, 788 B. Et ex flore omnis fructus, eruditur in fructum. II, 706 B, Etiam preter naturam eruditis bestiis, i. e. ad seuitiam informatis et impulsis. II, 994 C, Erudito  mox utroque corpore, i. e. expolito utroque panno. In ueteribus glossis polita dicuntur , rudia .

ERUDITUS, i. q. eruditio. II, 584 A, Sed eruditu huius fides augetur.

ERUERE. II, 105 B, Sed erue nos a maligno, inuestigare. II, 524 B, Leges malos erui iubent. I, 276 A, Qua eruimus tempora ista, i. e. tempestiue depromimus, non intempestiuis repetitionibus ut imperiti faciunt, obruimus.

ERUPTIO, cogitati facinoris executio. I, 458 A, Sub ipsa usque impietatis eruptione.

ESCATILIS. I, 1259 A, Post manne escatilem pluuiam. II, 247 A, Qui non ita discesserint, ut escatiles fuerint maledicta mors est.

ESURIRE. II, 125 A, Degustata martyria in carcere esuriunt, i. e. exoptant martyria consummare, que tantum degustauerint fustibus uel ungulis, uerberatique,  quasi extrema tantum cute perstricta. II, 87 A, Per eos in quibus esurierunt.

EURIPUS, est maris pars inter Aeolidem Beotie portum, et Eubeam insulam. Liuius, lib XXuIII, cap. 6. Euripi etiam dicuntur fosse atque incilia cum aquis in hortis et pretoriis. Sic Euripi etiam dicebantur fosse in Circo, que implete subito aquis per occultos canales ex aqueductibus, totam arenam ad naumachiam inundabant. uid. Diod. Sicul., lib. LXI; Senec., Epist. 90; Sueton. Ces., 39; Plin., H. N., lib. uIII, cap. 7; Salmas. ad Solin., f. 638. II, 226 A, Et statue super Euripum. I, 640 A, Ea  itaque illic presidet Euripo.

EuEHERE. II, 1164 A, Sed euehe nos a malo.

EuENTUS. II, 40 B, Nullus inter multos euentus unus est exitus, etc. Sens.: Quum tam multi sunt, ad quos res una eademque affertur, si errant, fieri non potest, ut sit euentus unus, i. e. ut tam multi uno errore errent:  exitus uarius esse debuerat, prout error est uarius et multiplex, et uarium ordinem doctrine Ecclesiarum efficere.

EuERSIO. II, 30 A, Nisi plane ut aut stomachi quis ineat euersionem, aut cerebri. Hec explicari uidentur istis mox sequentibus: Et tu quidem nichil perdes, nisi uocem in contentione, nichil consequeris, nisi bilem de blasphematione; dixit autem, ut stomachi quis ineat euersionem, quemadmodum lib. Iu, adu. Marcion.: Necesse est omnis demutatio ueniens ex innouatione diuersitatem ineat cum his quorum fit.

EuIGESCERE. II, 717 A, Denique derogatis eis  euigescat anima.

EuIGORARI. uigorem perdere, I, 376 B, Licet libidinibus ac concupiscentiis euigorata. II, 1042 A, Nisi diu mollitas et euigoratas et exeduratas.

EuOLuERE. II, 840 A,  de aluo piscis euoluitur.

 EuOMERE, II, 994 A, Errorem omnem traducta diuersitas euomet. Ostendet male conciliata fuisse colorum temperamenta. Lanas dicit euomere, colores, quales imbibere.

EX, cum substantiuo aduerbialiter. I, 456 A, Religiosi ex fide, i. e. fideliter. I, 504 A, Qui eam ex fide prestat.

EXAMEN, multitudo, I, 332 A, Totum gentis examen. I, 482 A, Iudeum ab Aegypto examen. II, 251 C, Examen diuinitatis, de XXX ualentini eonibus.

EXAMINATE, II, 35 B, Sufficit unicuique examinate credenti, i. e. postquam demum ipse examen habuerit.

EXANCILLARE, perpetuo ac religioso cultu quasi exhaurire. Ancillare enim est Festo ministrare. I, 376 A, Licet falsis diis exancillata.

EXARMARE, II, 971 B, Ita exarmata sunt iura. I, 691 A, Omnem postea militem Dominus in Petro exarmando  discinxit.

EXASPERARI. I, 400 B, Ita exasperabantur.

EXAUCTORARE. II, 324 A, Quam et ipse postmodum exauctorauit, auctoritate destituit, infirmauit. II, 1007 C, Ut sacramento benedictionis exauctoraretur. II, 1044 A, Que ita sese exauctorasset.

EXCANTARE. I, 621 A, Tanquam coluber excantatus aut effumigatus, i. e. incantatione eneruatus aut fugatus certis fumi generibus.

EXCEDERE, de eterna generatione Filii Dei. I, 399 B, Et a matrice non recessit, sed excessit.

EXCEPTACULUM. I, 632 C, Et aures ad exceptaculum maliloquii.

EXCEPTIO. II, 555 C, Sed et hoc exceptio personarum est, . I, 392 A, Neque deuictus exceptionibus.

 EXCEREBRATUS. II, 382 B, Excerebratus es nouo uino.

EXCESSUS, digressio in oratione. II, 44 A, Sed ab excessu reuertar. II, 327 A, Et ab omni post matrimonium excessu. I, 426 A, Quorum uitio excessum mortis non ante Cybele cognouit, i. e. obitum, mortem.

EXCETRA, dicta est hydra ab excrescentibus capitibus, uno reciso, I, 1258 C, Talis igitur excetra delictorum.

EXCIDERE. II, 233 A, Et hic a lineis tuis excidisti. II, 400 C, De magistri regula excidere. I, 529 B, Qui malumus damnari, quam a Deo excidere. II, 960 C, Quo ipsum sibi hominem excidere solemne est.

EXCITARE. II, 396 B, Et omnem dentem excitatura. Qui excitatur, loco fere mouetur. Itaque eleganter ait, pugno in maxillam incusso dentem omnem excitari. Nec inane est uotum illius miseri in rixa pugnati: Ut liceat paucis cum dentibus inde reuerti.

 EXCLUDERE. II, 996 B, Sic et heretiei easdem fabulas quo uolunt tribuunt, non quo debent aptissime excludunt. II, 247 A, Ubera excludunt.

EXCONDERE. II, 517 A, uere eum et inuisibilem excondis preliatorem, i. e. condis et fingis eum ex illis prophetarum locis.

EXCRUCIARE. I, 1297 A, Aut re excruciata, i. e. extorta expressaque tormentis per iudicem.

EXCUTERE. I, 137 C, Conditionales minas regis excutiunt, i. e. depellunt a se.

EXCUSARE. II, 899 A, Quarum flos etiam humanam libidinem excusat, h. e. recusat. Excusat libidinem uirgo, que uirginitatis sue flore gaudet, ita ut nolit decerpi, qualis ille Catulli flos intactus et illibatus: Ignotus pecori, nullo contusus aratro, qui nondum tenui captus defloruit ungui, etc. Credibile est, inquit Tertullianus, talibus puellis angelos potius quam maculatis iam corporibus exarsisse. II, 803 B, Ita et Deo licuit carnis aurum de limi sordibus excusato censu  eliquasse. Excusatus dicitur, extra causam legis, oneris aut criminis positus, qui scilicet docuit, in ea se caussa non esse, ut onere aliquo siue accusatione aliqua premi, siue lege aliqua censeri aut teneri debeat. Carnis itaque census dici uidetur excusatus limi sordibus, quasi sordium exsors limosarum. uerumtamen Septimio nostro mentem fuisse aliam credimus; et aurum et carnem de terra esse ait; utrumque autem manibus artificis perfectum transire in materiam longe aliam, splendidiorem atque nobiliorem de obsoletiore matrice, ut iam non amplius terra, sed aurum et caro dicantur. Itaque, ut licuit artifici aurum de terra excudere, ac prune uiolentia coctum adeo purgare, ut tandem in perfectissimam proficiat bonitatem, ita etiam licuisse summo omnium artifici Deo, carnis nostre aurum de limo excudere, ac uirium diuinarum fornacibus excoctum et eliquatum in nobilissime materie censum referre pristino illo terre seu limi censu sordibus excusato. Censum materiam dixit, qualiscumque censeatur. Excusatum  uero, excusum, ab eo quod est cudere et excudere, unde cusare et excusare, quemadmodum ab eo quod est quatere, iacere, premere, dicimus quassare, iactare, pressatum, quod alias quassum, iactum et pressum. II, 884 B, Nos quoque ut possumus, os cibo excusamus. I, 1246 A, Emolumento curationis offensam sui excusant. II, 1002 B, Cur ergo ceruicem nostram a tanto iugo excusant.

EXEDURARI, consumi, tabefieri. II, 1042 A, Nisi diu mollitas et euigoratas et exeduratas.

EXEMPLARIUM, exemplar. I, 232 C, Exemplarium antiquitatis. II, 264 B, Cum iustius multo sit, aliquibus exemplariis annuere quam nullis.

EXEMPLUM, figura, imago. I, 459 A, Et in aliena solemnitate exemplum atque imaginem spei sue inaugurarent. II, 849 A, Nullum uero exemplum maius est eo cuius exemplum est. II, 488 A, Hec autem exempla nobis sunt facta. II, 871 C, Serui igitur exemplo,  et conserua speculum eius carni. II, 476 A, Non enim exemplum est, sed ueritas. II, 139 A, Ad exemplum prophetarum.

EXEMPTUS. II, 1031 D, Ut senium non fastigium exemptis. Constructio Tertullianea, exemptus fastigium, ut erepta Pompeios. Sens.: uobis senio confectis, non tamen summa inter ceteras Africe urbes potestate detrusis.

EXEQUIAE. II, 706 A, Quod exequias conuiuium patitur, i. e. quod conuiuio infertur non sepulchro, quod cene impenditur non funeri.

EXERCITUS. I, 417 A, Ut Plato Iouem magnum in celo comitatum exercitu describit deorum pariter ac demonum. II, 1013 A, Aduersus exercitum sententiarum instrumenti totius armari.

EXERTE, diserte, expresse, palam. II, 52 B, Exerte et palam. I, 978 A, Sicuti nos non dubitamus exerte mandare. I, 1290 A, Iam non suadet, sed exerte iubet.

EXERTUS, grec. . I, 462 A, Hostes exerti. I,  1292 A, Detractata et exerta sententia est. II, 1006 C, Quam exerta acies machere spiritalis, quam quasi plene iuris, auctoritatis et potestatis habene, effunduntur in aperta obiurgatione. Apud uirgil.: Ense incluso ibat. Cui contrarium est illud Cicer. I in Catil.: At nos uigesimum iam diem patimur hebescere aciem horum auctoritatis. Habemus enim senatusconsultum, uerumtamen inclusum in tabulis tanquam gladium in uagina reconditum: Sic in Appio: Dentes exerti ad uulnera infligenda acuti et erumpentes.

EXAURIRE. II, 647 A, Iam cicutis damnationis exhaustis, i. e. iam audita damnationis sue sententia, quasi ab eo temporis momento mortem Socrates bibere cepisset, cum ab eo quoque iudices uitam custodiis ademisse censeantur, ex quo mortis sententiam dixere. II, 522 C, Sed exhausit semetipsum. II, 799 C, Ergo Dei Filius in tantum humilitatis exhaustus.

EXHIBERE, edere, emittere, II, 246 B, Et exhibuit frequentie.

 EXHIBITIO. I, 668 B, Quibus exhibitionis nostre gratia obligati sumus, i. e. prestationis alimentorum. I, 677 B, Male nobis de necessitatibus humane exhibitionis supplaudimus, si post fidem obsignatam dicimus, non habeo quo uiuam. II, 87 B, Per communia ista instrumenta exhibitionis humane. II, 951 B, Exhibitionis caussa nubentem. II, 827 B, Ad usque tempora exhibitionis omnium, i. e. .

EXIMERE, dimittere, absoluere. I, 277 A, Debito pene nocens expungendus est, non eximendus.

EXITUS, euulgatio in publicum. II, 246 B. Exitium, mors. II, 49 B, Ubi Paulus Ioannis exitu coronatur. I, 702 A, In illo exitu Byzantino, i. e. exitio et euersione oppidi per milites Seueri facta. I, 633 A, Non in exitum operum constat condidisse que damnat. Exitus hic non exitium sonat, quod putauit Pamelius, sed euentum et consecutionem. Sensus est: Deum non condidisse res, ut inde exirent et consequerentur ex iis mala opera, que damnat. Nam per se bone erant, nec nisi bonum facture, conditionis lege, sed in opera  mala per accidens traducte sunt. II, 152 A, Sensusne an exitus Apostolorum: mox explicat, nichil enim passi fuissent, quod non prius patiendum esse sensissent.

EXOMOLOGESIS est qua delictum Domino nostrum confitemur, I, 1243 B.

EXORBITARE. II, 995 A, A uero lumine exorbitant eius comparationis. I, 298 A, Elementorum munia exorbitant. II, 16 C, Qui ad hereses non exorbitauerint.

EXORDIUM. II, 831 A, Et totam Christiane spei frugem in exordio seculi collocent. Rectius legit Rigaltius, in exodio seculi, h. e. in fine seculi. Exodium, exitus, finis. Glosse ueteres, , exsequies. Lucilius, Principio exitus dignus, exodiumque sequetur. Iuuenal. Sat. III, Tandemque redit ad pulpita notum exodium. uetus interpres, Exodiarius apud ueteres in fine ludorum intrabat, et quidquid lacrymarum atque tristitie cegissent ex tragicis affectibus, huius spectaculi  risus detergebat. Argute igitur Septimius finem seculi nuncupauit exodium, tunc enim aderit tempus, quo fidelibus christianis omnium laborum et erumnarum tristitia uertetur in gaudium, quale Septimius describit sub finem libri de Spectaculis. II, 1306, Et illum ipsum nigrum puluerem, quo oculorum exordia producuntur.

EXORNARE. I, 1326 A, uelut exornatam, i. e. ornamentis destitutam et exutam, ut exonerare, exarmare, etc.

EXPANDERE. II, 274 A, Ad alienum celum, alii deo expanditur, i. e. qui brachia orans ad celum extendit.

EXPAuESCERE. I, 472 A, Ad unam lucem expauerunt ueritatis, i. e. quasi ex carcere tenebrarum, mortis et peccati ad lucem ueritatis pertracti affliguntur et toti tremunt.

EXPEDIRE. I, 670 A, Eodem crimine expediunt, i. e. conficiunt, adornant. II, 683 B, Opimitas sapientiam impedit, exilitas expedit.

 EXPEDITIO. II, 356 A, Denique expunctum est orientali expeditione, quum expeditio in Parthos institueretur denuo, qui Mesopotamiam occupauerant, ut ex Dione Xiphilinus narrat. Nam eo tempore, cedentibus repente Parthis, Seuerus Orientem lustrauit et Aegyptum, et Iudeos ita grauiter est persecutus, ut, Spartiano teste, Iudeos fieri sub graui pena uetuerit. I, 1282 B, In illa die expeditionis qua Deus corpora e uinculis mortis, et suos omnes omnino ex malis omnibus expediturus est. II, 650 B, Quod implicationes expeditionum, i. e. solutionum, quibus questiones expediri possunt.

EXPEDITUS. I, 364 A, Aegypto expeditos, de profectione Iudeorum ex Aegypto, qui expediuerant sese iniuriis et oneribus et intolerabilibus.

EXPETERE. II, 1030 C, Sed nec cingulo sinus diuidere expeditum; sens.: Olim non expetebant nec curabant Carthaginienses sinus uestis diuidere. Alii, forte melius, expedite: sed nec cingulo sinus diuidente  expedite; sens.: Expedite, non impedimento fuere iste tunice, ac ne cingulo quidem adstringente et diuidente sinus uel strias et strigas dispescente ipsarum opus habuisse, ut expeditiores essent.

EXPIATUS, expiatio. II, 563 A, Coniuncte passionis expiatum.

EXPINGERE. I, 1317 A, Que non uelit idcirco se expingere, i. e. exornare quasi pigmenti.

EXPONERE. II, 556 B, Et totam enthymesin exposuit, i. e. deposuit, abiecit a se. Ibid., Quibus forma mutuaretur exponendi, i. e. fetum suum abiiciendi.

EXPOSITIO, depositio. II, 1046 B, Nullius profecto alterius indumenti expositio quam toge gratulatur.

EXPOSTULARE. II, 551 A, Sed ut sit expostulo, i. e. hoc etiam aduersus eos contendo, Deum ante omnia fuisse; quod tamen ipsi negant, qui cetaneum Deo comitem tribuunt Enneam siue Sigen.

EXPRIMERE. I, 457 A, Qui faucibus eius exprimendis, Antonino Commodo strangulando.

EXPUMICARE, expurgare quasi pumice et expolire.  II, 570 A, Et ab omnibus iniuriis passionis expumicat.

EXPUNCTIO, complementum. II, 24 B, Ubi expunctio inueniendi. II, 686 A, Officii et opere mee expunctio, i. e. persolutio et prestatio. I, 613 A, Post uite expunctionem.

EXPUNCTOR. I, 1151 A, Superducto Euangelio, expunctore totius retro uetustatis, i. e. consummatore.

EXPUNGERE, delere. I, 276 A, D, 277 B, not. . Debito pene nocens expungendus est, non eximendus. Nam in peragenda cognitione exactor penarum de tabella damnati cuiusque nomen cum elogio seu caussa citatum simul sumpto supplicio expungebat. Conf. DISPUNGERE. I, 363 A, Thure flagrante libidinem expungi, i. e. perficere, consummare. I, 391 A, Dum expungitur, i. e. dum habetur completum, de uaticiniis. I, 400 A, Aduentus Christi expunctus. I,  453 A, Qui uota probi expungimus, i. e. implemus, perfungimur. I, 527 A, Ad expungendum, i. e. ad perficiendum, perfecte prestandum. II, 605 A, Et legis ueteris abolitio expuncta suis temporibus demonstratur. Expuncta nempe fuit lex uetus, noua superueniente. II, 524 B, Et si qua in hoc opus dilata erant, expunxerimus, i. e. absoluerimus, effecta reddiderimus. II, 813 A, Iudicum resurrectio expunget. I, 627 A, Imo et omni contumelia expuncti, i. e. nichil contumelie omissum, quod illi non sint perpessi. I, 663 B, In idololatrie tamen crimine expungitur, i. e. perficitur, consummatur. II, 76 A, Liberalitas prestantissimorum imperatorum expungebatur in castris. Donatiuum significat. Singuli milites ex catalogo seu tabella citati adibant, et singulorum nomina, prout quisque accipiebat, expungebantur. Itaque absoluto cunctis donatiuo, omniumque nominibus expunctis, tota illa tabella, qua nomina continebantur eorum quibus donatiuum distribui conuenerat, expuncta apparebat: ac per hoc liberalitas imperatoris  absoluta quoque et expuncta. Prestantissimorum imperatorum, nempe L. Septimii Seueri patris, et M. Aurelii Antonini Caracalle filii, sub quibus Tertullianum floruisse D. Hieronymus auctor est in illustribus Ecclesie uiris.

EXSECUTIO. II, 604 B, Et hostis exsecutionem, i. e. persecutionem.

EXSUFFLARE. I, 677 B, Fumantes aras despuet et exsufflabit, i. e. profitens se Christianum fumi idololatrici auersatione.

EXSTRUCTIO, est, I, 1294 A, capilli strues, suggestus; quo Iuuenal. Satyr. uI, Altum edificat caput.

EXTARE, I, 1331 B, Et extamus inter demersos, i. e. eminemus. Sunt autem demersi, in profundo siti, qui celsis atque eminentibus opponuntur.

EXTENDERE, de canibus, cum in pedes se coniicientes spe prede internodia corporis laxant, et spiras extendunt. I, 313 A, Que illos ad euersionem luminum extendant. I, 1279 B, Extendamur in priora.  I, 1319 B, Ille sibi formositatem et datam extendunt, et non datam conquirunt. I, 676 B, Diligentiam extendunt obseruationis.

EXTERMINIUM. II, 612 A, Exterminii ciuitatis Hierusalem, id est uastationis eius.

EXTIMARE. II, 82 B, Contactum in manibus extimauit, i. e. contactum extremum siue extimum sensum in manibus collocauit, et quidem extimis, nam extrema digitorum tactuum differentias maxime percipiunt ac sentiunt.

EXTRA. I, 512 A, Christianus etiam extra fidelis uocatur, i. e. erga exteros et ab extraneis, a Gentibus.

EXTRANATURALE. II, 721 B, Non utique extranaturale est somnus.

EXTRANEUS. I, 446 B, Liceat extranei a turbis in aliquo loco casus inuenimur, i. e. licet nullis turbidis rebus nos immisceamus, tamen cum concutitur imperium, nos quoque concutimur, et aliquis casus nos ferire potest, itaque patimur uobiscum. Construitur sepe cum genitiuo. I, 1317 B, Cuius te profiteris  extraneam. I, 1250 A, Nullum opus Domino complacitum perpetrare extraneus patientie possit. II, 727 A, Quis autem tam extraneus humanitatis.

EXTREMUS. II, 708 A, Quia nichil plenius, quam quod extremius. I, 387 A, Extremissimi tamen eorum.

EXUL. I, 1247 A, Sed exules a libertatis et letitie felicitate.

EZECHIEL. II, 790 C, Legimus quidem apud Ezechielem de uacca illa que peperit et non peperit. Cum in Ezechiele propheta nusquam mentio fiat illarum uocum que hic laudantur ab auctore, merito dubitant interpretes, que sit huius loci explicatio. Pamelius et alii putant id esse quod habetur Iob II, uacca peperit et non est priuata fetu suo. Iunius hoc ex scripto aliquo apocrypho depromptum esse suspicatur. Nisi quis forte de Ezechielo peta acceperit  tragedo, qui a Clemente Alexandrino, Strom. II, et ab Eusebio sepe libris de Preparat, Euang. adducitur.



F

FABALE. II, 702 A, Pythagoras uero ne per fabalia quidem transeundum discipulis suis tradidit. Etiam cum discrimine uite obseruatum preceptum illud Pythagore. scribit Iamblichus cap. 31, ubi narrat quosdam Pythagore discipulos fugientes milites Dionysii tyranni incidisse casu in fabalia, qui, decreti memores et illud uiolare nolentes, substitere, minime ausi transire per fabalia, sed maluerunt trucidari et obrui.

FABRICARE. I, 1261 C, Quomodo amicos de mammona fabricabimus nobis.

FACERE, uadere, proficisci. II, 1038 B, Quo ad illum ex Libya Hammon facit. Hyginus Hammonem refert ex Africa uenisse ad Liberum: Liber autem  apud Aegyptios Osiris. Alii legunt uasit. Prodesse, II, 1045 B, Est habitus iste quod faciat. Sensus totius loci est: Nulla signa pallium exhibeat hominis ad meliora transgressi: habet tamen hic habitus, in quo utilitatem suam possit ostendere. II, 227 A, Quia et filios facimus, licet generemus. II, 399 B, Qui nobis filios facere non permisit, grec. . II, 618 B, Ante militare, quam uirum facere; eamdem sententiam Tertull., lib. III, adu. Marcion., cap. 13, sic edidit: Nusquam hoc natura concedit, ante militare quam uiuere. II, 143 A, Qui solum corpus occidunt, anime autem nichil faciunt. II, 792 B, Ut autem clausulam de prefatione communi faciat, i. e. prestet usum prefationis communis, faciat quod prefatio communis solet.

FACILIS. II, 538 B, Ad fabulas facile est, i. e. libenter recipit. II, 647 B, Sane Socrates facilius diuerso spiritu agebatur, i. e. potius et certius. »ueteres enim, ait Donatus, facile dicebant pro certo.«

 FACILITAS. II, 52 C, Excogitandis instruendisque erroribus facilitatem, actiua significatione accipiendum pro habitu facili et molli brachio efficiente, quod instituitur.

FACINUS. II, 692 A, Quo totum facinus attrahitur, preferenda illa altera lectio, quo totum pecus. uid. PECUS.

FACTIO. II, 468 A, Edam iam nunc ego ipse negotia christiane factionis. I, 478 A, Quo de factionibus querela est. II, 152 A, ualentiniane factionis.

FACTITAMENTUM. II, 680 A, De factitamentis intellecta uisuntur.

FACTITATIO. II, 226 B, An et hec in hominis factitatione censetur, i. e. creatione seu conditione.

FACTITATOR. II, 177 B, Ad idolorum factitatores.

FACTITIUS. I, 651 A, Sed nec cura factitii corporis, ut plasticam Dei supergressa.

FACTURA. II, 652 B, Capit itaque et facturam dici generari pro inesse poni. Capit, h. e. licet, fas est.  Facturam de anima dicit, quod alias diceret creationem. uid. INESSE.

FACULA, diminutiu. a fax. I, 461 A, Pauculis faculis. II, 1027 C, Quomodo oleum facule tue sufficere et tibi et mihi poterit. II, 135 A, Qui faculis oleum non preparassent.

FAMA. II, 1030 C, In fama de subteminis studio. Iunius mauult: infamate, i. e. aut infames facte, aut iactate fama, diuulgate, ut Liu.: infamande rei caussa ianuam obserari iubet.

FAMILIA. II, 554 A, Familie Phosphori acclamant, i. e. sectatores rhetoris, , . II, 1252 A, Nomen cum familia ipsius persequentes. Rhenan. ex MSS.: Nomen, familiam ipsius persequentes. Nomen autem dicit christianum et familiam ipsius, scilicet Christi, hoc est christianos.

FAMOSITAS. I, 654 B, Ademptis bonis dignitatum in quemdam scopulum famositatis.

 FAMULARE est grec. , in seruitutem redigere. I, 400 B, Elementa ipsa famularet. I, 476 A, Ad gloriam famulande libertatis. II, 224 A, Ut ex illa animalia usui meo famulentur. II, 862 A, Famulati autem Deo. II, 868 A, Quod famulatum est liberans.

FAMULATORIUS. II, 705 B, Subigende que in famulatoriis, i. e. iis animalium generibus, que ad famulatum comparantur.

FAMULUS. II, 707 B, Omnia famula sunt hominis.

FARSUS, pro fartus uel farctus. II, 971 A, Aliquamdiu farsum omnibus balneis. Sic, II, 1042 A, Hiatus criminibus infarsus.

FARSURA. II, 781 B, Reliqua farsura, uox tertullianea pro fartura uel farctura.

FASCINARE. II, 755 A, Taceat et anus illa, ne fascinet puerum, i. e. ne fata accinat puero, et bene uertat incantationibus.

FASTIDIBILIS. II, 707 B, Fastidibilia de gratiis, que nec pessimi metuant.

FASTI. II, 364 D, Circumcisionem uindicantium et  Iudaicos fastos; ita legit Rigaltius; in exemplari Pitheano legitur fastus.

FASTIDIOSUS, qui amores spernit. I, 359 A, Et Cybele suspirat pastorem fastidiosum.

FASTIDIRE. I, 1265 A, Si fastiditi ante in fastidio ultionis non erimus. Optime restituit Rigaltius: Si fastidientem fastidio ultionis nocuerimus. Fastidimur ab aduersario qui nos odio habet: quem si uicissim odio habemus et fastidio, iam fastidientem refastidimus, et malum pro malo rependimus, et preceptum Domini non obseruamus. Nocere fastidientem dixit h. I. Septimius, ut noscere nascentem lib. de Exhort. castit.

FASTIDIUM. II, 289 A, Solutis a Deo et ex fastidio liberis, i. e. que animalia libera sunt et soluta lege, quia non eque amauit, sed abiecit et fastidiuit Deus.

FASTIGIUM. II, 803 A, Artificis fastigium recogitari oporteret, i. e. maiestatem, dignitatem, amplitudinem.  I, 420 A, Sed quam uanum est fastigium Romani nominis religiositatis meritis deputare. II, 920 A, Ut sibi Apostoli fastigium redderet.

FATIGABILIS. II, 703 C, Ascensu etiam scalarum fatigabilis.

FATUM. II, 714 A, Quum et fato iam inscribitur, i. e. accensetur et reuera est in eorum numero, quibus inest arcana illa uis societatis corporis cum anima continende. Hoc enim est quod fatum et fatalia uite tempora uocauerunt, inquit Macrobius, lib. I, in Somnium Scipionis, cap. 13. II, 718 A, Dum ultima die fata scribunda aduocantur. II, 683 C, Et prouidentie fatum et necessitas. I, 428 A, Fato stat Iupiter ipse.

FERALIS. I, 1309 A, In maledictorum metallorum feralibus officinis. Nam metallorum operibus addicebantur damnati, inque his sepe Christiani. De quibus Cyprian. lib. III, epist. 25.

FERIA. II, 956 A, Quarte ferie et sexte, i. e. die Mercurii et ueneris.

 FERETRUM. I, 1270 C, Quale in illo uiro feretrum Deus diabolo exstruxit, i. e. quale tropeum Deus de diabolo erexit. Est enim h. l. feretrum non , quo mortuus effertur, ut Rigalt. uult, sed instrumentum triumphi, quo circumferebantur arma deuictorum in pompa. Ita pergit: quale uexillum, etc.

FERRE. I, 647 A, Reliquas ipsarum rerum qualitates contra Dei omnes feramus. Feramus, inquit, res spectaculorum contra res Dei. Res Dei pro diuina seu christiana disciplina. Contra ferre est contraponere, opponere, componere, committere, conferre.

FERRUM. I, 1328 A, Ut exillis ad ferrum nati corporis cicatricibus. Natum ad ferrum corpus dicit, quod simul ut natum est, ferro uulneratur, ima auricilla infantium pertusa.

FIBULA. II, 221 B, Nam et autem ipsum uelut fibula coniunctiue particule ad connexum narrationi appositum est, i. e. coniunctio, siue coniunctiua particula  sermonem confibulans et adstringens. Hypallage. II, 850 C, uocabulum homo consertarum substantiarum duarum quodammodo fibula est. II, 93 B, Aut etiam uoluntariis delictis fibulam laxet: prouerbial. locut., pro eo quod est, ianuam aut fenestram aperiat. II, 1011 D, Huius boni fibulam quis illum nesciat inuitum relaxasse?

FICTRIX. II, 815 A, 1044 B, Et tamen calicem, non dico uenenarium, etc., sed fictrices, uel archigalli. Le Prieur legendum esse putat frictricis, sicque locutus esset Tertullianus de poculis, que frictrices ille propudiose mulieres seu eunuchi cum osculo sorbebant. Sed melius Rigaltius e cod. Pith.: fictricis, , sage, simulacra cerea fingentis. In Ursini libro legitur fascinatoris. Fictricis non fictrices legendum esse monent sequentia.

FIDELIS. II, 908 C, A quocumque institutore sunt siue spiritali, siue tantum fideli. II, 920 A, Sed non omnes fideles Apostoli. II, 56 A, Quis catechumenus, quis fidelis, incertum est.

 FIDELITER. II, 928 A, Satis consulte, et imprimis fideliter, i. e. ut Christianum decet.

FIDENTIA, in bonam partem. I, 416 A, Ipsi spei nostre fidentiam edificant: eodem sensu et Cicero usus est hac uoce.

FIDES. II, 1040 B, Det consuetudo fidem tempori, natura Deo. Salmasius et alii legunt debet. Fidem dare est sequi, obtemperare, inseruire. II, 206 A, Bona fide, i. e. ut serio simpliciterque dicam. II, 543 A, Si bona fide queras. II, 686 B, Doleo bona fide. II, 138 B, Pro qua fidem diceret passio ipsorum, etc., i. e. probationem fidelem ac testimonium. II, 281 A, Iam nec ipsum fidei eius sacramentum, i. e. baptisma. I, 677 B, Si post fidem obsignatam dicemus, i. e. post baptismum. II, 986 C, Habet et fides qaorumdam nominum familiaritatem. Fidem hic dicit, quam alias sectam, philosophiam, disciplinam, religionem, scilicet christianam.

 FIDUCIATUS. I, 694 A, Pecuniam de ethnicis mutuantes sub pignoribus fiduciati, i. e. , et fiduciare, in glossario uetere.

FIGERE. II, 1043 B, Et acie figere, est acute, intentis et quasi defixis in rem oculis intueri, . Ut qui uestibus a natura moderatione alienis hominesque transuersos de recto statu agentibus induti, palam conspiciendos se aut potius deridendos prebent, omnium oculos in se conuertere uelle uideantur. Ut tamen huiusmodi inspectio siue spectatio, quam captant, cum probro contumeliaque eorumdem gestantium sit coniuncta, ut non laudi, sed uitio uertat. Huic subiungitur: Digito destinare, nutu tradere. II, 815 B, Estne ergo et in uascula et in instrumenta sententiam figere, i. e. intrepide et constanter asserere.

FIGULARE, II, 578 A, Figulat ita hominem demiurgus. II, 920 B, D, n. . Cum hominem figulasset.

FIGULATIO. II, 690 C, Nec cum carnis figulatione compingi et produci, II, 801 B, Totam hominis figulationem  Deo nostro cedunt.

FIGURA. II, 146 B, Cui potius figuram uocis sue declarasset, i. e. sermonis sui mysteria, sacramenta, cum scilicet recedunt a literis suis sensus. II, 339 C, 620 B, Babylon Romane urbis figura est. II, 460 C , Hoc est corpus meum, dicendo: Id est figura corporis mei. II, 461 B, Ut autem et sanguinis ueterem figuram in uino recognoscas. I, 1205 C, Figura ista medicine corporalis spiritalem medicinam canebat. II, 89 A, Atquin si figure nostre fuerunt, nempe templum, arca, tabernaculum, etc. II, 489 A, Christum enim in floris figura ostendit oriturum.

FIGURARE. II, 44 A, Proprie enim doctrinarum distinctionem figurat, i. e. per figuram docet. II, 811 A, Si parum uniuersitas resurrectionem figurat. II, 462 A, Qui tunc uinum in sanguinem figurauit.

FIMBRIA, est mitra compescens fines crinium. II, 913 A.

 FILIUS omnium, i. e. ex communi incerto natus, I, 312 A.

FINIRE. II, 143 B, Si bestiis finiendus, i. e. si cui ad bestias damnato mors obeunda, uita finienda. II, 966 B, Quo magis sexta diei finiri officio huic possit, i. e. prefiniri, determinari.

FINIS. II, 207 B, C, Puniturus, quibus contra malum finis, i. e. puniturus eos, qui malum sibi pro fine proposuerint, contra imperauit. II, 271 C, Finis inuenietur malignitatis, i. e. suprema malignitas.

FLABELLARE, II, 1043 A, uerum cum in affectionem flabellatur, iam de incendio glorie ardor est.

FLABRUM, uentus tranquillior ac leuior. II, 1033 A, Dum et flabris eque mutantibus.

FLAGRUM. I, 301 A, uel adhuc flagra rumpentium, i. e. qui uix ma numissi sunt, in quorum tergis uestigia recentia exstant disruptorum in cedendo flagellorum.

FLAMMEUM. II, 588 A, Pro face et flammeo. Flammeum erat uelum quo nupte operiebantur, ita dictum  quod eo assidue Flamminica uteretur, cui diuortium facere non licebat. De flammeo agit Sueton. in Nerone, cap 38; Martial., lib. II et lib. XII; Iuuenal., Satyr. uI.

FLAMMEUS. I, 1322 A, Male ac pessime sibi auspicantur flammeo capite, i. e. quasi flammam ignis eterni et gehenne infernalis presignificantes et ominantes sibi. Sic Cyprian.; et Hieronym. ad Letam: Ne capillum irrufes et ei aliquid in gehenne ignibus auspiceris.

FLATURALIS. II, 663 A, Quia flaturalibus artubus structa non sint, i. e. partibus organicis flatus.

FLERE. II, 708 B, In interitum frustra fleuit, i. e. frustra penituit.

FLORERE, de purpura: II, 1036 B, Imo omni conchylio pressior, qua colla florent; de sole et luna: I, 334 A, Lumina floruisse, i. e. splendore excelluisse. Conf. Lucret. lib. Iu, uers. 451. II, 562 A, Quod optimum atque pulcherrimum unusquisque florebat. Iren.  .

FLUERE. II, 1042 B, De masculo fluxisset. Pugilem significat in muliebris patientie mollitiem solutum, unguento delibutum, uestitu affluentem.

FLUSTRUM. Festus: »Flustra dicuntur, cum in mari fluctus non mouentur.« II, 1033 A, De flustris temperatum.

FLUXILIS. II, 578 A, Si enim fusile et fluxile liquoris est qualitas.

FeNERARE. I, 1260 A, Dentem pro dente repetebant, et malum malo fenerabant. II, 700 A, Et alibi amplius gentilitatem fenerauerunt.

FeTURARE. II, 578 B, Atque ita feturatum, i. e. gestatum in utero, .

FOLLICULUM. II, 786 B, Per illum neruum umbilicarem quasi folliculi sui traducem. Folliculum uocat, quem Hippocrates , . His autem uerbis describi ait Galenus. Inuolucrum fetus, Hesych. .  Latini dixere secundas. In iis autem sunt uene, quibus tanquam radicibus traducitur sanguis ad fetus umbilicum; ideoque Septimius neruum, quem appellat umbilicarem, folliculi traducem esse ait. Folliculam dici uuluam notat Seruius, III Georg. »Genitali aruo, inquit, pro muliebri folliculo, quem scilicet uuluam uocant, ut etiam Plinius docet, nam folliculus ante dicebatur.«

FOLLICARE. II, 1037 B, Follicans, i. e. in modum follis inflatus.

FOLLIS. I, 532 A, Tunde Anaxarchi follem. Ita corpusculum suum appellat. Cum enim instar ptisane tunderetur, pariter nichil aliud sibi contingere profitetur, quam quod hordeo contingat, scilicet ut diuina illa interior particula, uigor mentis, illesa maneret, solusque caducus folliculus rumperetur, dissiparetur.

FORCEPS, est ferreum aut ligneum potius instrumentum,  ad modum forcipum, quas uulgo tenalias uocamus. His forcipibus umbo toge committebatur, ut structuram rugarum constringerent, et in loco suo seruarent. II, 1046 A, Totumque contracti umbonis figmentum custodibus forcipibus assignet.

FORIS. I, 458 A, Alii foris, alii intus, i. e. quibus aliud in ore, aliud in pectore. II, 22 A, Et foris semper, i. e. extra Ecclesiam et alienum a Deo commune nationum fuit.

FORMA. II, 1033 B, Sed et enatando rursus in forma, mutauit rursus orbis, etc. Legendum informa, una uoce, pro informi, sic elinguus pro elinguis; alii infima. Totum hunc locum alii legunt: enatando rursus infima mutauit, rursus orbis alius, idem mutat, etc. I, 309 A, Ex forma omnium mysteriorum. i. e. ex lege. II, 45 B, Ad utramque formam, unam successionis episcoporum, alteram successionis in consanguinitatem doctrine. II, 654 B, Que non corporalium forma, i. e. rerum corporalium lege, natura. I, 681 A, Da formam,  qua uelis agi tecum, i. e. elige, qua tecum agi uelis formula. II, 475 B, Eius Dei fidem esse, cuius est forma gratie fidei.

FORMARE, subornare. I, 436 A, Formati estis ab iisdem utique spiritibus; supra dixit modulati et subordinati.

FORS, forsan, fortasse. II, 703 B, Inuenirem fors his quoque speciebus animalia.

FORUM. I, 461 B, Tanquam in foro torcularis. Proprie Latinis dicitur forus uel forum, a ferendo, uas uinarium, in quo lectius defertur uua, unde in dolium inane ueniat, ut uarro loquitur, lib. I de Re rustica, cap. 34; inde fora, uasa pregrandia, in que infertur uua et de quibus uinum defundi in dolia solet. Columella, lib. XI, cap. 2, et lib. XIII, cap. 18. Recentioribus uero forum est , torcularis lacus.

FOuELA, fomentum, recreatio. II, 657 A, Incorporalitas est immunis a pena et a fouela.

FOuERE. II, 817 A, Nam et nunc animas torqueri, fouerique penes inferos. Alludit ad petitionem diuitis  auari, cum petiit guttam aque a Lazaro, qui in sinu Abrahe foueantur: unde ortum paradoxum aliud Tertulliani, qui putauit, animas sanctorum in sinu Abrahe seu paradiso, siue sub altari foueri, et gaudere ad diem usque iudicii; de quo, lib. de Anima, capp. 7, 9, 55, 56 et 58.

FRATERNITAS. II, 908 B, Quia facile uirgines fraternitas suscipit. Locus obscurus; referri tamen posse uidetur ad eleemosynam, qua fratres christiani libenter accipiebant uirgines.

FRAUDARE. II, 1034 B, Unicis castris fraudatis, de Cambyse exercitu in Libycis Syrtibus, immensis arenarum cumulis cooperto atque obruto. I, 494 A, Qua alieno fraudando abstinemus.

FREQUENTIA. II, 246 B, Exhibuit frequentie, i. e. emisit in uulgus. I, 390 A, Frequentie pleraque montium, intelligit feras bestias, frequentes in montibus, illorumque incolas, ut leones, ursos, etc.

FRICTRICES, femine lasciue, nefande: grec. , . II, 1044 B.

 FRIGERE. I, 465 A, Nobis ab omni glorie et dignitatis ardore frigentibus, oppos. calere, II, 247 A.

FRIGIDUS, de deorum simulacris, in hoc etiam nichil a mortuis distantes, a quibus calor uitalis abest, I, 343 A.

FRONS. II, 947 B, Oportebat igitur omnem communis discipline formam sua fronte proponi. Frontem Ecclesie sine dubio uocat episcopos, presbyteros, diaconos. Oportebat, inquit, in fronte Ecclesie christiane proponi ac pendere formam, h. e. tabulas totius discipline ecclesiastice, ut sic precederet edictum, quod uniuersi sequerentur. Sed Rhenan. prouerbialiter accipit, ut sit sua fronte proponi, libere et aperte proponi, non coacte.

FRUCTIFICATIO. II, 458 C, Si enim fructificationes arbuscularum signum estiui temporis prestant.

FRUCTUS, fruitio. II, 457 C, De eodem aduentu filii hominis, et fructu eius.

 FRUSTRA. II, 1034 A, Frustra ager, i. e. fallit, frustratur sperantes fructum.

FRUSTRARI, deludere, declinare, aut declinare et trucidare. I, 372 A, Frustrandis bestiis mercenarius noxius, quia audacis illius artis maxima pars erat, impetum bestiarum eludere. uid. NOXIUS. II, 381 B, Iohannis ordinem frustra frustratus est. II, 556 A, Ut uero impossibilia contendens sophia frustrarat, i. e. decepta erat. Iun. coniicit, frustra erat.

FRUSTRATORIUS. II, 731 B, Quanto magis uana et frustratoria.

FRUTICARE. II, 552 B, Quod in patris gloriam fruticasset, i. e. fruticis in modum prolatus esset. II, 825 A, B, Ita etsi in agnitionem sacramenti fruticat.

FUGARI. II, 1045 A, In Bellone mentes fugantur, i. e. in Bellone templo furore corripiuntur, inde Bellonarii.

FUGERE. II, 112 C, Qui fugiebat, rursus preliabatur. Rhenanus uult grecum uersum in textu fuisse positum, . Demosthenes  olim fugiens ex prelio illo Chersonensi, in quo succubuerant Athenienses aduersus Philippum Macedonum regem pugnantes, fedam eam fugam ob clypeum abiectum exprobrantibus hoc uersiculo solitus est respondere.

FULIGO. II, 1041 B, Oculos fuligine collinunt, i. e. stibio, nigro illo puluere. uid. PULuIS.

FUMUS. II, 991 A, Noua emergit, iam non est seminis limo, non ex concupiscentie fumo, sed ex aqua et spiritu mundo. Wower ex coniectura, fimo: quo, dum sono uerborum studet, antitheton, familiarissimum Tertulliano genus, corrumpit. Ut enim seminis limo, hoc est, liquori terre sordibus mixto aqua pura, ita concupiscentie fumo, spiritui turbido crassoque spiritus mundus obducitur. Quod etsi finxerit ille respectu spiritus mundi, non tamen antiquorum abest sapientum scitis, concupiscentie fedeque libidinis cum fumo, qui mentes hominum inuoluat et occecet tenebris: comparatio.

 FUNAMBULUS. II, 1000 B, Age tu, funambule pudicitie et castitatis.

FUNDERE. II, 1041 A, Stolam fundere, i. e. stola fusiore uti. Stola autem erat indumentum muliebre, quo fere uti sine opprobrio non potuerant,

FUNERARE. II, 737 B, Propterea nec ignibus funerandum aiunt.

FUNESTARE. II, 810 A, Funestatur mundi honor, omnis substantia denigratur.

FUNGI. II, 1032 B, Fungitur, subaudi: munere illo habitum uertendi. Pamel. interpretatur paulatim interit, alii legunt stringitur. II, 426 A, Sic nec aliorsum pulsabo, quam unde sum functus, i. e. ubi et apud quem pulsem, nisi apud cum ipsum qui me uocat, et hac functione sui uocandi instruit. Metalepsis obscurior. II, 87, B, Non alias . . . hominem functo, , id est, . Hellenism.

FUNGUS. I, 655 B, Et aurium fungos. Fungi tubera appellantur ex ictibus enascentia et sanguinis collectione, translata a morbis arborum appellatione,  de quibus Plin., II. N., lib XuII, cap. 24.

FUNIS. II, 355 B, De titulo quoque funis ducendus est contentionis. Funem ducere, prouerbialis locutio, pro altercari cum aliquo. Tractum a ludo puerorum, qui sparteam restim ductitabant, et tamdiu trahebant, donec aut rumperent, aut alteruter, omissa funis prehensione, in nates caderet. II, 597 A, Alternis uicibus contentioso fune. II, 984 C, Sed non decet ultra de auctoritate Scripturarum eiusmodi funem contentiosum alterno ductu in diuersa distendere. II, 843 B, Nolo nunc contentioso fune deducere.

FURIAE, Bacchantium furores. I, 306 A, Licet Baccho iam Italico furias uestras immolaritis. II, 987 A, Reliquas autem libidinum furias impias.

FURTIuUS. II, 750 C, Quotiens item corpore afflicto furtiuum sibi anima gaudium exquirit.

FURUNCULUS. II, 315 A, Lupus aut furunculus non latet.



G


GALATICARI. II, 973 A, Horum igitur tempora obseruantes et dies et menses et annos, galaticamur plane, i. e. Galatas imitamur, insanimus ut Galate, iudaizamus ut Galate. Sic ab ingenio Cilicum fraudulento uerbum formauit Pherecrates comicus, ad fraudes et imposturas deorum gentilium significandas, , imponunt et illudunt nobis Cilicatim.

GALATICUS, coccineus. II, 1045 A, Galatici ruboris superiectio, est pallium cocco galatico infectum. Plin., H. N, lib. IX, cap. 41.

GALERUS, matronarum Cereris sacerdotum erat crinium attextorum compositio in modum galeri facta, quibus matrone maxime caput uelabant. II, 1045 A, Ob notam uitte  et priuilegium galeri.

GARAMANTES. II, 903 A, Aut pennas Garamantum. Fuerunt Garamantes populi Africe, latrones plurimum, ut narrat Plinius, H. N., lib. u, cap, 6; qui ut  horridiores uiderentur, magisque terrori essent Africanis, pennis sese instruebant horribilium quam maxime poterant animalium, qualia idem auctor narrat lib. uIII, cap. 21. Iunius mauult aut pinnas Garamantum, i. e. intortos crinium plexus, ad formam pinne in galeis militum aut Samnitum gladiatorum, quos Martialis notauit lib I Epigram. 3, Atque aliter tortis crinibus Aethiopes, his enim uicini Garamantes.

GEHENNA. I, 520 A, Si gehennam comminemur, que est ignis arcani subterraneus ad penam thesaurus. I, 1247 A, Gehennam in corde considera. II, 437 A, Quia post illam clibanus uel furnus gehenne sequatur.

GEMONIUS. II, 590 B, Per gradus reuera Gemonios; hi Rome fuerunt in Auentino, regione urbis XIII, prope fabariam porticum. Dicebantur et scale Gemonie, ad quas damnatorum corpora struebantur, et proponebantur ostentui, donec unco traherentur in Tiberim. Ad hunc infamem locum respexit Tertullian. cum diceret: alium ex alio fructum.

 GENEROSITAS. II, 478 A, Et christianismi generositatem in filio Abrahe ex libera nato, allegorie habere sacramentum, sicut et iudaismi seruitutem legalem in filio ancille. II, 658 B, Ut natorum suorum generositatem de pupillarum audacia iudicent, de aquila.

GENICULATIO, genuum flexio. I, 703 C, Quando non geniculationibus et ieiunationibus nostris etiam siccitates sunt depulse. I, 1222 B, Ieiuniis et geniculationibus et peruigiliis orare oportet.

GENIMINA. II, 718 A, Genimina sua demoniorum candidata profitentur.

GENS. II, 246 C, Gentes ferocissime fuere Sarmate, Geloni, Massagete et genus uniuersum populorum hamaxobiorum.

GENTICUS. II, 718 B, Pro gentica deuotione. Ita Tacitus morem genticum dixit lib. uI Annal.

GENTILITUS. II, 1040 A, Quarum pars gentilitus inhabitatur, i. e. a gentibus particularibus.

GENUINI, dentes posteriores qui cibum conficiunt. II, 662 B, Deprome genuinos. II, 1042 A, Genuini inter  antias adumbrati.

GINATEM. II, 234 B, Mediar quod aiunt ginatem. Sensum nullum fundunt hec uerba; reponenda itaque illa lectio quam exhibent omnes, medie quod aiunt agine; is motus scilicet, qui adeo temperatus, ut nullam in partem uergat parsque nulla preponderet. »Est enim, ut docet Festus, agina foramen, cui inseritur et in quo uertitur scapus trutine.«

GLUTEN. II, 988 B, Litere ipse glutina nostra sunt.

GOMPHUS, , clauus. I, 340 A, Ceruices ponimus ante plumbum et glutinum et gomphos. Tria, que circa capita deorum, qua statuis imponebantur, fiebant, recenset Tertullianus; plumbum, quod in aureis, argenteis, stanneis, plumbeis fiebat simulacris; glutinum, quod in ligneis et ex argilla confectis; gomphos, quod in colossis, ubi caput ceruiuicibus clauis ferreis affigebatur.

GRADUS, de tempore. I, 391 A, Per duos gradus,  est preteritum et futurum. II, 22 B, Cedo nunc sponte de gradu isto. II, 512 A, Ut iam et Marcion de gradu cedat. II, 993 B, Decedam nunc paulisper de gradu isto. Omnes metaphore ab athletis sumpte iam congredientibus. I, 436 A, Ad quod necesse habeo eodem gradu occurrere, sumptum a gladiatoribus, qui cum antagonista decreturi gradum figunt, et ictus declinandi caussa cedentes iterum procedunt, et eodem gradu consistunt, obuiam euntes renituntur. Sens.: ad quod necesse est eodem argumento ac telo uti. II, 260 A, Cum Deum hoc gradu expellimus, i. e. quum Deo hanc potestatem, uim creandi, adimimus. II, 377 A, Dum te, Marcion, de gradu pellam, h. e. conuincam te falsi, et tuas rationes infirmabo. II, 654 C, Si non huius definitionis gradum exclusero, h. e. ostendero definitionem consistere non posse, neque rem. Hec omnia a colluctatoribus sumpta, significant aduersarium confutare, et in certamine disputationis superare. II, 797 B, Deiectus enim unusquisque uel motus de gradu eius spei, quam susceperat,  i. e. qui iam spem abiecit, in qua innitebatur alienis persuasionibus inductus. II, 368 A, Sed alium iam hinc inimus gradum, i. e. nouum inire certamen, uel saltem nouo modo, uel, re una iam improbata et labefactata, ad alterius euersionem sese accingere. II, 321 A, Hinc denique gradum confero. II, 599 A, Igitur gradum conferamus. II, 609 C, Igitur in isto gradum conferamus, , auspicari certamen disputationis, ad rem propius accedere. II, 452 B, Sed in alterius questionis gradum dirigo, i. e. ad alteram questionem expendendam me comparo. II, 363 C, Et possem hic iam gradum figere. II, 495 A, Atque adeo recte hunc gradum figimus, et multis aliis locis. Translatio ab athletis in certamine congredientibus, est sententiam semel conceptam acriter defendere, in eaque persistere aut premere argumentum suum, ut loquitur Cicero, uel in unius rei diligenti pensitatione immorari, et nullis uti excursionibus a re alienis. II, 971 B, Mouistis  igitur gradum excedendo traditionem, cum que non sunt constituta obitis. I, 433 A, Prouocati ad sacrificandum obstruimus gradum perfidie  conscientie nostre, h. e. constanter obsistimus, obnitimurque, omnes introitus in animos nostros occludimus. II, 29 A, Hunc igitur gradum potissimum obstruimus, i. e. hoc primum opponimus, a congressu remouemus. II, 248 A, Sed alius libellus hunc gradum sustinebit aduersus hereticos, i. e. suscipiet huius rei defensionem. II, 324 A, His preluserim, quasi de gradu primo adhuc. Solebant gladiatores ante iustum cum antagonista certamen ostentande artis et oblectandi spectatores caussa preludere. Est igitur leuia et quasi ludicra afferre argumenta et imbecilliora, initio, antequam ipsum robur argumentorum depromatur. II, 1023 B, Sed et in hunc iam gradum decurram, i. e. sed et ad huius rei disquisitionem me comparabo. II, 470 B, In ipso gradu prouocabimus prescriptionis. II, 159 A, Hoc mihi et in tertium gradum dictum sit, i. e. personam ordine  tertiam. uid. etiam col. 157 C. II, 164 C, Ut tertium gradum ostenderet in paracletum. II, 433 B, Ea si regno accedunt, secundo gradu restituenda; eius est secundus gradus, cuius et primus.

GRAECARI, Grecorum mores imitari. II, 1048 A, B, Nisi aura minime grecatur. Barth. in Adu. interpretatur: grece colitur.

GRAECATUM, more greco. II, 1045 A, Et crepide grecatum Aesculapio adulantur.

GRAECIA, impudentia Grecorum mendacissimorum. II, 1037 A, Ridebis illico audaciam et Greciam nominis; alii audaciam egregiam nominis; alii Greci iam nominis; Turneb. et gratiam nominis. II, 972 B, Per Grecias, per uarias Grecie prouincias, in quibus uaria concilia coacta sunt.

GRAMA, , uitium oculorum, ut Festus docet, siue pituita oculorum. II, 578 A, Et limum ex pituitis et gramis sophie.

 GRANDIS. I, 452 B, Grande uidelicet officium focos et thoros in publicum educere. II, 1032 B, Aptas sane grandioribus fabulis.

GRATIA. II, 131 B, Martyrium enim non de communi aliqua malitia certat cum idololatria, sed de sua gratia, i. e. certamen non est inter duo mala, utrum sit potentius, sed martyrium certat de sua gratia, de suo bono, quod ab idololatria liberat. II, 309 A, Querela ergo maior Aegyptiorum, an gratia Hebreorum? Gratia que eis debebatur, quamque meruerant, i. e. merces.

GRATIOSITAS. II, 255 B, Ipsamque naturalem nouitatis gratiositatem uolui repercutere.

GRATUITUS. II, 726 A, Denique et bona facta gratuita sunt in somnis, et delicta secura.

GRAuITAS. I, 1325 A, Respectu obediende grauitatis. Grauitas, , uirorum est obedienda, i. e. cui feminas obedire oportet, propter metum debitum Domino. II, 550 A, Ne grauitate adorentur. uid. ADORARE.

 GUBERNACULUM. II, 22 C, Certare cum interpretationis gubernaculo, i. e. cum ratione, cum disciplina rationis, que omnem interpretationem gubernare debet, et in ea semper regnare.

GULA. II, 133 B, Euulsum enim hominem de diaboli gula per fidem. II, 958 B, Salutem gula uendidit. II, 977 A, Ille denique idolo gulam suam mactat. II, 281 A, In gulam committunt, i. e. ei ipsi nocent, qui gulam suam obruerit cupediis. II, 800 A, Et ipsorum temporum propria gula. Rhenan. putat alludere Tertullianum ad uedii Pollionis gulosam seuitiam, qui damnata mancipia uiuariis murenarum immergebat, non tantum ut totum hominem pariter distrahi spectaret, quod Plinius tradit, uerum etiam ut humana carne in piscibus uesceretur. Conf. II, 1048 B, sq. Possit tamen etiam de ipso tempore intelligi, nam tempus edax rerum. I, 632 C, Et gulam ad gule crimen, i. e. ad gule intemperantiam. II, 965 C, uerisimile non est, ut quis dimidiam gulam  Deo immolet, aquis sobrius et cibis ebrius.

GYMNOSOPHISTA. I, 490 B, Neque enim Brachmane aut Indorum gymnosophiste sumus, syluicole et exules uite. Brachmane philosophi fuere Indorum, qui et gymnosophiste a nuditate corporis preter eas partes quas occultas uoluit natura, sic dicti sunt, licet nonnulli a Brachmanis diuersos fuisse gymnosophistas asserant. Dicuntur uero syluicole, seu quod in syluis uiuerent, ut Druide apud ueteres Gallos, seu quod alieni essent ab iis rebus eoque cultu, quo uita hominum communis fruitur. II, 260 C, Indorum gymnosophiste.



H

HABERE, est Grecorum , in utraque significatione, ut sit et posse et debere, u. c. I, 409 A, Habent, de incolatu eris, i. e. possunt incolentes et mansionem habentes in ere. II, 834 A, Habemus etiam uestimentorum in Scripturis mentionem ad spem  carnis allegorizare. II, 710 A, Ceterum totiens animam reuocari haberi, i. e: debere reuocari. II, 1044 B, Queis . . . . habebantur, i. e. in quibus sedebant. Latin. uult uehebantur. II, 206 B, Et sic iam habetur eius, quod licet, etc., i. e. reus est eius, quod licet, ut Grec. , . II, 564 A, Dum ita rerum habet, i. e. dum eius res in eo sunt statu, . I, 1283 A, Etenim illa tunc cecitas longe a finibus seculi habebatur.

HABILIS. II, 224 B, Faciendo uisibilem et habilem, i. e. habilem perfectionis, non per omnia perfectam, sed aptam perfectioni habende. I, 1222 B, Omne tempus habile baptismo.

HABITUS. II, 82 C, Substantia tibi a Deo tradita est, habitus a seculo, i. e. modus ille habendi flores, quicunque tandem sit, a mundo est. I, 452 B, Ciuitatem taberne habitu abolefacere, i. e. ciuilem ordinem honestumque tabernaria confusione commutare. I,  453 A, Induere domui tue habitum alicuius noui lupanaris. II, 648 A, Ut et mortem non de poculo per habitum iucunditatis absorbeat.

HACTENUS. II, 229 A, Etiam mare hactenus, i. e. ad hoc usque tempus futurum est et non alterius; iam non erit. II, 1034 B, Hactenus Sodoma et nulla Gomorra. I, 1240 C, Hactenus periculosis nosmetipsos inferamus, i. e. nunquam posthac. II, 1001 A, Ut eos qui hactenus delinquunt.

HAERENTIA. II, 420 B, In testificationem et herentiam terre eorum, herentiam terre dixisse uidetur, ut explicaret quod pulueris nomine Lucas intelligi uoluerat.

HAERERE. II, 557 A, Herere de ratione casus, i. e. incertum esse de caussa eius rei que accidit.

HAMATILIS. II, 122 A, Hamatile spiculum, siue aduncum in summo, quod inter uulnerandum restringit illa nodorum series, et de uenula infundit uenenum suum ulceri retrahens.

HARENA. II, 1034 A, Harene Samos, alii arene.  Iun. legit Arene. Samos intelligit insulas Achaicas. Strab. lib. uIII. III. 45. Aut harene atrocitatibus; uid. ARENA. II, 700 A, Harene seruntur.

HASTARIUM, scheda, in qua digerebantur uendenda et uendita. Conf. lib. ad Nat. I, 345 A, 573 A, Quos in hastario uectigales habetis.

HEBRAICUM. II, 160 A, Aiunt quidem et Genesim in Hebraico ita incipere: In principio Deus fecit sibi Filium.

HEBDOMAS. II, 375 B, Ut totius hebdomadis caperet expiationem, i. e. septem macularum, de quibus proxime.

HELUCUS, alii elucus, etsi H ad euphoniam prefigi Gellius annotauit. lib. XuI, cap. 12. Festus: Elucum significat languidum ac semisomnium, uel, ut alii uolunt, alucinatorem et nugarum amatorem; siue halonem, id est hesterno uino languentem, quem Greci uocant. Et recte idem Gellius exponit tarditatem animi et stuporem, qui hallucinantibus plerumque  usu uenit. II, 85 B, Quod hedere natura sit cerebrum ab heluco defensare.

HERI, nuper adeo. I, 287 A, Heri Seuerus constantissimus principum exclusit.

HERMAPHRODITUS. II, 590 A, Ne apud solos Lunenses Hermaphroditum existimet. Hermaphroditi sunt homines utriusque sexus. olim Androgyni dicti, ut refert Plin., H. N., lib. uII, cap. 3, et lib. XI, cap. 49. Hinc per catachresin etiam Hermaphroditi casei fuerunt appellati, qui ex duplici confinio facti, ut Fenestella in Annalibus scripsisse uidetur de Lunensibus caseis, olim laudatissimis. uid. Plin., H. N., lib. XI, cap. 42.

HERMOTIMUS. II, 649 B, Ut Hermotimum cui Clazomenii mortuo templum contulerunt. Plin., lib. uII, cap. 52, Hermotimum Clazomenium nominat, uerum Plutarchus Hermodorum substituit, lib. de Socratis demonio, ubi falsum esse ait, Hermodori Clazomenii animam, relicto corpore, dies noctesque per loca plurima uagari solitam, iterum corpus repetiisse.  Urbs illa Clazomene, que erat Ionie, dicta fuit olim Gryna, eratque ibi templum Apollinis oraculo longe celeberrimum, unde Apollo Gryneus.

HESTERNUS, nouus, nuperus. II, 157 A, Ne dum ante Praxeam hesternum.

HIERAN ANAPHEN. I, 480 A, Alii Hieranapen. Pamelius legit Hierapolin, aitque ex Eusebio et Orosio tres urbes imperante Nerone concidisse: Hierapolin, Laodiceam et Colossen.

HIEROPHANTA. II, 260 C, Et Aegyptiorum Hierophante, dicti, quod sacra ostenderent aut peragerent, genus sacerdotum apud Aegyptios.

HIEROSOLYMAE. II, 20 B, Quid ergo Athenis et Hierosolymis i. e. quid philosophis cum Christianis.

HINC, de hac re. II, 246 B, Hinc uiderit, phrasis Tertullianea, pro eo quod est, non curo, mea nichil refert, pro meo haberi nolo, ut prestem.

HIPPONA. Turneb. et Scaliger scribendum censent  Epona. Plutarch. in Parall.: , , , . Ipsa plerumque in stabulis erigebatur roseisque corollis ornabatur. I, 365 A, legitur et I, 577 C, Epona.

HISTRICULUS, , purus a nefanda et prepostera uenere. II, 1041 A, Mercerus legit ustriculas, i. e. igniculi et scintille libidinis. Turneb. uult striculis, i. e. puer grandior.

HODIE. II, 274 A, Qui hodie de confessis homicida scientes homicidium quod sit. Heuman. legit: Quando de confesso homicida, scientes, homicida quod sit.

HOMERICI oculi, ceci, I, 1033 A.

HOMEROCENTONES, qui uocentur, II, 53 A.

HOMO, II, 87 A, Non alias scilicet hominem functo, , id est  . II, 94 B, Nec hominem Deo reddere, nempe homo est numisma et imago Dei: ita sepe Tertull.

HONESTAS. II, 772 A, Adeo nec humane honestatis corpus fuit, i. e. forme et pulchritudinis.

HONESTUS. II, 329 C, Ne adspectu quidem honestus, i. e. pulcher. II, 639 A.

HONOR. I, 1312 A, Proinde et uestium de coloribus honorem, i. e. uestes honoratissimas. II, 810 A, Funestatur mundi honor, i. e. sol. I, 1265 A, Quem autem honorem litabimus Domino Deo. II, 651 B, Platonis honor, i. e. Plato philosophorum honoratissimus, , ut sequentia omnia. Nam etiam Labeo inter semideos Platonem commemorandum putauit, cui defuncto Magi ut Deo immolauerunt, Cicerone teste in Quest. Tuscul.

HONORARIUS. I, 470 A, Non de honoraria summa, i. e. que pro introitu in collegium dabatur, quasi honoribus redemptis. Hauerc.  legit, una uoce, dehonorario, i. e. indecora, inhonesta.

HONORIGER. II, 903 A, Honorigeram notam uirginitatis sue.

HOROSCOPUS, est qui natalem alicuius horam considerat, atque inde futura predicit. II, 1039 A, Que per erem liquando araneorum horoscopis idoneas sedes tendit; alii, araneorum more scopis idoneis distendit. Scopi autem seu scopiones sunt fibre foliorum quibus seipsum affigit et distendit.

HOSPITUS. II, 249 A, Facile nouam et hospitam argumentatus est diuinitatem in Christo reuelatam, i. e. peregrinam, aduenam.

HUMANITAS, homo, uel hominis natura. I, 335 A, Causa allegende humanitatis in diuinitatem. II, 750 B, Quo uniuersa humanitas trahitur, i. e. omnes homines.

HUMILIATIO. II, 908 A, Quorum probatio in omni humiliatione constat. II, 733 A, Sed ut Deum illiceret humiliationis  officiis.

HUMILIFICARE. I, 1243 B, Itaque exomologesis prosternendi et humilificandi hominis disciplina est.

HUMILITAS. I, 1326 B, Quomodo enim humilitatem, quam Christiani profitemur, implere poterimus. II, 98 A, Habet humilitatis sue sarcinam.

HYDROPHOBUS, , qui aquam timet, I, 1205 A.

HYPOBRYCHIUM, , in aqua uel mari, idem quod barathrum in terra, deuorans et exsorbens in submersione homines nauigiaque. I, 695 A, Irrespirabile deuoratis hypobrychium in idololatria.

HYPSOMA. I, 701. B, Positus in suo hypsomate et domicilio. Utitur uocabulis astrologorum loquens de eclipsi  quadam solis non ordinaria, sed prodigiosa. uulgus astrologorum hodie uocat altitudinem et domum.



I

IAO. II, 565 A, Ut etiam inclamauerit in eam Iao. Est exclamantis et exclamatione sistentis et hortantis desistere, prout ostendunt sequentes formule, quarum priore Quirites, posteriore Cesar appellabatur, ut eorum maiestate et auctoritate presens impetus sisteretur. Ibid., Inde inuenitur Iao in scripturis, nempe hereticorum.

ICTUS. II, 131 A, In alium ictum consideremus de uoluntatis qualitate, a gladiatoribus sumptum. Cicer., I Catil., Quot ego tuas petitiones, ita coniectas, ut uitari posse non uiderentur, parua quadam declinatione, et, ut aiunt, corpore effugi. Ut sit: uno argumento refutato, alius infirmationem inquirere et rationem secum inire qua improbari possit.

IDIOTES. II, 164 A, Male accepit idiotes quisque aut  peruersus hoc dictum. II, 157 C, Simplices enim quique, ne dixerim imprudentes et idiote, que maior semper credentium pars est. II, 1012 D, Sed est hoc solemne peruersis et idiotis hereticis. Rigalt. legit idiotis et hereticis.

IDONEUS, est grec. . II, 809 C, Et utique idoneus est reficere, qui fecit. II, 597 B, Quanquam habemus ipsum Deum idoneum pollicitatorem. II, 991 A, Et iacte sortes  non ablui idonee; uid. SORDES. II, 1039 A, Que per erem liquando araneorum horoscopis idoneus sedes tendit.

IGNAuESCERE. II, 724 A, Nec ignauescit omnino.

IGNEUS. II, 19 B, Igneus deus, i. e. ignis, quem Heraclitus Ephesius faciebat deum, aut certe principium omnium.

IGNIS. II, 13 B, Maioris ignis ardorem inferentes, i. e. diuini, supra quam humani aut istius mundi. II, 27 A, Ad profanos iudicandos igni perpetuo. II, 276  C, Cui nullus ignis coquitur in gehenna. I, 1284 A, Rome quidem, que ignis illius inextinguibilis imaginem tractant, est periphrasis uestalium.

IGNOSCENTIA. I, 1241 B, Clausa licet ignoscentie ianua.

ILLEX. I, 1244 A, Conuersationem iniungens misericordie illicem, i. e. inductorem, ab illiciendo. I, 488 A, uos malorum illices semper.

ILLIBERIS, qui est sine liberis, . II, 443 C, Quam si frater illiberis decesserit.

ILLIDERE. II, 126 B, Ibidem scorpio pro solea anathema illidito, est idem quod supra dixerat, urgere bestie calcem.

ILLUMINARE. II, 386 A, Dum operum differentiam illuminat. II, 847 A, B, Pariter illuminauit, quid cui prosit. I, 286 A, Nonne et uos quotidie experimentis illuminantibus tenebras antiquitatis, etc.

ILLUMINATOR. II, 401 B, Noue, tanteque religionis illuminator. I, 395 A, Illuminator atque deductor generis humani. II, 85 A, Auctores rei uel illuminatores.

 IMMOLARE. I, 1327 A, Sed humilitatem anime sue in uictus quoque castigatione Deo immolant. II, 968 A, Que ad uesperam ieiunans pinguiorem orationem Deo immolat. II, 999 B, Si penitentiam Deo immolarit. II, 707 B, Cui populus suffragiis immolat.

IMMUNDUS, substantiu. I, 1309 A, Ornatum quem immundum muliebrem conuenit dici, nempe cura capilli et cutis.

IMMUNIS, intactus. II, 1040 A, Et cultri uertex solus immunis.

IMMUSICUS, , qui musicam ignorat. I, 265 A.

IMPATIENS. I, 1257 B, Impatiens etiam tacendi est.

IMPENDI. I, 496 A, Quum tot iusti impendimur, de Christianis, qui morti traduntur, atque e medio tolluntur. I, 651 B, Quod homo par eius tam nocens factus est, ut tam crudeliter impendatur.

IMPERIUM. I, 426 A, Solida eque imperia mandauit.  Quemadmodum in Eleusiniis fuit , qui rex erat seu prefectus mysteriis. Hesychio: , , cui, ut subiecti, imperio eius adiungebantur, et , de quibus Pollux, uIII, 8, 3 et 26. Et preclare Meursius in Eleusiniis, cap. 15: »Ita etiam hic in Cybeles ministerio talis Gallorum rex seu Archigallus innuitur, qui suos habeat sacrificulos et minores Gallos, quibus itidem imperauerit uota facere, et lacertos secare pro Aurelii salute.

IMPERTIGO, est fedatio cutis, serpens cum pruritu. II, 1048 A, Nullis ueternis parco, nulli impertigini.

IMPINGERE. I, 280 B, Cecitate odii in suffragium impingunt, i. e. ceco odio laudant quasi suffragio probitatem ipsorum. I, 661 B, Si oculum quis impegerit libidinose.

IMPONERE, condere, exstruere. II, 1031 A, Ubi menia Statilius Taurus imposuit.

IMPORTARE. I, 1318 A, Quid alteri concupiscentiam importamus.

 IMPORTUNITAS. II, 927 C, Importunitas liberorum. Iun. interpretatur de prole capitibus liberis importune imperata. Non placet. Importunitas est, que nec temporis nec loci habet commoditatem. Importunitatem liberorum dixit, quod parentibus maiores calamitates pluraque incommoda essent subeunda ob liberos. II, 103 A, pro loco ac tempore, ac quarumdam personarum importunitate.

IMPORTUNUS. Seruius, ad uirgil., Aen. XI, u. 305, importunum explicat, ubi nullum refugium est, quod caret portu, id est quiete. I, 488 A, uos igitur importuni rebus humanis, i. e. calamitosi, incommodi, propter quos pace publica orbis caret. II, 133 A, Ab una solummodo arbuscula temperaret quam ipse medicus importunam interim norat.

IMPRESSE. II, 332 B, Quam tam impresse Apostolus demandat. I, 377 B, Sed quo plenius et impressius, i. e. magis clare.

IMPRIMERE, promulgare lege lata in imperio suo.  I, 297 A, Nullus uerus impressit, a re militari desumptum, ubi impressionem facere dicuntur cohortes, cum in hostium aciem incursant, eamque turbant.

IMPROuIDENTIA, II, 469 A, Quasi improuidentiam existimo.

IMPUDENTIA. II, 412 B, Pro impudentia idololatrie satis Deo faceret per impudentiam fidei. Idololatrie impudentia fuit, cum non puduit adorare lapides et ligna; impudentia fidei, cum minime pudet Deum credere natum et crucifixum.

IMPUDICITIA. I, 397 A, Dei Filius nullam de impudicitia habet matrem. Rigalt., Rhenan. et Hauerc. legunt de pudicitia. Ut sensus sit: Dei Filius non tantum ex impuro et illicito concubitu non est natus, sed ne quidem ex puro licitoque matrimonio susceptus.

IN. II, 1031 A, In fibule morsu, i. e. per fibule morsum. II, 123 A, In uentum, i. e. uento ferente,  uento secundo, prout occasio dederit, suaserit. II, 484 A, Si in Creatoris accipitur; subaud. interpretationem, ut de Creatore uidelicet intelligatur. I, 1262 A, Cum per uiam in mores bestiarum latrocinantur, i. e. in morem bestiarum, more bestiarum. Pro peruiam, Rigalt. legit per inuia. Sic lib. de Anima: Quia et ipsa bestiis obiecerit eos quos in syluis et auiis trucidauerit.

INACCUSATUS. I, 529 A, Inaccusatis et impunitis.

INALTERARE. II, 893 C, Igitur quas non diuisit, tacendo inalterauit. Ita legendum pro in altera iniit. Inalterauit, indidit alteri, coniunxit, confudit, ut iam ambo una sint, ac sese mutuo contineant. Ipse paulo post: A muliere non separauit, et non separando coniunxit ei, a qua non separauit.

INANIMALIA, inanimata, que a semetipsis non mouentur. II, 230 C, 236 C, Inanimalia et incorporalia laudes canunt; alludit ad hymnum trium puerorum Dan. III, iuxta editionem Theodotionis: nam in hebreo  non haberi, recte annotauit Hieronym. Eamdem etiam citat Exomologesis titulo Cyprianus libris de Lapsis et Orat. domin.

INAPPREHENSIBILIS. II, 236 A.

INBONITAS. I, 624 A, Ubi omnis duritia et inbonitas et insuauitas constitit.

INCERTUS. II, 970 B, Martyribus incertis, i. e. quorum fides minus spectata, neque satis explorata.

INCIDERE. I, 429 A, Antequam isti dii inciderentur, i. e. incisi insculptique fuerant, nam ab inscriptione dii noscebantur. II, 255 C, Quem titulum incidemus ex duobus, deo Marcionis?

INCLUDERE. I, 1236 B, Sed includere eam  negligunt, baptismo scilicet, qui et obsignatio dicitur. Et ipse paulo post: Intentionis seram obstructam. Penitentia igitur et fides tunc includitur, cum in baptismum deducitur, sicut actiones iudicio inclusas dixit Caius, que sunt in iudicium deducte. Porro, penitentiam includere negligunt, qui pristinis egre renuntiant, quasi maleficiorum  summa quam includi baptismo uolunt, nondum completa.

INCOLATUS, mansio, domicilium. uox, qua usus est et uarro, quem multum imitatur Tertull. I, 409 A, Habent de incolatu eris. II, 833 A, uere sancta per incolatum Spiritus sancti. II, 747 C, Euocaturam se ab inferum incolatu pollicetur. II, 96 A, Ab ipso incolatu Babylonis illius submouemur.

INCOLERE. I, 643 B, Qui nomina incolunt auctorum earum, i. e. honoribus demonum, qui in simulacris mortuorum uelut inquilini habitant, et nominibus corum abutuntur, qui artes illas tradiderunt: synecdochice, incolere, uelut inquilinum colere.

INCONCESSIBILIS. II, 979 A, Aut paria quoque eorum mechiam et fornicationem inconcessibilia seruari.

INCOMMUNIS, particularis. II, 1039 B, Quarum pars gentilitus inhabitantur, ceteris incommunes.

INCONGRESSIBILIS. II, 315 B, Igitur quecumque exigitis  Deo digna, habebuntur in patre inuisibili, incongressibilique.

INCONGRUENTIA. II, 654 A, Ad hoc nos mirabimur incongruentiam primo definitionis prouocantis ad ea que in animam non conueniunt.

INCONSIDERANTIA. II, 868 B, Etiam pro Apostolo ipso reuera maxime inconsiderantie reuincendo.

INCONTRADICIBILE. II, 456 B, Quid enim sapientius et incontradicibilius?

INCONuERTIBILIS, II, 757 A, de natura Dei.

INCOPIOSUS. II, 960 A, Statim autem solitudinis incopiose circumspectu scandalizatus.

INCORPORA. II, 230 C, Si qua incorpora iis adsunt, i. e. non corpora, indefinita significatione.

INCORPORALIS. II, 229 C, Prima facie uidetur nobis incorporalis esse materia.

INCORPORALITAS. II, 657 A, Incorporalitas ab omni genere custodie libera est, immunis a pena et a fouela.

INCREPITUS. II, 573 C, Et ille iussu et increpitu ea  expellens, nempe demonia.

INCUBARE. I, 1266 A. Quod si patientie incubabo, i. e. indormiscam, translatione sumpta a rebus caris, quas ne perdamus, etiam quum dormimus, nobis supponimus custodie caussa. I, 658 B, Ipsumque erem, qui desuper incubat.

INCUBO. II, 724 C, Genus erat grauioris aliquanto soporis, ut de incubone presumptio est.

INCULCARE. I, 1296 B, Sustinent quidem, sed ut inculcent pedibus, proterant ac ludibrio habeant uxores suas; uid. ARCANUM.

INCUMBERE. II, 1032 B, Quem  incumbimus, i. e. in quo uiuimus. I, 653 B, Et in suo sanguine squalentia corpora patientissimis oculis desuper incumbat. I, 340 A, At in deos uestros per omnia membra ualidius incumbunt ascie et runcine.

INCURSARE. II, 996 C, Nec enim interest nuptam alienam an uiduam quis incurset.

 INCURSIO. II, 1020 A, Quod sint quedam delicta quotidiane incursionis.

INCURSUS. II, 782 A, Et tamen ne mihi uacet incursus nominis ad eumdem Christum, etc. Ne elabi sinam occasionem argumentandi ex nomine Adam. Incursum dicit argumentationis impetum. II, 87 A, Dum incursum questionis excutio, i. e. impetum.

INDICARE. II, 267 C, Quo denique initiantur et indicantur in hanc heresin; i. e. inscribuntur et quasi in indicem sui ordinis referuntur.

INDICIUM. I, 259 A, Si denique, quod proxime accidit, domesticis indiciis; legendum domesticis iudiciis. Domestica autem iudicia sunt opiniones preconcepte.

INDIGENA. I, 429 A, Sed Rome postea cum indigenis suis. Indigene non ad Romanos, sed ad Sterculium referendi sunt. Sunt enim indigene illi, qui una cum Sterculio uernaculi et proprii Romanorum dii, ut Mutunus, Tutunus et similes.

INDIGITARE. II, 976 C, Precem indigitant, i. e. precantur precem mysticam, que dici in publico non  possit. Nam indigitare imprecari exponit Festus, idque oratione arcana, neque in uulgus manatura.

INDIGNATIuUM. II, 673 A, Indignatiuum quod appellant , et concupiscentiuum quod uocant .

INDISCRETUS. I, 472 A, Omnia indiscreta sunt apud nos, preter uxores.

INDIuIDUUS. II, 161 B, Habentem in se indiuiduas suas, sc. comites, rationem et sophiam.

INDUBITATUS. II, 579 A, Indubitatum interitum. Iren. .

INDUCERE. II, 29 A, Induxerim, i. e. deleuerim, sustulerim et ab ea adducenda abstinuerim. II, 352 A, Etiam fidem istam Apostoli induxerunt, i. e. deleuerunt Euangelii promulgatione. II, 107 A, Possumus iam consultationem tuam inducere, i. e. tollere dubium consultationis tue. Exponit autem seipsum, cum addit: et determinare. II, 680 B, Proinde enim uiam sternunt postea inducendi eius, i. e. delendi, obliterandi. II, 38 B, Neque ethnicos inducere potuissent,  i. e. adducere, impellere ad credendum.

INDUERE. II, 35 C, Qui ab Apostolis fidem induerant. Iun. suspicatur imbuerant. II, 935 B, Sic duas Grecie literas, summam et ultimam, sibi induit Dominus. Sic Tacitus: Etiam aduersus nos hostilia induerat; item, magnum animum induisse. II, 103 B, Igitur consultationi tue ordinem quoque induimus. II, 734 B, Qui baptisma eius induerit. II, 779 A, Quid uestiris a nudo si Christum induisti? II, 112 D, Christum indutus es, siquidem in Christum tinctus es.

INEMERIBILIS. II, 818 B, Non quia et substantie ipsi inemeribile sit, i. e. quod caro non possit attingere aut consequi; nam mereri est consequi.

INESSE. II, 652 B, Capite itaque et facturam dici generari, pro inesse poni. uerbum inesse ex propria compositionis forma non solum significat esse in aliquo, uerum etiam generari et produci in esse, .

INEXPERIENTIA, II, 683 C.

INEXTRICABILIS. I, 695 A, Inextricabile impactis  naufragium est. Grecis , quod uitari non potest. Qui in scopulos impingunt, nauemque frangunt, sese extricare siue expedire a periculo non possunt. uirgil. de Labyrintho: Inextricabilis error.

INFAECARE. II, 741 A, Et concretione carnis infecat.

INFAMARE. I, 411 A, Et iam defunctorum infamant animas. Infamare animas defunctorum est, quando fortium et prestantium uirorum umbre ad libitum impurissime uenefice excitantur, uel excitari simulantur, cum nichil sint nisi mere nuge et fallacie. II, 997 A, Et licet cultu et ornatu meroris munus infament. II, 450 D, Ne patientiam eius infamaretis. I, 699 B, Sic et circa maiestatem imperatoris infamamur. II, 84 A, Sic itaque et circa uoluptates spectaculorum infamata conditio est. II, 97 B, At enim Christianus nec ianuam suam laureis infamabit.

INFANS. II, 544 A, Infantes testimonium Christi sanguine litauerunt. Infantes siue etate, siue simplicitate  fidei et morum. Priorem interpretationem tenent, qui de infanticidio Herodis hec dici putant, ex Matth., II; posteriorem, qui de apostolis et discipulis martyribusque Christi, qui non etate infantes, sed fidei et uite instituto, ex Matth., XuIII; atque hoc confirmant sequentia; nam illa uerba, qui crucem clamant, non de Iudeis enuntiantur, sed de gloriantibus in cruce Christi. I, 312 A, ueni, demerge ferrum in infantem nullius inimicum, nullius reum, omnium filium. II, 422 B, Et impudentia infantes.

INFANTARE. II, 262 A, Qua suos infantat, i. e. cibo pascit infantili.

INFANTARIUS. I, 561 A, Perducerentur infantarii et coqui et ipsi canes pronubi. Trium nempe criminum postulabantur: impietatis, Thyestearum epularum, et concubitus incesti. Aiebant enim ethnici Christianos, ubi conuenissent, mactare solitos infantem, cuius carne manducata, et epoto sanguine, fedus inter se inire, ac post conuiuium cum quibusuis mulieribus promiscue commisceri, adeoque adhibere canes  in more esse ad candelabra alligatos, qui offa iniecta candelabra euerterent; extinctisque luminibus, tunc fieri dicebant fedissimarum illarum commixtionum scelera.

INFANTIA. II, 681 A, Et quidem ab infantia et ipse sua, de arboribus. II, 944 C, Adeo ut pre illa infantia fidei ignorarent adhuc.

INFECTUS, non factus. I, 333 A, Corpus innatum et infectum.

INFERI, omnis locus aut status mortuorum. I, 680 A, Sic et Lazarus apud inferos in sinu Abrahe refrigerium consecutus; ex uerbis Christi ad latronem, hodie mecum eris in paradiso, et Abrahe de Lazaro ad diuitem purpuratum, et Iohannis martyrum animas uidentis sub altari, et Pauli ad Thessal., I, cap. 4. ueterum plerique in ea sententia fuere, ut crederent esse apud inferos animarum receptacula piarum et impiarum diuini iudicii diem exspectantium. Interea tamen pias quidem pace, quiete, refrigerio gaudere;  impias contra carcere, ignibus, gehenna cruciari Piarum receptacula in recessu quidem subterraneo, sed inferioribus multo impiarum abyssis superstructo. Inter utrumque autem insuperabilis altitudinis chaos obfirmatum. Quum igitur in hac sententia fuerit Tertullianus, nichil est quod hic miremur, et Lazarum et Abrahe sinum apud inferos censeri. Nam et ipse eodem sensu, lib. de Anima, animam Christi ait egressam de crucifixi corpore ad inferos descendisse, ut compotes sui faceret Patriarchas. Alii uero eadem quoque fide et apud inferos esse paradisum credidere, quo latroni Christus condixit: etenim paradisi uocabulo significari hortum seu pratum, seu quemuis alium ameni refrigerii locum, ubi Patriarche, ubi Abraham, ubi Iacob, ubi Lazarus, ubi ille de latrone fidelis, ubi etiam martyrum anime placide quiescant. Ac de martyribus quidem Septimius noster ita sensisse uidetur in Scorpiace, cum ait animas eorum sub altari patientiam pascere, et indutas stolam candidam claritatis usurpare. Quasi sedes illa  sub altari, , Ioanni reuelata, nomine altaris terram significet, super quam immolata martyrum corpora, ueluti super altare iacuerunt, unde ipsorum anime in subterraneas amenitates ab angelis sunt delate, ubi resurrectionem ac Dei regnum prestolantur. Moram uero tantulam, licet complurium annorum, sanctis minime grauem, eterne glorie fiducia singulari. uerumtamen Septimium in hac sententia parum fuisse constantem, arguunt ea que libro de Resurrectione tradidit. Etenim posteaquam probauit, omnem animam apud inferos sequestrari in diem Domini, confestim eximit ab ea dispositione martyrum animas, paradiso, inquit, non inferis deuersuras. Quibus certe uerbis paradisum esse apud inferos negat: etsi, lib. de Anima, secundum Irenei sententiam, Christum ipsum dixisset forma humane mortis apud inferos functum; eosque superbe nimis censere, qui non putarent animas fidelium inferis  dignas. Serui super dominum, inquit, et discipuli super magistrum, aspernati si forte in Abrahe sinu expectande resurrectionis solatium capere. Ex his igitur colligimus, homines adhuc euo illo ualde fuisse harum rerum incertos ac dubios. Sequens etas uidere sibi uisa est, que priores non uiderant. Augustinum tamen habuit eque incertum ac dubium. Imo et regulam fidei significationis ambiguo tentauit infernorum siue inferorum uocabulum: aliis Christum ad inferos descendisse horrentibus, ut uel passionis professione sepulturam et descensum inuoluerent; aut qui sepultum dixissent, descendisse preterea non dicerent, qui descendisse hoc pro sepultura positum intelligi uellent. Et ita iam pridem in Orientis Ecclesiis fuisse testatur Ruffinus. Irenei sententia habetur in fine libri u; Iustini, Questionibus LXXu et LXXuI; Tertulliani II, 656 B, 742 B, sq., 747 C, sq., 831 A, B. Augustini Epist. LuII, ad Dardanum, et XCIX, ad Euodium, et lib. uII, de Genesi ad litt., cap. 32, 33, 34, et Quest, super Genes., lib. I, cap. 25.

 INFERIAE, sacrificia, que diis manibus inferebant, ut ait Festus, I, 645 A, Mox edicto die inferiarum, i. e. publice indicto et pronuntiato die inferiarum.

INFLABELLARE. II, 577 A, Ignis inflabellatus est.

INFLAMMARE. I, 1314 A, Sic et pretia rebus inflammauit, ut se quoque accenderet. Ita et Plinius dixit pretium accendere, lib. XuIII, Hist. Nat.

INFULA. II, 947 B, Deponimus infulas et impares sumus, i. e. nos laici, cum ad perequationem discipline sacerdotalis prouocamur, deponimus personam sacerdotalem, et iam dicimus alios esse laicos, alios sacerdotes.

INFUSCARE. II, 205 C, 206 A, Spiritum Dei delicto infuscandi, , ut in Glossario exponitur, i. e. uitiandi labe et corrumpendi. II, 308 C, Quantitas et qualitas muneris infuscabit diuitem. II, 808 A, Tenes scripturas, quibus caro infuscatur. II, 652 A, Si qua igitur candidum et purum erem ueritatis infuscant.

INGENIUM, res ingenio facta et inuenta, . II,  1032 A, Stupuere illico Carthaginienses, ut nouum extraneum ingenium. I, 528 B, Et insignia, i. e. res ingeniose inuente. II, 889 B, Ad iniquitatis ingenia, . I, 1306 B, Sine ingeniis decoris. I, 1319 C, Quia gloria exaltationis ingenium est. I, 625 A, Et omne carnificis ingenium in tormentis. II 668 B, Non enim membra sunt substantie animalis, sed ingenia, i. e. uires et efficacie et opere, ut antea exposuit. II, 986 B, Sed uiderit ingenium extraordinarium. Extraordinarium histrionis ingenium dicit, quod minime conuenit Christiano, quod est extra ordinem christiane discipline. Confirmant sequentia.

INGESTUS. II, 855 A, Numquid ab immortalitatis ingestu, i. e. superindumento.

INGRATIA. II, 311 B, Interdum et ex alicuius boni operis ingratia. I, 1230 A, uiderit ergo ingratia hominum.

INGRATIS, inuite, , quasi per uim. I, 284 B, Aut ingratis necessitas obsequii preferatur ueritati. I, 525 A, Ingratis experieris conditionis tue legem, i. e.  uelis, nolis, et moriendum et resurgendum erit tibi. II, 214 A, Suspiciones suas ingratis fulcire conatur. II, 143 B, Aut ingratis luminosus, i. e. male, maligne, de carcere.

INGRESSUS. II, 714 A, Legitima natiuitatis ferme decimi mensis ingressus est, i. e. cum partus mensem decimum agit in utero.

INGUSTARE. II, 136 C, Et Latio in hodiernum Ioui media in urbe humanus sanguis ingustatur.

INHABITARI, indui, uestimento esse. II, 1039 B, Quarum pars gentilitas inhabitantur. II, 223 A, Sed inhabitari. Ad uerbum uertit illud Is. XLu: , ut inhabitarentur.

INHALARE. I, 413 A, Qui aris inhalantes numen de nidore concipiunt. Tale uaticinationis exemplum sacre historie prebent in Balaamo, Num. XXIII, 1, 2, 3. Quin ipse Apollo negat uaticinari se posse absque thymiamatibus.

 INHONESTAS. II, 331 B, 641 A, Omni inhonestate prostratus canebatur, i. e. deformitate.

INHONESTUS. II, 772 A. Contumelie inhonestam carnem probauere, i. e. deformem.

INHONOR. II, 108 B, Ad contestandum autem inhonores illum.

INHONORARE. II, 393 C, Inhonorabitur uir, utique ob substantiam honorabilis, i. e. honore suo destituetur. II, 808 B, Ut carnis non tamen substantia sed actus inhonoretur.

INHUMANUS. II, 1047 A, Ut ex uno circumiectu licet equidem nusquam inhumano. Latin. legit, licente quidem nusquam inurbano.

INIECTIO. II, 17 A, Sollicitudinis iniectio. II, 28 A, Quasi non liceat omnibus male examinatis iniectione alicuius mali impingere per errorem, est grec. . II, 270 C, Nisi ceteris quoque iniectionis eius elidendis locus detur. II, 206 A, Sua iniectione, , obiectione seu argumento in contrarium contorto. II, 190 B, Sed et hec iniectio eorum . . . iam retusa est. II, 708 B,  Illam uero  iniectionem suam primam. Clarius Iustinus: primam quamdam mentem seu intelligentiam. Iren. mentis conceptionem matrem omnium, per quam initio mente concepit angelos facere et archangelos. II, 1003 B, Quoniam non ignoramus iniectiones eius, , ex II Cor., II, 11.

INIICERE. II, 34 C, n. , In utroque Christum reprehensioni iniicientes. II, 189 A, Nec pudet illos iniicere, i. e. . II, 708 B, Qua iniecerat angelos et archangelos condere, i. e. mente conceperat. Exponit sequens, huius eam propositi compotem.

ININTERPRETABILIS. II, 564 A, Hoc solo ininterpretabili nomine.

ININuENTIBILIS, . II, 238 B. Ininuentibilia iudicia eius.

ININuESTIGABILIS, . II, 238 B, Ininuestigabiles uie eius.

INIRE. II, 893 C, Igitur quas non diuisit tacendo, in altera iniit. Rectius legitur, igitur quas non diuisit,  tacendo inalterauit, i. e. indidit alteri, coniunxit, confudit, ut iam ambo una essent, ac sese mutuo continerent. Ipse paulo post: A muliere non separauit, et non separando coniunxit ei, a qua non separauit.

INLUDIA. II, 815 B, Nihil aliud se, quam inludia animarum somniaturum, i. e. illusiones manium, in ultionem inimicos suos parricidii auctores exagitantium.

INOBEDIENTIA, obsequium obiectum. II, 401 B, Qui et inobedientiam illis exprobrare posset.

INOBSCURABILIS. II, 652 A, Muniti et illic diuine determinationis inobscurabili regula.

INOFFICIOSUS, cum genitiuo. I, 485 A, Inofficiosa eius, greca locutio.

INOLESCERE. I, 1269 B, Cum cineri et sacco inolescit, i. e. assuetudine penitentiam familiarem sibi reddit et pene naturalem. Desumpta metaphora ab arboribus, que, insite in alias arbores et inoculate, cibo et alimento assuescunt per truncum educto et attracto. I, 486 A, Omnibus uitiis et criminibus  inoleuit.

INORARE, os uel oram instruere. II, 815 B, Coronis quoque potatoris sui inorabitur.

INPRAESCIENTIA. II, 293 C, Nonne tunc magis deceptus ex inprescientia futuri uideretur.

INQUIES. II, 691 B, An si desierit inquies eius.

INQUIETARE. II, 1033 A, Inquietat, i. e. inquietatur; ita sepe. Turbare. I, 363 A, Honorem inquietant diuinitatis.

INQUIETATOR. I, 654 B, Auriga ille, tot animarum inquietator.

INQUILINITATUS. II, 717 A, Toto inquilinatus sui tempore.

INRECOGITATIO, i. e. incogitatio, ut Plautus ait, siue inconsiderantia. II, 919 B, Hec ipsa huius consilii interiectio, quasi inrecogitationem excessus sui passa.

INSANIRE. I, 692 C, Nam si insanis, iam esse confirmas,  i. e. si irascaris. I, 1284 A, Et que Delphis insaniunt, nubere nesciunt.

INSCRIBERE. II, 304 C, Sed ipse mundus inscriptus est, scil. hoc testimonio. Sens.: Catholica illa et summa Dei bonitas inscripta est in mundi tabulis. II, 714 A, Cum et fato iam inscribitur. i. e. accensetur.

INSCRIPTURA. II, 585 A, Nobis enim inscriptura huius seminis, , qua inscripti sumus ad salutem in hoc animali censu, ut ante dicebat auctor. Itaque inscriptura huius seminis est regula animali semini prestituta.

INSECUTOR, persecutor. I, 294 A, Tales semper nobis insecutores, iniusti, impii, turpes.

INSERERE. II, 581 A, In quem tanta licentia Iesum inserunt. ualentiniani inserunt Iesum illum ex omnium eonum defloratione constantem Soterem, in animalem demiurgi Christum, fertilem Christum constituentes, et semen spiritale eodem modo in animale infulciunt.

 INSOLESCENS. II, 756 B, Uterum de die in diem insolescentem, i. e. protuberantem et more non solito prominentem. II, 700 B, Tanquam tonsura insolescentis generis humani.

INSTANTIA, instans, persecutio. I, 1265 B, Quotiens instantia eius deterior facta est caussis suis. I, 651 B, Aut instantia questionis. II, 748 B, Instantia diuine gratie uictus.

INSTAURARE. II, 363 C, Ex Apostolicis Lucas et Marcus instaurant, i. e. instruunt et parant. Plin., II. N., lib. XXXI, cap. 2: M. Cicero Academia sua monumentum sibi instaurauerat, ceu uero non et in toto terrarum orbe fecisset.

INSTITUERE. II, 51 D, n. , Necessitas instituit; subaud. eos. Est enim Tertulliano ellipsis antecedentis frequentissima.

INSTITUTIO. I, 376 A, Institutionibus prauis. Hauere. uult spectari his uerbis a Tertulliano Cebetis tabulam, ubi he praue institutiones, quibus homo  circumscribitur, i. e. fallitur: sunt , , pete, oratores, etc. II, 208 B, Horum enim natura habendo institutionem, habere poterit et cessationem. II, 810 A, Itaque restitutionem carnis faciliorem credas, quam institutionem.

INSTRUCTILIS. II, 668 A, Et de suo tota est non magis instructilis aliunde, quam diuisibilis ex se.

INSTRUCTUS, splendidus apparatus, et instrumentum domesticum inuidiosum. I, 305 A, Habitu, uictu, instructu. Quam dicimus cum omni instructu suo nasci, quasi cum omni instructu et instrumento, cum omni censu, cum omnibus suis. Sic enim supra. Atque in hunc significatum locutiones istas apud Africanos presertim fuisse indicat Augustinus, lib. II Quest. in Exod., quest. 47: Grecus, inquit, , habet, ubi substantiam Latinus interpretatus est, quod aliquando Censum interpretantur nostri, sicut nunc instructum dicere uoluimus.

INSTRUMENTUM. I, 377 A, Instrumentum literature, i. e. sacre litere. I, 381 A, Instrumentis istis. II, 214 A,  Ad originale instrumentum Moysi prouocabo. II, 151 A, Instrumenta imperii loquentur. II, 267 B, Nec poterunt negare discipuli eius, quod in summo instrumento habent. II, 361 B, Alterum alterius instrumenti, uel quod magis in usu est dicere, testamenti. II, 169 B, Qui omnia apostolatus eius instrumenta protulerint. II, 472 C, Quam de instrumento Actorum. II, 484 A, Secundum commune instrumentum, i. e. secundum eam partem Euangelii Luce, quam et Marcionite communiter nobiscum accipiunt. II, 906 B. Plus instrumenti ad balneas deferunt. Clemens, Pedagog. III, 5: . II, 1306 A, Feminis instrumentum istud muliebris glorie contulerunt, i. e. mundum muliebrem, instructum, ex libro Enoch. . II, 1325 B, Quo ergo pacto pudicitiam sine instrumento eius tractabimus, i. e. sine grauitate, nempe instructior est pudicitia, que grauitatem habet comitem.  II, 850 B, Tunc et Apostolus per totum pene instrumentum, i. e. per omnes suas epistolas. I, 636 A, Quam de instrumentis ethnicarum literarum. I, 1202 C, Quantum instrumentum mundo ferat, nempe aqua.

INSUBDITIuUM, quod non est obnoxium passionibus et mutationibus, II, 582 A.

INSULA. II, 550 B, Insulam Feliculam credas, insule, domus magne, circumquaque uia publica cincte, que plurimum tabernas institorias et meritoria cenacula habere solent.

INSULTATORIUS. II, 497, C, A quo uerbum insultatorium de morte, et triumphatorium accepit.

INSUMERE. II, 217 B, Si tantam curam instructionis nostre insumpsit Spiritus sanctus.

INTENTATIO, i. q. intentio. I, 500 B, Aduersus omnium criminum intentationem. I, 432 B, Satis hec aduersus intentationem lese diuinitatis. II, 1009 B, Si etiam sequentia illius epistole ad intentationem Apostoli extendas.

INTENTIO, crimen, accusatio. II, 656, A, Enormis  intentio philosophie.

INTERCALARE, tempus interiicere, ut in ratione fastorum olim. II, 504, D, Nisi si Creator ideo intercalauit.

INTERCEDERE. II, 555, A, Sed intercessit mater Sige, i. e. opposuit se, obstitit; forensi phrasi. Iren.: . II, 293 A, Quod Deus non intercesserit aduersus ea, i. e. non obstiterit. II, 472 C, Intercessisse quosdam qui dicerent.

INTERCIPERE. II, 426, A, Imperatoris Marci  iam intercepti, i. e. quem, antequam sciret Cybele mortem eius, interceperat fatum.

INTEREMPTRIX. I, 650 A, Ipse ille pudoris sui interemptrices.

INTERFECTOR. II, 750 B, Sed iam hic responde, interfector ueritatis: appellat Marcionem.

INTERIBILIS. II, 229 B, Ex materia Deus nichil interibile fecisset. Ibid., Ex interibili in eternum.

INTERIM, interdum. I, 309 A, Que prodita interim  etiam humanam animaduersionem prouocabunt. II, 1032 B, Fungitur et ipse mundus interim iste, quem incumbimus. Tandem aliquando: II, 1045 B, Unius interim erroris tui renuntiatorem. Tamen: I, 386 A, Et sacra unius interim prophete. II, 554 A, Interim in tricenario, i. e. quantacumque sint istorum priuilegia numerorum in tricenario, etc. Agnoscant interim nature auctoritatem, i. e. iam nunc. II, 10 B, Interim et semper, i. e. interdum.

INTERPELLATIO. I, 702 B, Et nunc ex eadem caussa interpellatio sanguinis, hemorrhagia fortasse, ex qua Scapula tum laborabat.

INTERPRETARI. Passiue. II, 214 A, Quod in materiam interpretari possit. II, 627 A, Interpretatur enim spiritaliter sic. II, 1222 A, Nec incongruenter ad figuram interpretabitur. II, 910 A, Hoc nos interdum diabolo interpretamur, i. e. adtribuimus, acceptum ferimus. II, 92 A, Transgressioni interpretanda, i. e. que pro transgressione iudicari et haberi debeat.

INTERPRETATIO. II, 22 C, 23 A, Certare cum interpretationis  gubernaculo, i. e. cum ratione, cum disciplina rationis, que omnem interpretationem gubernare debet, et in ea semper regnare.

INTERPRETATOR. II, 937 A, Idem Apostolus edocet interpretator utriusque Testamenti.

INTERSTES, limes. II, 441 B, Et ceperunt noua interstite Iohanne.

INTERuENIRE. I, 1267A, Aut admonitionibus Domini interuenit usus. Rhenan. interuenimus. Interuenimus erroribus nostris, aut mali insidiis, cum nos illis opponimus, non consentiendo, sed euitando potius. Sic olim tribunus senatusconsultis intercedebat. At admonitionibus Domini interuenimus, cum eis obsequimur.

INTERULA, est tunica, que sub pallio gestabatur, II, 1047 A.

INTIMARE. I, 1310 A, Nullus clauus argentum intimat tabulis, intromittit, intestino opere infigit inseritque  intus. II, 851 A, Sensibus utique intimandum Dominum significauit.

INTINCTIO. II, 1229 A, Preire intinctionem penitentie iussit, i. e. baptismum. I, 1270 A, Ad occasionem secunde intinctionis, i. e. martyrii, I, 1247 A, Presumptio intinctionis importat; i. e. fiducia uenie per baptismum impetrande.

INUNITUS. II, 583 A, Et tamen inunitam in Adam. Iren.: .

INuENIRE. II, 25 B, Querenti inuenietur, i. e. querenti aderit, quod querit, greca phrasi.

INuENTUS, inuentio, , forma Tertullianea. II, 648 B, Testimonium est ueritatis inuentus ipsius.

INuESTIS, qui ueste non indutus est. II, 1038 A, Nudus certe et inuestis figulo suo constitit. II, 900 C, Etiam nondum uiri masculi inuestis, i. e. qui in ueste, i. e. in castitate et pudicitia adhuc est, ut interpretatur Nonius. II, 906 A, Et paterfamilias, licet inuestis. II, 746 B, Puta nunc puer inuestis.

INuIDIA. I, 487 A, Inuidia celum tundimus. Exponitur  ab inuidendo, quod est ualde uidere, et contenta oculorum acie intueri in aliquid uehementissime. Ita Iunius: aliter Rigaltius ad I, 1159 A, Clamant ad Dominum inuidia anime martyrum, i. e. clamando inuidiam faciunt, sanguine per tot cruciatus fuso inuidiam obiiciunt Deo. Tam sunt obnixe et efficaces martyrum uoces, ut ab Deo, uel inuito, sanguinis ob ipsius nomen fusi uindictam extorquere ualeant: adeoque ipsum, nisi petentibus annuat, inuidia crudelitatis et immisericordie onerare uideantur. II, 113 A, Malo inuidiam ei facere per uoluntatem ipsius pereundo, quam bilem per meam euadendo.

INuISIBILIS. II, 223 A, Inuisibilis , ut adhuc aquis tanquam munimento genitalis humoris obducta.

INuOCARE. I, 399 B, Quoniam remissio Domini Dei tui inuocata est, , publica uoce promulgata.

INuOLUNTAS. II, 499 B, Ex inuoluntate uel necessitate  delinquenti, i. e. dum pretexitur peccatum inuoluntarium, et ad quod ui et necessitate sunt coacti.

IRE. II, 282 B, Gratus esses, o dee heretice, si isses in dispositionem Creatoris, i. e. si obstitisses; non enim Marcion natus fuisses.

IRRECUPERABILIS. II, 1007 C, Immunditia irrecuperabili, i. e. unde recuperari nichil potest, immunditiam scilicet arte nulla curabilem. Sic infra, ubi de lepre immunditia sanabili, recuperationem et reformationem dixit.

IRROGARE. I, 690 A, Per illas et pene ad impios parate irrogantur. Mendose. uerissima lectio est uulgata, quam tuetur etiam codex Agobardi: Per illas et pene ad impios parate ignorantur. Ait Tertullianus per iniquam secularium potestatem aduersus Christianos seuitiam fieri, quo minus religio christiana proficiat, ac per hoc ignorari, que sint a Deo pene aduersus impios parate. Itaque omnes huius seculi potestates et dignitates, non solum alienas, uerum et inimicas Dei esse, adeoque Christianis Dei cultoribus  minime ambiendas aut suscipiendas.

IRRUERE. II, 701 C, 702 A, Aethalides autem et Hermotimus fabam quoque in pabulis communibus irruerat, i. e. intulerat, iniecerat; nam et ruere agentis est, ait Seruius in Georg. II.

ISCLA. II, 554 A, In isclis Carthaginiensibus. uocabulum Carthaginiense. Syris iscola. Latin schola.

ISTER, Danubius. II, 247 B, Istro fallacior, quia nautas profunditate, rapiditate et cautium scopulorumque interuenientium frequentia plurima fallit.

ITERARE. II, 1008 A, Cum ad Corinthios eiusdem Apostoli litere iterant. II, 711 B, Anime in aliud corpus iterate.

, I, 1198 A, Sed nos pisciculi, secundum , nostrum Iesum Christum in aqua nascimur. nomen  ex Sibyllinis uersibus,  in hunc modum I. , . . . , . , . . Cf. I, 150 D, 151 D, 1198 D, 1199 B, C, D, 1200 B, C, D; II, 872 A, 1140 D, 1141 A, B, C.



I.

IEIUNARE. II, 655 B, Denique ieiunantes a philosophia nichilominus uiuunt. II, 1011 C, Aspice illum a iusta fruge nature, a matrimonii dico pomo animas ieiunare cupientem. II, 631 B, Ieiunantibus ceteris a salute.

IEIUNATIO. I, 703 C, Quando non geniculationibus et ieiunationibus nostris etiam siccitates sunt depulse.

IEIUNUS. II, 983 C, Ieiunas pacis lacrymas profusuris, i. e. absque pacis spe.

IUDICARE. I, 286 A, Inedia de semetipso iudicauerit, i. e. inedia mortem sibi consciuit. I, 352 A, n. , Fulmine iudicatum, i. e. punitum.

IUDICATO, certo iudicio. I, 1235 B, Et iudicato pronuntiasse  eum meliorem.

IUDICIUM. Domesticum iudicium est opinio preconcepta.

IUPITER. I, 317 A, Iupiter quidam, intelligitur Latiaris. II, 974 A, Apud Iouem hodiernum de Pythagora hereticum, i. e. Encratitarum deum, auctoremque primum. uid. Epiphan. lib. II.

IURIDICINA, tempus quo quis ius dicit, II, 1040 A, est pretura.

IURULENTIA. I, 313 A, Quo sanguinis iurulentiam colligas.

IUSTITIA. II, 1030 C, Quadrata iustitia, i. e. . Alii legunt: atque quadrate instita. Instita fasciola erat tenuissima, qua uestes subsuebantur, ornatus caussa, erant enim segmenta pretiosioris panni. Reliqua apud alios ita leguntur: In uiris autem pallii extrinsecus habitus, etc. II, 234 B, Iustitia mutationis, i. e. iusta mutatio. II, 880 B, C, In ipsis corporibus unguium et capillorum facilia crementa habilitatis et  dignitatis iustitie defixit.

IUuARE. II, 1030 C, Cum ita uacat ac iuuat, i. e. dum ita libet et licet.

IUuENESCERE. II, 921 B, Iam senuit, ex quo iuuenuit.

IUXTA. II, 648 B, Aliquando philosophos iuxta nostra sensisse, i. e. pereque in nonnullis rebus. II, 987 A, Non prius apud Ecclesiam professe iuxta mechiam et fornicationem iudicari periclitantur. II, 1020 A, Iuxta est igitur, ut excidisse sibi dicamus Ioannem.



L

LABARE. II, 998 A, Quis labat de ualetudine.

LABERIUS, peta antiquissimus, qui suis in carminibus uerba petulanter finxit. Sueton. Iul. cap. 39. Gell., N. A., lib. XuI, cap. 7.

LABORARE. II, 322 D, Decet ueritatem totis uiribus  uti suis, non ut laborantem. Laborat uirtus, cum aut falsitate opprimitur, aut ueri specie obducitur. Contingit etiam non raro, ut uera dicere periculosum sit, propter uiolentiam et impotentiam quorumdam.

LACINIOSUS. II, 362 A, Et a legis laciniosis operibus expeditum, i. e. multiplicibus et que omnes occupationibus distinebant, sicut impedit gressum uestis laciniosa. II, 433 C, Expediti esse ab impedimentis laciniose uite et implicite. II, 894 B, Quoniam sermo laciniosus, i. e. diffusus. I, 1225 B, Laciniosis pomparum et deliciarum ineptiis occupare, i. e. uariis et redundantibus.

LACRYMA, uocatur omnis humor ab arboribus distillans. Plin., Hist. Nat., XII, 14. I, 444 A, Arabice arboris lacrymas, i. e. grana thuris.

LACUNARIA, opera tabulata. I, 417 A, Alius lacunaria numeret. Pertinet ad gentiles, apud quos deaurata  erant templorum laquearia. uid. Lips., lib. III, de magn. Rom., cap. 5; Meurs., de Luxu, cap. 7; et Ricq. de Capitolio, pag. 200. In hos repercutit id quod Christianis et Iudeis obiiciebant nubes numerare. Ipsi enim illi sacrificantes in Capitolio, manibus non tantum sursum leuatis, sed et pedum digitis insistentes arrecti stabant, quasi lacunaria numerarent.

LAESURA. I, 1260 C, Lesuras quoque earum computandas non esse, i. e. detrimenta siue dispendia, cum aliquid de re familiari amittitur.

LAMIUS. II, 545 B, Lamie turres, et pectines solis. Fabelle pueriles apud Carthaginem tempore Tertulliani, quibus paruulos suos a clamoribus continebant nutrices.

LANA, siue , fuit uillosum siue densum , quo molliores cerebri partes obtegebant, cetera nude. II, 912 A, Mitris enim et lanis quedam non uelant caput.

LANCEA. II, 994 B, Sed totius solis lancea opus est,  i. e. radio.

LANCEARE, lancea transfodere ac occidere. II, 618 B, Qui ante norint lanceare quam lancinari, de infantibus ponticis, II, 338 A.

LANCINARE, discerpere, secare in frusta. II, 247 B, Prometheus, deus omnipotens, blasphemiis lancinatur; alii laciniatur, i. e. quasi laciniatim distrahitur ac uellicatur. II, 618 B, Qui ante norint lanceare quam lancinari: infantes dentitione exasperati, mammas inter sugendum lancinant. II, 337, 806 B, Ipsisque stramentis lancinata.

LANIARE. I, 274 B, Laniari iubere sacrilegum, subaud. tormentis. uerba priora forte ita interpungenda sunt: Sic enim soletis; dicere homicide, Nega, i. e. uos estis auctores ut negent.

LANICUTIS, laniger, , II, 1031 B.

LANIUS. II, 199 A, Inter tabernarios et lanios. Rigaltio mendosum uidetur, quod hic lanii separatim notantur, quoniam hi in matricula tabernariorum  censebantur. Rhenan. et Iun. testantur, in exemplaribus antiquis scriptum fuisse ianeos; quod Iunius interpretatur de ianitoribus mercenariis, et laudat Festum; Rhenan., de ganeonibus, quasi ganeos dixerit Septimius pro ganeonibus. uerumtamen, cum illius eui Christianos tantum a sanguine et cruore abhorruisse sciamus, ut etiam a botulis et ceteris huiusmodi eduliis studiosissime abstinerent, facile mihi persuaderi patiar Tertullianum hoc loco lanios a generali tabernariorum appellatione exemisse, quo magis negotii, de quo agitur, feditatem extolleret.

LANOSITAS. II, 1039 A, Quo muscose lanositatis plautiores conche comant.

LANX. I, 300 A, II, 1048 A, Item qua lances centenarii ponderis Sulla molitur. Lances erant uasa escaria, facta ex centenis libris argenti. Plin., H. N., lib. XXXIII, cap 11.

LAPIDOSITAS. I, 1311 A, Sicut et in piscium cerebris lapidositas quedam est.

 LARGITER. I, 462 A, Largiter ultionis. Hellenism. Largam ultionem.

LARISSAEUS heros, Achilles, II, 1041 A.

LATERCULUM, est libri nomen, in quo dignitatum omnium tam militarium quam ciuilium cognitio continebatur: hic erat penes primicerium Notariorum. uide et Pancirol. in Notit. dignit. Imp. cap. 92. II, 584 A, Ex earum ergo laterculo.

LATERE. II, 248 A, Ne cui lateat. Hellenism. II, 774 A, Dum id fit, cui latebat.

LATERENSIS. II, 466 A, Tot fere laterensibus uti solebat, i. e. honorariis comitibus et amicis honoris caussa prosequentibus, qui item a latere in ciuili iure appellantur. Alii sunt laterones, , ex officio ministratorio sequentes et legentes latera principum uirorum, non autem officio, ut illi, honorario.

LATRINAE. II, 1044 B, Latrinarum antistes, que  Cloacine dee preest. II, 900 C, Premeditatorium efficitur latrinarum. Hoc etiam imitatus est Hieronymus. Quale, inquit, ieiunium est, aut qualis refectio post ieiunium: pridianis epulis distendimur, et guttur nostrum meditatorium, seu potius premeditatorium efficitur latrinarum. Qui etiam allegat Scripturas hic citatas, Exod. XXXI, et Deuter. XXXII et uIII. Item Isai. uI, excepto quod ibi etiam legi debeat, Deum, quod grece sit , et quod auctor sua utatur phrasi saluificatore, pro salutari.

LATUS. II, 1034 A, Italie latus, Magna Grecia. II, 798 A, Quia et hoc latere unio, diuinitatis defendetur; metaph. sumpta a re militari. II, 443 B, Habes etiam nuptiarum, quoque latere uelis, prospectorem, i. e. quamcumque in partem te uertas. II, 969 A, Quo itaque putas laterum confirmatum apud nos spiritum, i. e. utra parte argumenti, qua ratione, quam in partem. Utitur uerbo confirmatum, ut ad latus tectum, in exercitu uel gladiatore referatur.

 LAUREOLUS. II, 565 A, Quia nullum Catuli laureolum fuerit exercitata, . Hellenism. Catullus mimographus mimos duos composuit, Phasma et Laureolum. In hoc Laureolo iudex in crucem agebatur coram frequenti populo. uerum Domitianus reum quemdam crimine capitali postulatum damnatumque iudicio serio penitus in crucem agi uoluit, atque ibi ab ursa dilaniari. Sueton., Calig., cap. 57. Ioseph., Antiq. Iud., lib. XIX.

LECTIO, scriptura. I, 408 A, Et nunc lectionibus resonantibus carpunt, i. e. ex eorum scriptis, que adhuc quotidie loquuntur. II, 697 B, Et lectionibus stylo questiones retractatus terminare, i. e. placuit lectionibus terminare questiones retractatas stylo siue hac scriptione mea, cum disputationibus illis questiones sermone ultro citroque tractate non potuerint nec adhuc possent terminari.

LEGATORIUS. I, 638 A, Inter quos etiam priuatorum memoriis legatorie editiones parentum, i. e. munera  et ludi editi ab heredibus aut legatariis, quibus testator de suis bonis ad editionem ludorum aliquid testamento legauerat.

LEMNISCUS. II, 647 B, Si et in carcere lemniscatas Anyti et Melyti palmas gestiens infringere, lemniscata palma proprie est, in qua maioris honoris caussa lemnisci sunt. Nam lemnisci sunt uitte, que sunt in honoribus deorum usitate; uid. Auson., Ep. 20. In Decreto Berenices urbis Africe est , maioris honoris caussa corone additus, ap. Maffeum, Antiquit. Gallic. p. 7.

LENO. I, 1184 A, Et crinium lenonem operositatem. Sic I, 1151 A, Superducto Euangelio expunctore totius retro uetustatis. II, 1045 A, Sacerdos suggestus. Iu. 190, Purgatrice aqua se purgabat. II, 716 A, Pro dominatricibus potestatibus. Ut adeo uix opus sit coniectura lenoninam operositatem.

LENOCINATOR. II, 272 B, Gratie lenocinatorem.

LENOCINIUM. II, 221 C, Sine ullo lenocinio pronuntiationis. I, 1274 A, Aut lenociniis negotiantes  uxorem potestatibus subiicit. Phrasis est iureconsultorum. Nam, teste Ulpiano, de iis qui notantur infamia, cap. I, Athletas, »Lenocinium facit qui questuaria mancipia habuerit, sed et qui in liberis  hunc questum exercet.«

LEO. II, 77 B, Noui et pastores eorum in pace leones, in prelio ceruos. Prouerbialis locutio in eos qui prepostere se gerunt: ubi res postulat audaciam et uirtutem, ibi timidi; feroces, ubi nichil ferocitate opus. Liuius: »In otio tumultuosi, in bello segnes.« Synesius: , .

LEX. II, 586 B, Leges quoque Iulias interuenire, sicut et Cainam. Iun. legit Caniam, siue Canuleiam. Lex Iulia agebat de maritandis ordinibus, et celibem esse quemquam non patiebatur, etc. Lex Canuleia, de maritandis ordinibus, ut plebeii cum patriciis possent  connubia iungere promiscue, ut tradit Liuius principio lib. Iu. Hac lege autem fuit opus ut inferiores, qui sub pleromate, connubio cum superioribus intro pleroma iungi possent. II, 952 A, Aliud est, si et apud Christum legibus Iuliis agi credunt. uid. SOLIDUM. II, 327 B, Scilicet nauclero illi non quidem Rhodia lex sed Pontica cauerat. Cauebatur Rhodia lege, ne cui in iactu plus fraudis cuiquam esset, quam prout equalitas geometrica  latura esset, nec quisquam erraret in uictoris ullius incommodum. Scilicet, inquit auctor, Pontica lege aliqua, unde nobis prodiit Marcion, itidem fuerit prospectum, ne Iudeis in Christum suum errare liceret.

LIARE. II, 670 A, Et cisternam liare accurate expolire, ne qua effundi aqua possit. uid. Plin., H. N., lib. XXXuI, cap. 23.

LIBENS, placens, gratus, qui libeat spectantibus. II, 247 A, Sol nunquam libens: melius tamen forte: sol haud libenter adspicit hanc regionem.

LIBENTER. II, 151 A, Et solummodo columbe libenter  errantes, i. e. incauta simplicitate aberrantes et auolantes a dominicis edibus.

LIBERALITAS. II, 76 A, Liberalitas prestantissimorum imperatorum, i. e. liberale donatiuum militibus indulserunt imperatores L. Septimius Seuerus pater et M. Aurelius Antoninus Caracalla filius, ut Rhenan. obseruauit.

LIBERTAS. II, 902 A, Ut honorem sanctitatis in libertate capitis ostendat: libertatem capitis dicit, quam paulo ante uelaminis ueniam, i. e. non habendi uelamen in capite.

LIBIDO, studia, appetitus. II, 27 A, Et omnem libidinem curiositatis effundas. II, 231 A, Aut libidines eorum. II, 758 A, Totum incertum libidinibus fastidii et gule, i. e. appetitionibus aut uoluntariis motibus fastidii aut appetentie, quibus grauide plerumque infestantur.

LIBIDINOSUS. I, 516 A, Glorie libidinosi. II, 908 A, Ut glorie libidinosum; quod fit ob libidinem et cupiditatem  glorie.

LIBRARE, libramento impellere. II, 1031 B, Nemini libratum, i. e. a nemine libratum. II, 234 B, Ex ui librato impetu ferebatur.

LIBRATOR. II, 227 A, de spiritu, qui super aquas ferebatur.

LIBRIPENS. I, 291 C, Quasi libripens emancipati a Deo boni. Libripens, proprie qui aurum appendit, hic in emancipationibus plurimum adhibebatur, et in manumissionibus sacrorum caussa. De emancipatione auctor agit non persone, sed boni, quod Deus per emancipationem  aut hominis dignitatem ullam in hominem transtulit. Bonum ergo Deus homini dedit et emancipauit, i. e. de manu sua in manum hominis transportauit. Quemadmodum autem quadam fictione et representatione iuris libripens interueniebat in emancipationibus, qui rem ab emancipante expensam appenderet emancipato: ita, inquit auctor, fictione iuris a Deo adscripta est homini libertas arbitrii, quasi libripendens quidam,  qui bonum a Deo acceptum in hominem transportaret traderetque, ut dominus esset homo boni sui a Deo erogati.

LICENTIA. II, 942 B, Habet secum animi licentiam, , potestatem. II, 117 A, Si tributo licentiam secte compensaremus. II, 649 A, Nihil diuine licentie seruat, nimirum potestatis, ut exemplis ex Arnobio, lib. I et II, adu. gentes, Latinius confirmauit.

LICERE. II, 231 A, Sed de motu et alibi licebit, pro liquebit. II, 133 B, Etiam Africe licuit. II, 781 B, Quanquam licuit iam et de nomine hominis. II, 683 A, Ita et animam licebit semine uniformem, i. e. liquebit.

LICITE. II, 198 A, Pingit licite, i. e. licenter seu licentiose, contra quam Deus, pictoriam artem circumcripsit, uetans ne ea pingantur, que adorari possint, aut imago Dei statuatur: sic legem Dei in artem contemnit.

LIGNARIUS. II, 628 B, Ne forte lignarium aliquem regem  significari putetis. II, 347 B, Nisi forte lignarium aliquem regem significari Iudeorum.

LIMAX, cochlea terrestris, a limo, quod in eo generetur et nutriatur, auctore uarrone et Festo. II, 663 A, Et spumante reptatu, quod limaces.

LIMEN. II, 939 A, Ecce statim quasi in limine due nobis antistites christiane sanctitatis occurrunt, i. e. in ipso operis disputationisque congressu sese offerunt, II, 545 B, De limine offendere est locutio prouerb. de iis qui initio rei, quam agendam susceperunt, peccant.

LIMES. I, 526 A, Cum ergo finis et limes medius, etc. Sens.: cum ergo constitutum tempus et terminus ille extremus, qui inter temporalem et perpetuam etatem est, aderit. Rigalt. putat, limitem medium uocari a Tertull. spatium annorum mille. II, 548 A, Mihi autem cum Archetypis erit limes principalium magistrorum, i. e. repagula et cancelli huius mee disputationis hi futuri sunt, ut cum authenticis principum hereticorum scriptis congrediar.

 LINEA. II, 200 B, C, Propter non intelligentes, quorum Hermogenes extrema linea est, i. e. summus , metaphora sumpta a pictorio opere. II, 232 B, Cuius linea extrema est. II, 233 A, Et hic a lineis tuis excidisti, i. e. contra te ipsum disputas, siue ab instituto et proposito aberrasti. II; 577 A, Horo signante lineam extremam. II, 175 C, Deus uniuersitatis extrema linea est. II, 599 A, Et summam questionis ipsius certis lineis determinemus. II, 254 C, His interim lineis eam clusimus, metaphora a ludis sumpta. II, 276 A, His lineis deduximus, i. e. hac ratione et uia docuimus. II, 781 B, Ad unam iam lineam congressionem dirigamus, i. e. in re una insistamus, eamque allatis utrimque rationibus disputemus. II, 659 B, Sed nos corporales quoque illi  inscribimus lineam. II, 693 B, In nostras iam lineas gradum colligam. II, 78 C, Quamdiu per hanc lineam serram reciprocabimus, prouerbialis locutio de inutili et uano labore. Metaphora sumpta a sectoribus lignorum, qui sic ducunt  serram, ut aut non dimittant, aut in eadem tantum linea perseuerent: nichil agent, uel certe non multum agent.

LINIAMENTUM. II, 812 A, Talia interim uirium diuinarum liniamenta. II, 866 B, Secundum liniamenta Christi incedentes in sanctitate, etc., imitantes conuersationem, quam Christus gessit in carne. Sic, adu. Marc., lib. II, lineas Dei habere dicitur, qua immortalis, qua libera et sui arbitrii, que prescia plerumque, capax intellectus et scientie.

LINUM. I, 1314 B, Uno lino decies sestertium inseritur. Uniones intelligit, quibus pertusis in linea utuntur femine. Lineam margaritorum dixit Sceuola, lib. XXuI, ad L. Falcid. De unionibus in linea lex est Ulpiani, 27, ad L. Aquil.

LITARE. I, 1265 A, Quem autem honorem litabimus Domino Deo.

LITERATURA. I, 515 A, Adhuc enim mihi proficit antiquitas prestructa diuine literature. I, 377 B, Instrumentum  literature.

LOCALIS. I, 701 B, Et deprecemur interim localem esse, i. e. ad singulum aliquem locum pertinere; opponitur uniuersali.

LOCARE. I, 626 B, Quot otiosos affectatio armorum ad gladium locat, de iis qui affectatione quasi domina et magistra locantur ad operas gladiatorias, cum a nemine cogi possint; itaque non opus est Iunii coniectura uocant.

LOCULUS. I, 1314 A, Breuissimis loculis patrimonium grande profertur. Loculi non sunt thece et repositoria, quibus conditus asseruatur mundus ille muliebris, sed loculamenta sunt in muliebri habitu, pale, funde, et si quid est eiusmodi, in quo pretiose ille res proferuntur, i. e. feruntur palam ab omnibus spectande ambitiosa ostentatione.

LOCUS. I, 1043 B, Tunc locorum, i. e. tum temporum. I, 446 B, In aliquo loco casus inuenimur, i. e.  aliquis casus nos ferire potest. II, 103 B, Locum dabimus, i. e. alibi erit dicendi locus.

. I, 398 A, Apud uestros quoque sapientes , id est sermonem atque rationem constat artificem uideri uniuersitatis; preter quos nominat Plutarchus, Numerius, Plotinus et ipse Plato. Theodoret. Plotini uerbis: , . Et Numerii de Platone dictum exstat apud Hesychium, Illustr. Miles., qui hac nota illum perstrinxit: , quare ab eodem uocatus fuit Moses atticisans. , . I, 400 B, Dei, id est uerbum illud primordiale primogenitum. II, 160 A, Hanc  Greci dicunt, quo uocabulo etiam sermonem appellamus.

LONGINQUARE. II, 987 B, Nihil secundum longinquat a primo.

LUCAR. II, 137 B, Contumeliosa cede truncatur in puelle saltice lucar. Lucar erat merces saltatorum  et histrionum. Plutarch. uertit . Charis. et Glossar. , itemque . Ex eo lucare dabatur pecunia in sumptus et impensas scenicas; unde uertunt grammatici, quibus impensis modum factum fuisse, et lucar histrionum cercitum temporibus Tiberianis refert Tacit, Annal. I.

LUCERNATUS. I, 1298 A, Et procedit de ianua laureata et lucernata. Antiquitus in omni publica priuataque letitia mos erat ianuam ornari lauris et lucernis. Eiusmodi lucerne pensiles erant, suspendebanturque catenulis ad edium ianuas aut fenestras accense. uid. Apolog. cap. 35.

LUCIFUGUS. II, 545 A. Lucifuga bestia, de serpente.

LUDERE. II, 1038 A, De corio suo ludere. Prouerb. de iis hominibus, qui ad omnia commodissime aptissimeque se habent. uid. CORIUM.

LUDUM. I, 1262 A, Cum denique ludo et castris sese  locant, ludum gladiatorium intelligit.

LUMEN. II, 1030 C, Luminis concilio. uid. CONCILIUM.

LUNENSES. II, 590 A, uetus Hetruscorum oppidum significat, a quo Marmor Lunense. uid. et Plin., II. N., lib. XI, cap. 42.

LUSIO. II, 550 A, Congressionis lusionem deputa, lector, i. e. prelusionem. Alludit ad prelusiones gladiatorum, que fiebant rudibus.

LUSIUS. I, 280 B, Quam lusius. Pamel. legit qui Lucius. Cod. Ursini et Scriuerii habent lasciuus. Hauercamp. uult Tertullianum scripsisse pusus uel forte pusius, unde pusio, infantulus.

LYMPHATUS, I, 1205 B. Festus: Lymphe dicte sunt a nymphis, uulgo autem memorie proditum est, quicumque speciem quamdam e fonte, id est effigiem nymphe uiderent, furendi non fecisse finem, quos Greci uocant, Latini lymphatos appellant.



M


MACELLUM. II, 975 A, Et si claues macelli tibi tradidit permittens esui omnia. II, 883 B, C, Sed accepisti dentes ad macellum corrodendum. Quemadmodum Meuius ille Horatianus: Pernicies et tempestas barathrumque macelli.

MACHAERA. II, 1006 C, Exerta acies, machere spiritalis. II, 638 A, Sicut machere conditionalis comminatio.

MACTARE. II, 977 A, Ille denique idolo gulam suam mactat. II, 998 A, Et rursus ille mactabitur Christus.

MAGISTERIUM, II, 1047 B, Sapientes uocas totum quietis magisterium. I, 1249 A, Exhibendi fiat magisterium.

MAGNANIMIS. I, 1268 B, Dilectio magnanimis est. Ita uertit Tertullianus Paulinum uerbum . Cyprianus emulator Tertulliani, sed styli purioris: Charitas,  inquit, magnanima est. Idem magnanimitatem reddidit in eleemosyna.

MALE. II, 36 B, Imo non mihi tam male est, i. e. non sum furiosus aut mente captus. II, 681 B, Contra quibus de edificio male est.

MALILOQUIUM. I, 632 C, Neque lignum ad maliloquium.

MALLE, cupere, fauere. II, 1031 A, Et Romanis Deus maluit.

MALUS, . I, 1321 B, Christianus a malo illo adiuuabitur I, 686 A, Sed quoniam ita malus circumdedit seculum idololatria. I, 692 B, Per quem te malus honori idolorum, etc.

MANARE. II, 663 A, Manante impetu, i. e. labente, fluente: de angue.

MANCEPS, auctor, qui proprie possideat ipse. I, 332 B, Mancipem quemdam diuinitatis. I, 664 A, Quod ad idolorum mancipes pertinet. I, 643 A, Musas et Mineruas et Mercurios mancipes habent, i. e. auctores et prefectos, ac curatores summos, qui sibi publice hanc  procurationem depoposcerint, quasi redemptores publici.

MANDARE. II, 163 A, Et que mandatus est a patre, hellenism.; pro eo quod est, mandata accepit.

MANDATOR, qui aliquid agendum committit. Mandatorius qui suscipit. II, 323 B, Quem nunquam mandator designauit.

MANDATUS. I, 1211 A, Mandatu tamen non et potestate. Sic etiam Sueton., sed tantum sexto casu.

MANDIBULUM, a mandendo: glossar. . II, 662 B, Demonstra mandibula.

MANERE. II, 619 A, Maneant enim orientales illi magi, i. e. exspectent, ut Terent. Phorm. Mansurus patrem. Iun. mauult mantant uel mansitant. Mandare autem et mansitare est frequenter manere et manendo obseruare, auctore Festo. I, 1263 A. Manere nos omnis uani et superuacui dicti reatum.

MANTICULARIUS, fur, qui crumenas scrutatur. Manticulari  est, Festo auctore, furandi gratia manticulas attrectare. I, 496 B.

MANUS. I, 468 A, Ut ad Deum quasi manu facta, i. e. ut apud Deum collectis manipulatim copiis. II, 253 A, Conueniens enim, et quodammodo iniecta manu detinens. I, 1208 A, Accommodatis desuper manibus alio spiritu tacte claritatis animare. uitruu. Cum pinne manibus tacte propellunt et reducunt continenter regulas, alternis obturando foramina, alternis aperiundo, ex musicis artibus, multiplicibus modulorum uarietatibus sonantes excitant uoces.

MANUALIS. I, 477 A, Aqua manualis, que manibus abluendis effundebatur, ad discrimen balnearum, quibus ante cenam utebantur.

MAPPA, dicebatur panniculus candicans, quem pretor siue ludorum editor mittebat siue attollebat daturus signum committendis ludis, unde et Quintillian., lib. I, cap. 5, usurpatum circo nomen appellat. Inde mappam mittere pro signum quodlibet dare, prouerbialiter dixerant. I, 648 B, Non uident quid sit, missam  mappam putant.

MARGO, extremum uie publice. II, 1048 A, Soleo de qualibet margine uel ara medicinam moribus dicere. Turneb. uult imagine. Loquitur autem hic in Pallio philosophus non Christianus. Eo enim adduci Christianus non potuit, ut in aram saliret concionis ergo: quippe aras et sacrificia detestabantur et exsufflabant tunc temporis transeuntes Christiani.

MARTYRIUM. II, 63 A, Martyria negat esse facienda, i. e. martyrium obeundum pro Christi nomine, scilicet, quia Christum pro nobis passum negat. II, 125 A, Degustato martyrio in carcere esuriunt. Rigalt. legit degustata martyria, hoc sensu, exoptant martyria consummare que tantum degustauerint, fustibus uel ungulis uerberatique quasi extrema tantum cute perstricta.

MARTYR. II, 970 B, Martyribus incertis, i. e. quorum fides minus spectata, neque satis explorata.

 MARRUCINUS. II, 515 A, Et hic non Marrucine sed Pontice. Marrucini furtiuis dolis et artibus fuerunt celebres, ut ex Catulli epigrammate XII notat Latin.; Pontici uero stupore mentis. De Marrucinis uidendus Strabo, lib. u.

MASSALIS. II, 224 B, Massalis illius molis, id quod apud Ouidium, rudis indigestaque moles. II, 402 B, In dominum, ut in massalem suam  summam, i. e. integram.

MASSALITER. II, 570 A, Atque ita massaliter solidata. II, 118 C, Massaliter tote Ecclesie tributum sibi irrogauerunt, i. e. simul et pro omnibus, non sigillatim pro hoc aut illo.

MATERIARIUS. II, 219 C, Ceterosque materiarios hereticos, i. e. qui materiam eternam esse uolunt.

MATHESIS. I, 672 A, De Christo scilicet est mathesis hodie, i. e. hodierna mathesis est disciplina Christi. Stella Christi, hoc est genesis Christi, exempla et mandata eius obseruanda sunt nobis et predicanda. Le Prieur ironice hec uerba intelligi uult; non apte  satis.

. II, 687 A, , id est discentias reminiscentias esse. Locus hic haud dubie ex Phedone, non ex Timeo Platonis desumptus est. Sic enim ibi legitur, sed et secundum illum sermonem, inquit Cebes, si uerus est, o Socrates, quem tu frequenter referre soles: .

MATRIX, in Glossario, matricula in iure, i. e. regestum officiorum, siue indiculus. II, 118 C, In matricibus beneficiariorum et curiosorum. II, 599 B, Quasi matrix omnium preceptorum Dei. II, 211 B, uidebitur materia etiam boni matrix. II, 803 B, Splendidior atque nobilior de obsoletiore matrice. II, 304 A, Ipsamque matricem earum, bonitatem.

MATRIMONIUM. I, 532 A, Rogo secundum matrimonium dedit, i. e. sese in rogum potius intulit, quam ut matrimonio secundo Hiarbe, Maurorum regi, qui  ambiebat etiam cum mimis ipsam, coniungi pateretur. Iustin. lib. XuIII.

MATTHAEA. I, 614 A, Cum obsoniis et mattheis tibi potius parentans ad busta recedis. Iun. legit mattyis. Athen., lib. XIu, , et inde et . Hic singulari quadam significatione, , tragemata, bellaria, secundas mensas uidetur significare, cum precesserint obsonia. In hoc genere sunt mactee latinis dicte a mactando, i. e. honorando, cupedie, scitamenta honoraria et bellaria idem dicta. Sueton., in Calig., XXXuIII, multis uenenatas macteas misit; et inde macteole Arnobio, lib. uII. Alterum itaque legendum aut mattyis, aut macteis. Ex his constabat silicernium, quod tenuioribus in Exquiliis aut ad Puticulos extra portam solebat exhiberi Rome, puta conuiuium quod in sequentibus nominatur.

MATURARE. I, 1229 A, Cum rursus ad suam misericordiam maturauisset, i. e. mature se recepisset et in tempore. Sic Cyprianus gratiam maturantem dixit.

 MEDERI, passiue. I, 1246 A, Tamen que per insuauitatem medentur. I, 1206 A, Nunc spiritum medentur.

MEDICARE. I, 1204 B, Igitur medicatis quodammodo aquis per angeli interuentum. I, 1205 A, Si religione aquam medicari putant.

MEDIETAS. I, 1202 B, In medietate distinctis aquis fecit.

MEDIUM. II, 908 B, Sed et illis in medio est, i. e. palam, in aperto. II, 736 A, Opus autem mortis in medio est.

MEDIOCRITAS. II, 123 A, Acerba mediocritas et isti, idem est quod ab initio dixerat: Magnum de modico malum.

MEMORIA, genus, affinitas sanguinis. I, 326 A, Ut ita sparsum genus per commercia humana concurrant in memorias suas. Memorabilia: I, 379 A, Cetera memoriarum. I, 386 A, Historiarum canas et memoriarum, i. e. historie et memorie cane. Differunt  autem historie et memorie, quod he significent archiua, ut mox loquitur, seu commentarios; ille uero congestam in rerum gestarum libros historiam. II, 960 C, Occupatis memorie locis, impeditis sapientie membris.

MENDACIUM, quod uere non est, idolum. I, 416 B, Qui mendacium colentes. II, 31 A, Expositionum earum mendacia, i. e. earum expositionum, quas gignunt Scripturarum adulteria. II, 86 B, Si enim mendacium diuinitatis diabolus operatur.

MENTIRI. II, 898 C, Si ita uirgini cesum capillum decori mentitur. Sensus est: uiderit seculum, si adeo mentitur decori, hoc est, si tam praue decori fauet, ut cesum uirgini capillum decori esse mentiatur, cum sit potius dehonestamento. Alium sensum quesiuit Latinius, litera detracta, si ita uirgini cesum capillum decori metitur, ut sit sensus: uiderit seculum, si talem tribuat mensuram decori, cesum uirgini capillum ut puero promissum. Que coniectura non displicet.

 MERCENARIUS. I, 270 A, Mercenaria aduocatione, i. e. aduocato mercede conducto. I, 372 A, Mercenarius noxius. uid. NOXIUS.

MERERI, consequi, nempe hec significatio demum post Ciceronis tempora inualuit, suspicionem merebuntur alicuius conscientie, h. e. in suspicionem uenient, se non ignorare huius causse, quam tamen damnant, iustitiam. Curt., uI, 11, 40. Plin., lib. I, epist. 8. Minuc. Felix, in Octauio, u, 13. I, 274 A, Meruit penam, i. e. pena affectus est. I, 400 A, Meritum fuit delictum eorum, i. e. meruit. I, 448 B, Qui merear impetrare, i. e. qui consequar. II, 202 B, Si meruerimus illi esse, i. e. assequamur. II, 378 A, ueniam meruisse. I, 688 A, Qui familiaritatem regum merebantur.

MERITORIUM. II, 550 B, Meritorium factus est mundus, i. e. domus cenaculis referta meritoriis , que locantur questus gratia, que eadem dicuntur meritoria. Iuuenal.,  Satir. III: Nam que meritoria somnum admittunt.

MERITUM. II, 572 C, Merito unius prouerbii, i. e. attributione. II, 510 C, Dominum et hic retributorem utriusque meriti, i. e. boni et mali. II, 814 C, Idcirco cum auctoribus merita communicare. I, 1154 A, Meriritum fidei uocat, quod Deum patrem appellare nobis liceat.

MEROPES. II, 1032 B, Aelian., lib. III, refert Silenum quemdam Mide, Phrygie regi, persuasisse extra hunc mundum alium esse, in quo homines Meropes appellarentur.

MESSIS. II, 740 B, Sic rapida queque mors ut ceruicum messis.

METALLUM. II, 1038 A, Pellitus orbi, ut metallo datur, i. e. tanquam ad metalla damnatur. Conf. Genes., III, 17, 18. I, 1309 B, Metalli refuga, de torquibus et armillis, qui a communi metallorum sorte seipsum eximit.

METARI. II, 912 B, Nobis Dominus etiam reuelationibus  uelaminis spatia metatus est, i. e. constituit fines et terminos. II, 988 B, Ab idololatria metamur. II, 577 A, Inferius illum metatur medietatem Achamoth.

METATIO, locus in quo metamur. II, 1032 B, Nostra certe metatio, i. e. hic mundus, in quo uiuimus. II, 669 B, Et quibus in corpore metationibus sequestrentur.

METATOR. II, 255 B, Arbitro et metatore initii et finis.

METERE. II, 504 B, C, Cuius et litera metens carnem eius, i. e. lex circumcisionis.

. I, 702 B, Noli cum Deo bellare. Bis in Actis Apostol. . Cicero, in lib. de Senect.: Quid est enim aliud gigantum more bellare cum diis, nisi nature repugnare.

, II. 702 A.

, II, 702 A.

. II, 700 A, Dum solemnes etiam migrationes  quas appellant; alii legunt , nil interest. Phauorin.: , .

MICA. II, 655 B, Aut micas de minutiloquio Aristotelis infersit. Micas et minutiloquium dicit , scribendi genus subtile, concisum, quale est Aristotelis. Iunius legit intersit. Est autem intergere, , in Glossario nutricum proprium, que intergendo pultem exhibent paruulis, tanquam si digitos intergerent ad malas ipsorum.

MILESIAE. II, 686 C, Per quod historias et milesias eonum suorum. Latin. historias eque milesias, uel historias easque milesias. Milesie appellantur Latinis fabule magnifice atque . Iulius Capitolinus in Clodio Albino: Milesias nonnulli eiusdem esse dicunt, quarum fama non ignobilis habetur, quamuis mediocriter scripte sint. uidentur autem Milesie dicte propter uanam Milesiorum gloriationem de oraculo Didymei Apollinis in Branchidis, cuius templum cum olim Xerxes euertisset, oraculumque  desiisset, innumerabiles fabulas contexerunt frustra, ut sui oraculi restitutionem affirmarent in templo, quod omnium maximum reedificauerant, ut Strabo, lib. XIu Geograph., narrat.

MILITARE. II, 1031 B, Que muros frangere militat, i. e. cuius militia est muros frangere. Ciacon. ap. Latin. uult minitat.

MIMICE. I, 504 A, Mimice philosophi affectant ueritatem, i. e. mimos agunt, cum alii uideantur foris, alii sint intus, adeoque aliquando detectis uitiis ridiculi fiunt.

MINISTRARE, ministro uti, instigare. I, 276 A, Que uos ministret. Heuman. uult cui uos ministretis. II, 775 B, Sine qua notitia sui nulla anima se ministrare potuisset, i. e. se ipsam per se prebere cum ratione ministram.

MINUS. II, 227 A, De tenebris uero ipse ad minus per Esaiam.

 MINUTALIS. II, 251 A, Si in minutalibus, ut ita dixerim, regnis. II, 703 A, Culices, formicas, tineas, et hoc genus minutalia. I, 1310 B, Eiusdem terre minutalia, i. e. minutias, partes minutissimas.

MINUTILOQUIUM. II, 655 B, Aut micas de minutiloquio Aristotelis infersit. Iren., lib. II, ubi aduersus ualentinianos dixerat: Et minutiloquium autem, et subtilitatem circa questiones, cum sit Aristotelicum, inferre fidei conantur.

MIRIONES, , qui admirantur omnia, inque iis stupent, siue, ut uult Rhenanus, qui ob nimiam ac deformem admirandi et scandali patiendi facilitatem, essent firmis suis fratribus dolori ac admirationi. II, 14 B, Solent quidem isti miriones; alii legunt: Solent quidem isti infirmiores, hoc sensu, hereses de quorumdam infirmitatibus habere quod ualent. Istas autem infirmitates, hoc est, infirmiores istos Christianos edificari solere in ruinam, nempe in heresin, ab iis, quos iam heresis decepit.

 MISCERE. I, 399 B, Nascitur homo Deo mistus.

MISERABILIS. II, 963 B, Quatenus miserabilis es, i. e. quante miserationis gratiam adeptus es.

MITHRA, , a Persis sol dicitur. II, 54 A, Et si adhuc meminit Mithre, i. e. singularia sacra facit illius. II, 261 A, Sicut aride et ardentis nature sacramenta leones Mithre philosophantur. Sacris Mithre siue Solis adhibebantur leonum simulacra. Erant autem sacramenta, hoc est signa seu mysteria solaris nature aride et ardentis. Tunc enim estus intenditur, fontes et fluuii siccantur, cum ingredi leonem sol dicitur, tunc denique Cereris raptus celebratur, hoc est messis agitur, ut docet Arati scholiastes.

MITRA, capitis ornatus muliebris, tenia subtilis, et quasi corolla ex filo confecta raro textu, capillis continendis apta. II, 912 A, Mitris enim et lanis quedam non uelant caput.

 MNA. Plin., H. N., lib. XXI, cap. 27: Mna, quam nostri minam dicunt, pendet drachmas atticas centum. Decem uero drachme aureum unum coronatum. Mina igitur decem coronis seu coronatis ualuit. Esse autem minam ipsam Grecorum Fannius docet de Ponderibus, u, 32.

MODESTIA. I, 464 B, De prouidentia constat modestie publice, i. e. quieti consulitur et prouidetur.

MODULARI. I, 1170 A, n. , Dominica passione modulantes et orantes confitemur Christo, i. e. modum quem exhibuit Christus expansis in cruce manibus imitantes. Sic orantes confitemur Christo, quia nos inter orandum ipso gestu profitemur Christianos, corpore nostro ad figuram Christi crucifixi conformato. Ipse Tertull., lib. I ad Nat.: Si statueris hominem expansis manibus, imaginem crucis feceris. I, 1208 A, Deo autem in suo organo non licebit per manus sanctas sublimitatem modulari spiritalem, i. e. prestare et exhibere ex facto pro modo ipsius. I, 433 A, Modulatis et subornatis ad omnem peruersitatem,  i. e. temperatis et accommodatis.

MODULUS, dispositio. I, 399 B, De Deo Deus modulo alterum, non numero, gradu, non statu fecit, i. e. Pater et Filius distant modulo, i. e. dispositione, distributione, distinctione, non uero diuersitate uel numero: gradu, ut filius sit secunda persona in Deitate, non uero statu, quasi alter Deus.

MODUS. II, 232 A, De situ materie id tracto quod et de modo, i. e. eadem situs et modi ratio, ac proinde idem iudicium. Est enim modus, quantitas seu moles rei uniuscuiuscumque, prout autem rei modus est, ita et situs.

MeCHUS. II, 1021 A, Illo apocrypho Pastore mechorum. Mechos appellat Psychicos, qui Pastoris librum receperant.

MOLIRI, parare sibi. II, 1048 A, Item qua lances centenarii ponderis Sulla molitur.

MOLITIO. II, 807 B, Molitionis sue reginam, i. e. creationis. Creauit Deus hominem, tanquam regem  omnium que in terra, que in mari.

MONARCHIA. II, 158 A, Monarchiam, inquiunt, tenemus, i. e. Deum unum asserimus. Hieronym., lib. de Script. Eccles., auctor est librum ab Ireneo esse compositum hoc titulo: de Monarchia, siue quod Deus non sit auctor malorum. Ipse Tertullianus monarchie nomine Deum significauit. II, 164 B, Ita Trinitas per consertos et connexos gradus a Patre decurrens, et monarchie nichil obstrepit, et statum protegit.

MONELA. II, 445 B, Nostri Dei monela de celo, non Moysen et Prophetas iussit audiri, sed Christum. I, 1262 B, Presto est dominica monela.

MONSTRUM. II, 1041 A, Monstrum eruditorem, i. e. monstrosum preceptorem, nempe Chironem, ex equo et homine et Centaurum; alii monstrorum.

MORA. I, 1248 A, Ceruus sagitta transfixus, ut ferrum et irreuocabiles moras eius de uulnere expellat. Mora est in re chirurgica pars canalis, in quem crus fractum, ex quo deligatum est, coniicitur. Dicitur  autem mora, quia moratur crus, femurque ut collatum est, detinet, et delabi a iusta ipsius sede non patitur. Eiusmodi more sunt in sagittis, que morantur eas, ne forte reuocari aut auelli possent. uid. Cels., lib. uIII, cap. 10, De ceruo; Plin., II. N., lib. uIII, cap. 27. I, 434 A, Fruende interim malignitatis de pene mora. I, 468 B, Oramus pro mora finis. II, 711 A, Nisi modico quoque delicto mora resurrectionis expenso.

MORATUS. I, 237, Iam aliquid et cum Creatore moratum, aliquid moratum dicit moribus quibusdam preditum, qualibus Creator, nempe odio, beneuolentia; ira, misericordia; iustitia, clementia. I, 1255 A, Quanto magis nos secundum moratos  inueniri oportet. I, 1203 A. Dei spiritum, qui ab initio snperuectabatur super aquas, intinctorem moraturum. II, 707 A, Perinde qui integre morati commendauerint iudici uitam.

 MORI. II, 810 A, Dies moritur in noctem, et tenebris usquequaque sepelitur.

MOROSE, diligenter, accurate. II, 1045 A, Cum ipsum hoc pallium morosius ordinatum.

MOROSITAS. II, 55 A, Morositatem illam Iudaice legis, i. e. morum et rituum Iudaicorum scrupulositatem. Rigalt. legit iudaice legis.

MORS. II, 1034 B, Mortem uiuit, i. e. mare illud etiamnum uisitur et uiuit, sed mortuum uocatur; itaque non uitam uiuit, sed mortem. II, 800 A, Et omnis iam uocabuli mortem, mortui desinunt, quidquid, dum uiuerent, uocabantur, et iam sunt nulli. Plin., H. N., lib. II, ubi de natura terre. II, 810 A, Interficiens mortem suam, de sole, qui altero die oritur. I, 524 A, Qui tantum corpus hoc mundi de eo quod non fuerat, non minus quam de morte uacationis et inanitatis composuit.

MOTATOR. II, 666 A, Ut uolunt qui etiam uniuersitatis motatorem animum decernunt.

MOTIUNCULAE, febricule II, 577 B, Ego interim argumentabor  motiunculis eius excussum.

MOTORIUM. II, 608 B, Non enim membra sunt substantie animalis, sed ingenia; ut motorium, ut actorium, ut cogitatorium.

MUGIRE. I, 1244 A, Et mugire dies noctesque ad Dominum Deum tuum.

MULIERITAS. II, 906 B, 907 A, Apertam professe mulieritatem, conditionem muliebrem.

MULLEOLUS, calceus, calceus lunatus. II, 1044 B, Purum aut mulleolum inducit calceum: purus est, cui nichil adsutum; mulleolus, cui lunula adsuta. Mulleus calceus patriciorum.

MULSA. II, 655 B, Nemo unquam cunctanti de exitu anime mulsam aquam de eloquio Platonis infudit. Aqua mulsa, , , aqua melle mixta. Alludit non solum ad copiosam, sed ad mellitam siue melleam in Platone eloquentiam. Lib. de Anima, de eodem Platone, Ob mella facundie.

MULTINUBENTIA, , II, 953 C.

 MULTIuORANTIA, , II, 953 C.

MULUS. I, 574 A, Hoc est mulum de asino pingere; prouerbialis locutio, ad exemplar ineptiarum similium ineptiarum exemplum representare, aut ad mendacia noua mendacia confingere. Nam subiicit: et Ptolemeum describere de ualentino. Portentosas istas nugas prior ualentinus commentus est. Ptolemeus aliquid de suo adiecit, ab auctore nonnichil uarians. Ergo ualentino hereseos istius auctori nomen asini competit, ut muli, Ptolemeo discipulo.

MUNDITENENS, , II, 518 B, 576 A.

MURTIA. I, 640 A, Murtias quoque idolum fecit, i. e. etiam murtie mete sunt ab idolo dicte. Erant enim Murtie mete in circo magno ultime ad edem Murtie, post quas stabat preco, qui ludentium certamina ab ea parte obseruabat, et eos qui bene defuncti erant aut male, pronuntiabat. Murtiam enim deam amoris, i. e. ueneris, uolunt, etc., que uenus myrtea, uel murtea primum a duabus myrtis ante delubrum Quirini positis, nimirum patricia et plebeia dicta est, deinde  Murtia. Historiam narrat Plinius, lib. Xu H. N., cap. 29. Meminit uarro, lib. Iu, de Lingua lat. Ita Iunius: sed Rigalt. legit deum marcoris. Augustin., Iu de Ciuit. Dei, cap. 16: Deam Murciam uocauerunt, que preter modum non moueret, ac faceret hominem, ut ait Pomponius, marcidum, i. e. nimis desidiosum.

MUTARE. II, 229 A, Mutari perire est pristino statui, que dum mutantur, amittunt.

MYSTERIA ATTICA, I, 474 A, sunt sacra Eleusina.



N

NASCIBILIS. II, 349 A, Meum uero mortalem negat, quem nascibilem confitetur.

NASUS, II, 984 B, Et qui naso non deridetur: sic reddidit Pauli uerbum, Gal. uI, . Hesych. , , , .

 NATALES, origo, initium. I, 1256 B, Igitur natales impatientie in ipso diabolo deprehendo: sic, lib. I adu. Marc., natales agnitionis dixit, et lib. de Pallio, natales mundi.

NATATILIS. II, 228 B, Ut ex aquis natatiles et uolatiles anime.

NATURA. I, 811 A, Et dispositione nature. MS. Fuld. diuine nature, et adscripsit, qui illam collationem dedit, seu Modius, Scioppius: dictum profecto grauius, et uerbis Christi conueniens. I, 471 A, Iure nature matris unius.

NATURALIS. II, 894 B, Naturale uocabulum est femina, naturalis uocabuli generale, mulier. Naturale uocabulum i. e. a natura commune omnium animantium, que discernuntur sexu. Generale, quod distinguit in humano genere; huic subditur speciale.

NATURALITAS. II, 722 B, Qui ergo de somni naturalitate dubitabit.

NATURIFICATUS. II, 584 B, Naturificate iam spiritalis conditionis germanitate.

 NAUFRAGIUM. I, 695 A, Inextricabile impactis naufragium est, Grec. , quod uitari non potest. Qui in scopulos impingunt, nauemque frangunt, sese extricare siue expedire a periculo non possunt.

NAuICULARIUS. II, 374 B, Aliud est, si affectauit de nauiculariorum collegio allegere.

NAuIGARE. I, 695 A, Inter hos scopulos et sinus, inter hec uada et freta idololatrie uelificata spiritu Dei fides nauigat.

NECESSARIUS. I, 1310 A, Operas plures et necessariores. II, 768 A, Quasi necessarius aliquid afferrent eo, pro magis necessarium. I, 1266 A, Ubi maior iniuria, ibi necessarior iniurie medela. II, 1002 B, Nisi ut perpetuo ad necessariora constringant.

NECESSITAS. I, 273 A, O sententiam necessitate confusam, i. e. que necessario aliqua ex parte contra iustitiam peccat. uel potius: qua occurrere uolens Traianus et odio in Christianos et iuste eorum causse parcere, neutri bene satisfacit. I, 275 A, Necessitas,  quam leges iniuste aduersus Christianos late iudicibus imponunt. I, 345 A, Ut quisque dominum sanctiorem expertus est domesticam necessitatem. Sens.: Reuera illi cognoscunt, nichil sibi boni a diis istis accedere qui maiori ui subiecti sunt, necessitati nempe domestice. II, 385 C, Quoniam humanam apponit necessitatem quasi deprecatricem. II, 93 A, Non admittit status fidei allegationem necessitatis. II, 93 B, Quibus familiarissima est aduocatio necessitatis.

NEGARE. II, 246 C, Qui Euxinus natura negatur, h. e. fallit mendacio cognominis, cum ob ingenium loci ac feritatem nature dici debeat. Ouid.: Quem tenet Euxini mendax cognomine Pontus; II, 247 A, omnes negantur, i. e. cohibentur glacie, fluere non possunt. I, 324 A, Alioquin negandi, si non gustassent, i. e. negandum esset, eos esse Christianos, si non gustarent sanguinem, quem tantopere dicuntur appetere.

NEGATOR. II, 95, A, Ita fidem meam deferens, negator inuenior.

NEGOTIUM. II, 285 A, At nunc negotium patitur  Deus, i. e. facessit Deo negotium Marcionitarum temeritas et audacia, qui sibi alium deum ab Omnipotente confinxerunt. II, 905 B, Nam feminas quidem a duodecim annis, masculum uero a duobus amplius ad negotia mittunt, i, e. statuunt sui iuris esse quasi e repagulis aliene auctoritatis eximant: dant negotiorum gerendorum potestatem, de iure phrasis. II, 649 B, Ex negotio curiositatis, II, 888 B, Proprium iam negotium ex passus mee opinionis, i. e. qui antea fui occupatus in ponenda grece opinione mea de uelandis uirginibus; ita Iun. explicat, sed Rigaltio uidetur, disputatione quadam aduersus Grecos, cum et uirgines uelari oportere acrius forte asseruisset, Grecorum conuiciis exceptus ac pro heretico exagitatus fuisse.

NEOPHYTUS, : is qui recens ad fidem christianam accessit, II, 57 A, 268 B.

NEPOTARI, luxuriose et profuse uiuere. I, 513 A, Sub magna grauitatis superficie nepotatur.

 NERuUS. II, 786 B, Per illum neruum umbilicarem, i. e. uenarum et arteriarum compaginem, quatenus collatis in umbilicum fibris ceunt. I, 623 B, Nihil crus sentit in neruo. Neruus est ligni genus, quo crura disiuncta et luxata frangebantur. In leg. XII Tabular. Secum ducito; uincito; aut neruo aut compedibus quindecim pondo, etc. uetus gloss. neruus, . I, 512, Alii ad incestam libidinem nerui.

NIDOR. I, 407 A, Pabula propria nidoris et sanguinis, libaminibus et sacrificiis; sed hoc in loco forsan loquitur de sacrificiis generatim, non de necromanticis.

NIMIETAS. II, 236 A, Inapprehensibilis pre nimietate certaminis.

NOBILIS. II, 150 C, Num ergo et Apostolorum litere nobiles, i. e. nonne sunt omnibus note, clare, manifeste? Exemplar Ursini habet mobiles, i. e. que sapiunt preterquam sonant, et aliud est in uocibus, aliud in sensibus. Prefert tamen Rigalt. illam priorem lectionem. Iun. legit nubile, i. e. nube obscuritatis et caligine offuse, ne intelligantur.

 NeROS, , mentalis, intellectualis; alii legunt netos, , ut Iren. II, 574 B.

NOMEN, religio christiana. I, 278 A, De eo nomine excludamur, i. e. desinamus audiri Christiani, christianamque repudiemus religionem. I, 280 A, Quos retro ante hoc nomen, i. e. olim, antequam fierent Christiani. I, 1252 A, Nomen cum familia ipsius persequentes, i. e. religionem christianam et sectatores eius. I, 661 A, Persecutores dominici nominis. I, 525 A, Tu, homo, tantum nomen, i. e. ingens momentum, magna gloria. II, 890 A, Et totum arboris nomen expanditur, i. e. quidquid significatur arboris nomine. II, 800 A, Et de isto quoque nomine periture in nullum inde nomen. Post cadaueris nostri corruptionem, nullum est destinatum nomen, quo materia illa, que fuerat humani corporis, signetur. Hoc uocat mortem uocabuli.

NICOLAITAE. II, 63 B, Quod totam istam heresin Nicolaitarum, etc. Significantur illi Actor. XX, his uerbis: . Auctorem huius secte  faciunt Nicolaum, unum e septem Diaconis, Tertullian. hoc in loco, Epiphan. Heres. XXu; Clemens Alexand. Strom. II et III; Hieronym., epist. de Fabiano et ad Ctesiphontem; Euseb., lib. III; Philastrius Brixiensis, lib. de Her.; Theodoret., Her. fab. lib. III, Augustin., Her. u; et alii innumeri. Ignatius tamen, scrupulum iniicit, qui epist. ad Trallianos: , . Adde plerosque illorum patrum dubitanter loqui de Nicolao illo, in quem facile fuit illud reiicere propter uite sordes et mores corruptissimos.

NOTA. II, 17 B, De peioris quoque note tentationibus. Metaphora a mercibus aut uini generibus, que solebant distingui notis, atque ex iis internosci. II, 254 A, Nec sono, nec note nominis huius, i. e. scripture nominis. I, 1238 A, Quis miles, postquam castris suis emissus, pro notis suis satagit. Notas militares dicit, quibus miles denotatur ob delicta militaria, puta si fuerit emansor, desertor, seditiosus, etc. I, 1248 B, Peccator enim omnium notarum cum sim.

 NOuELLITAS, de eo quod recens ortum est. II, 157 A, Ipsa nouellitas Praxee hesterni. II, 697 C, Neque mendacium deuitat nouellitatem.

NOuELLUS, recens. l, 392 A, Quam aliquanto nouellam.

NOuIANUS. II, 1042 B, Fullones Nouiani. Nouius peta fabulam edidit Fullones inscriptam, quo in uerbo inest nefanda obscenitas.

NOuITAS. II, 1030 C, Nouitate felices uocat Carthaginenses, quia Carthago iuris italici facta erat, beneficio Seueri imperatoris, cuius tempore libellum de Pallio scripsit Tertullianus.

NOXIUS. I, 372 A, Mercenarius noxius. Gothofredus noxium pro obnoxio capit; Rigaltius non bona fide ait uersatum, quia toties dentes bestiarum eluserat. Malim hoc in loco noxium intelligere eum, qui, cum nullam habuisset necessitatem pugnandi cum bestiis, inter noxios illis non addictus, tamen lucelli cupiditate, mercede pacta, ipse se laniste tradiderat.

 NUBERE. II, 198 A, Nubit assidue, i. e. polygamiam probat quacumque specie, et nuptias imperat sine ullo discrimine. Sic legem Dei in libidinem defendit.

NUBES. I, 417 A, Alias, si hoc putatis, scil. fieri oportere, nubes numeret orans. Christiani plerumque conueniebant in areis, ibique orantes, celum suspiciebant absque aris, absque statuis: eos igitur ethnici deridebant, quasi nubes orando numerarent.

NUBILUM. II, 597 A, Singulorum nubilo quodam ueritas obumbrabatur, i. e. nubilum ignorantie obumbrabat in singulorum mentibus ueritatem. II, 247 B, Nubilo obscurior.

NUCETUM, locus est nucibus arboribus consitus, a nuce, ut quercetum a quercu, lauretum a lauro. II, 575 A, Sic et in celestibus nuceta presumpsit.

NUDITAS. II, 706 B, Nec cineribus indulgetur nuditate plectendis, quia sicariorum cineres non uestiuntur aut conduntur urna.

NUDUS. II, 247 A, Libido nuda, non tecta, sed  oculis spectantium exposita: nam ex contrario sequitur, etiam cum abscondunt libidinem, suspensis de iugo plaustri, in quo libidinantur, pharetris, ut iudicibus notantur. I, 301 A, Theatra nuda, i. e. sine tecto. Tegebantur enim ad arcendum solem.

NULLIFICAMEN, . II, 330 A, Et nullificamen populi, quod II, 639 A, dicit et abiectionem populi.

NULLUS. II, 134 A, Nulla sunt uulnera, i. e. non estimantur, licet sint. Rigalt. retinet uulgatam lectionem, non nulla uulnera, hoc sensu: Nulla sunt prelia, quia nullus hostis, sed tamen non sunt nulla uulnera, quia strenue ac fortiter decertant ac uulnerantur.

NUMERARE, i. q. censere. II, 116 C, Sanguine numerati, i. e. quorum facies notate sanguine.

NUMEROSE. II, 167 D, Ut numerose loqueretur, i. e. pluraliter, ut ante dixit sine plurali numero.

NUNDINARE. II, 907 A, Laudabo uigorem, si aliquid et apud ethnicos uirginitatis nundinarint, i. e. si tantum  illis in sua uirginitate constantie suppetit, ut eius etiam exempla proponere audeant, unde ethnici sumant quod imitentur. Metaphora a rebus promercalibus, que in nundinis omnium oculis proponuntur.

NUNDINATITIUS. II, 892 B, Propter eiusmodi igitur capita nundinatitia, i. e. in publico sese exponentia tanquam in nundinis.

NUS, . II, 62 A, Basilides esse dicit summum deum nomine Abraxam, quo mentem creatam, quam grece appellant. II, 552 A, 573 B, Eumdem autem demiurgum filium effingeret. II, 666 A, Proinde et animum, siue mens est, apud Grecos, non aliud quid intelligimus quam suggestum anime ingenitum et insitum, etc.

NUSQUAM. II, 228 B, Nusquam fiet, ex Is., XXXIu, 4, .

NUTARE. I, 516 A, Eo magis scrupulositas humana fidem aspernata nutabat, i. e. qua incertitudine et instabilitate confuderunt conturbaruntque etiam quod  certum in Scripturis inuenerant.

NUTUS. II, 1043 B, Nutu tradere. Est deridentium et improbantium aliquid clanculum inter se, quod palam facere non sit impune uel decens, cum neque coniectis in hominem oculis, neque protentis digitis id facere licet; tum clanculario saltem nutu demonstrari potest.



O

OBBA, uasis uentricosi genus, quo diis Manibus litabatur. I, 347 A.

OBDUCERE, refellere, siue contraria ac inter se pugnantia asserentem captum tenere. I, 501 A, Dum de bono huius secte obducitur. II, 232 B, Et obduceris corpoream infinitam faciens. II, 218 C, Altercatio diuerse partis obducitur, reuincitur, refellitur. II, 270 B, Exhibe igitur aliquem ex tuis, apostolici census,  et obduxeris, i. e. euiceris. II, 344 A, De nominibus iam obduximus. II, 797 A, Proinde et obducimus obducti dehinc de Deo. II, 993 B, Cum sic quoque obduxero diuerse partis presumptionem. Deleri, sumpta metaphora ex rationum scripturis, ut expungere. I, 531 A, Sed obducimur, i. e. morimur in prelio, idque obiicitis.

OBEX. II, 143 C, Nec ullus obicem prescriptionis istius extrudet.

OBFIRMARE. II, 688 C, Et si nullum illi uenabulum obfirmabit.

OBHUMARE, II, 1033 B. Obhumantur flumina, quorum aluei limo opplentur, ita ut cursum mutare inde cogantur. Alii obumbrando; Latin. obambulando.

OBIACERE. II, 658 A, Sic igitur etsi corporalia in corporalibus obiacent.

OBIECTIO. I, 1297 A, Quarum dotes obiectione nominis mercedem silentii faciant, etc., i. e. cum deferuntur propter nomen et professionem religionis christiane earum dotes sibi uindicent pro mercede  silentii, quod suis uxoribus sustinentes tamdiu prestiterint. Sic ipse maritus speculator, qui per nuptiarum occasionem arcana christiana subdole speculatus erat, litis arbiter fiebat. Erat enim necesse uxori, nisi mori paratissima esset, fidem Christo dictam perdere, uel dotem.

OBLATIO. II, 739 A, Quod ex oblationis potestate accidit, i. e. conditionis oblate.

OBLAQUEARE, laqueato opere deducere atque distendere. II, 805 A, Ne argento quoque oblaquees.

OBLEGATUS. II, 971 B, Et omnibus uite istius illecebris quasi eterne dignioribus hoc puto oblegatum, i. e. circumquaque inescatum, et deliciis innutritum, atque in eis obtorpescentem.

OBLIGAMENTUM. II, 352 B, Cum legis obligamenta et onera, euangelica iam libertate mutarent. I, 684 A, Et omnem spiritum immundum per consecrationis obligamentum. II, 98 A, Ne uelamento quidem obnoxium, nedum obligamento.

 OBLITERARE. I, 1283 B, Quod si habent, obliterare debent, quod habent. II, 933 C, Igitur si omnia ista obliterant licentiam nubendi. II, 700 A, Solitudines famosas retro fundi amenissimi obliterauerunt. I, 1293 A, Quis enim dubitet obliterari quotidie fidem commercio infideli.

OBNOXIUS. II, 900 C, Due leges obnoxie inuicem, i. e. quodam uelut federe nature inter se obligate. II, 452 A, Dissoluens uiolentiorum contractuum obnoxiis, melius obnexus.

OBSCeNUS. II, 1031 A, Post Gracchi obscena omina, i. e. infausta, sinistra auspicia; nempe signum ui uentorum, cum signifer ualde resisteret, fractum; sacra altaribus imposita dissipata, et extra terminos urbis abiecta.

OBSERuARE. II, 39 A, B, n, , Cum ipsi obseruarent, i. e. cum ipsi sibi constarent, cum idem ipsi docuerint in epistolis suis. Nam de forma predicationis statuit ex epistolarum forma.

OBSIGNARE. I, 1283 B, Qui statim a lauacro carnem  suam obsignant, i. e. a baptismo dant uirginitati et celibatui operam. I, 1327 A, Et obsignant se spadonatui. I, 675 A, Deos ipsos hoc nomine obsignat. I, 677 B, Si post fidem obsignatam dicimus.

OBSOLEFACTUS. II, 905 A, uox obsolefacta est, i. e. ex solito mutata alterataque, ex quo primum cepit, ut Nonius loquitur, gallulascere.

OBSOLETARE. I, 363 A, Maiestatis uestigia obsoletant, Hauerc. legit in MS. Fuld. fastigium adsolant, i. e. solo adequant; recte. Conf. I, 577 A, II, 135 A, Qui uestitum obsoletassent nuptialem, i. e. obsoletum reddidissent, uel obsoletum apportassent.

OBSTINATIO, bono sensu, pro constantia. I, 631 B, Ad hanc obstinationem abdicatione uoluptatum erudiri.

OBSTREPERE. II, 82 C, Quanquam nec habitus extraordinarius ordinario usui obstrepit, i. e. impedimento est. I, 630 B, Nihil obstrepere religioni in  animo et conscientia tanta solatia extrinsecus oculorum uel aurium. I, 654 B, Etiam obstrepente gratia uoluptatis. I, 1326 A, Et obstrepant pudicitie disciplinis.

OBSTREPITACULUM. II, 268 A, Aduersus obstrepitacula diuerse partis.

OBSTRINGERE. II, 57 A, Nunc seculo obstrictos. Eos intelligit qui prefectura aliqua inter gentiles fungebantur; plerique enim Christianorum dignitatem aliquam aut militare officium adepti, eorum honorum munia nichilominus obibant, quos tamen Ecclesie honoribus ordinare equum non uidebatur.

OBSTRUERE. II, 38 B, Lucernam non sub modio obstrui solere: Iun. et alii malunt abstrui, Abstruere autem est obiecta strue auferre lucem.

OBTUNDERE. II, 454 C, Non Dauid errorem scribarum obtundebat, i. e. refellebât. II, 169 B, Ut iam hinc fidem tuam obtundam.

OBuENIRE. II, 36 A, Quia aduersarius eius Paulus obuenerat, i. e. obtigerat, ut seruus datus Ecclesie a Deo.

 OBuENIENTIA. II, 584 C, De obuenientia superducunt: obuenientiam uocat, que aliunde obueniunt euenta.

OBUMBRARE. II, 597 A, Singulorum nubilo quodam ueritas obumbrabatur, i. e. in singulorum mentibus ueritatem obumbrabat nubilum ignorantie, quod fit presertim, si aliorum eque obumbratorum strepitus insuper conturbauerint. II, 717 B, Nunc quoque obumbrat et deprauat.

OCCASIO, II, 545 A, Ex diuine copie occasione. II, 886 B, He autem sine aliquibus occasionibus scripturarum audere non poterant.

OCCISORIUS. II, 705 B, Iugulande queque in occisoriis, i. e. iis animalium generibus, que ad cedem comparantur.

OCCUPARE. I, 376 A, Minus est et oculis quibus occupatur; occupat; enim homo uisu suo, quidquid oculis obiicitur. II, 802 A, Que prior uocabulum hominis occupauit. II, 802 B, Recogita totum illi Deum occupatum ac dedicatum.

 OCCURRERE. I, 500 A, Merito soli innocentie occurrimus, i, e. illam inuentam soli amplexuri. II, 42 B, Cum conditione date sibi  occurrit, i. e. se ultro de integro Ecclesie stitit.

OCTOIUGIS. Dicitur ogdoas illa ualentinianorum; alludit enim ad ludos Circenses. II, 500 B, Mappa, quod aiunt, missa semel octoiugem istam.

OCULARE, uisum reddere. Scaliger: . I, 404 A, Qui iam expolitos in agnitionem ueritatis ocularet. I, 1248 A, Nouit illos oculare rursus. II, 994 C, In uestibus purpura oculandis, i. e. illuminandis. Sic de sole Plinius: Hic reliqua sidera oculat. Proprie autem purpure splendor seu fulgor lumen dicitur. Fabius, Instit. uIII: Adferent lumen clauus et purpure loco inserte. Horat.: Purpureus late qui splendeat unus et alter adsuitur pannus. Artis pet.

OCULATUS. Deum puto a sublimioribus oculatiorem aliquid subiecti preterire non posse.

ODEUM. II, 851 C, Sed et proxime in ista ciuitate  odei fundamenta tot ueterum sepulturarum sacrilega collocarentur. Ciuitatem aut Carthaginem aut Romam intelligit. Odea erant loca in quibus aliquando se recipiebant spectatores e theatro, si pluuia superuenisset. Hoc in loco recitabantur etiam pemata, ac uenalia frumenta exponi solebant. Fundamenta sacrilega sepulturarum appellantur, quia sepulchreta in religiosis et sacris rebus habebantur: ex quo sequebatur reos esse sacrilegii, qui ea refoderent, et sacrilega odei fundamenta esse, cuius caussa res sacre iure gentium habite in profanos usus raperentur.

. II, 156 B, Sub hac tamen dispensatione, quam dicimus. II, 158 A, , sacramentum, de doctrina de Trinitate.

eNOTRIA. Ita Italia dicta est a uino, non ab aliquo rege huius nominis: que opinio consentit cum Aristotel., lib. uII Polit., et cum Strabon. lib. uI, qui,  nulla facta mentione Oenotrii, illam indigitant. I, 330 A.

OFFARCINARE. II, 418 C, Preter oneribus consparsionum offarcinatam. Exod. XII, 34: , .

OFFERENTIA. II, 421 A, Considera caussarum offerentiam, i. e. prout se diuerse offerunt.

OFFERRE. II, 922 B, Et offers et tinguis. II, 942 C, Et offert annuis diebus dormitionis eius. II, 984 B, Et afflictionem suam offerentes Deo.

OFFICIALIS. II, 93 A, Et ceteras officialium coronarum caussas, quas necessitate officii gestabant ii qui certis officiis honoribusque fungebantur.

OFFICIUM. II, 970 A, Ad eam emittit cum officio et comitatu. Iureconsultis officium cetus ipse est eorum, qui magistratui inseruiunt; unde apud eosdem, officium deponere, et officio tradere, in quem sensum et hic usurpat Tertullianus. II, 137 B, Cum dedicatio imaginis regie turbam urgeret officio, i. e. ad  officium cultus idololatrici. II, 119 A, Si officia militaria redemeris, i. e. milites publica auctoritate fungentes tibi pecunia conciliaueris. II, 713 A, Nos officia diuina angelos credimus, i. e. officiales et officiorum administratores. II, 719 C, Grauior inuidia est in presidem, cum officia pulsantur.

OFFICINA. II, 336 A, Cloacam uoca uterum tanti animalis, id est hominis producendi officinam.

OFFOCARE, seu offucare, aquam in fauces ad sorbendum dare, ut exponit Festus. I, 695 A, Quicumque fluctus eius offocant.

ONERARE. I, 1293 A, Tanto contumacie crimen oneratur, i. e. tanto grauius, tanto atrocius est. II, 928 A, Ab extraneis quoque agnoscitur, et testimonio oneratur. II, 988 A, Onerauit itaque mechiam, i. e. mechiam ut grauius et atrocius crimen describit. Preferenda uidetur hec lectio coniecture illi Latinii: honorauit.

ONEROSITAS. I, 1323 A, Tanta ordinandi capitis  onerositas.

ONESIMUS. II, 588 A, Et forsitan parias aliquem Onesimum eonem. Alludit ad Onesimum Philemonis, quem Paulus in uinculis genuit, ut ipse ad Philem. scribit, seu partu plane celesti, factum scilicet de Gentili Christianum, de fugitiuo probum. Exspectamus, inquit ridendo Septimius, ut tu, qui Marcus es aut Caius, certe, quod sufficit, masculus, in istis infandis angelorum ualentinianorum uinculis siue amplexibus parias, sed quid parias? aliquem scilicet Onesimum Paulinum? imo prodigiosum aliquem Satane mastigiam.

. I, 372 A, Proprie qui concumbit asino, deinde, ex asino et homine conceptum: ita LXX interpretes uoce pro prole sepius usi sunt; et Paulus ad Roman., cap. IX, 10. Hunc Deum fictum ex habitu corporis quasi denotant, turpi quasi mecha prognatum. uid. Iuuenal., Sat. uI, u. 330; Sueton., uit. Domit. cap. 12; Martial. I, 5.

ONUS. I, 515 A, Si non onus, iam uoluminis temperarem,  i. e. , .

OPERARI, operam dare. I, 1520 A, In quibus operamur. II, 762 C, Cum languoribus et uitiis medendis operaretur. I, 695 A, Det fratribus operandi copiam, i. e. commoditatem benefaciendi nobis, ut ab illa necessitate subsidio ipsorum caueatur nobis.

OPERARIUS. I, 1271 A, Itaque operarius illeo uictorie Dei, diabolus. I, 1274 A, uentris operarius, uocat parasitos. II, 705 B, Et fatigande in operariis, i. e. iis animalium generibus, que ad operam prestandam comparantur.

OPERATIO. II, 907 A, uel quamcumque eleemosyne operationem, ita et operatio ieiunii.

OPERATRIX. II, 739 A, Ipsa illa ratio operatrix mortis, simplex licet, uis est.

OPERATUS. I, 259 A, Operata infestatio, i. e. uehementior, acrior. Melius fortasse onerata, ut sensus sit: Quominus defendi patiamini sectam Christianorum,  obstant uobis preiudicia, quibus tam sepe eam damnastis.

OPEROSITAS. I, 1328 A, Et operositas cum raritate commissa, i. e. opus, manupretium. Utitur hoc uocabulo Ireneus pro labore et erumna, lib. u, cap. 19. I, 1184 A, Et crinium lenonem operositatem, sic I, 1151 A, Superducto Euangelio expunctore totius retro uetustatis. II, 1045 B, Sacerdos suggestus, etc. II, 651 A, Tanta operositas suadendi.

OPIFICE. I, 158 A, Et tam opifice. Rigalt. mauult: etiam opifices; quod sequentibus conuenire magis uidetur. Alii legunt: etiam opici, i. e. barbari, quod opice, i. e. barbare loquerentur, non latine, iuxta Plin., lib. XXIX, cap. 1.

OPIMITAS. II, 683 B, Opimitas sapientiam impedit, exilitas expedit. II, 998 C, Atque ita exinde opimitate Dominici corporis uescitur.

OPINIOSUS, opinator. II, 447 A, uiderit si cui tam opiniosus uidebitur Christus: ita Cic., Academ.

OPUS. I, 339 A, In ipso opere, i. e. cum funduntur,  tunduntur, scalpuntur; atque ita leduntur, uulnerantur.

ORATIO. II, 105 B, Sed in legitima oratione. Orationem legitimam dicit quam nobis Christus dictauit celestis iuris peritus. Sic precem legitimam dixit Augustin., Serm. 125, de Temp.

ORBIS, mensa rotunda, quam ueteres dicebant cillibam. II, 1048 A, Qua M. Tullius quingentis millibus nummum orbem citri emit. Mense citree ex Mauritania incredibili sumptu Romam aduehebantur. Plin., lib. XXXIII, cap. 11.

ORDO. II, 39 B, Omnem ordinem regule, i. e. forma ordinata doctrine Christiane; eodem sensu. II, 40 B, Ordinem doctrine Ecclesiarum. II, 947 B, Quo magis sciret plebs eum ordinem sibi obseruandum, qui faceret prepositos. Ordinem monogamorum significat, unde sumuntur prepositi. Itaque omnem plebem uolebat esse monogamos.

ORIENS. II, 545 A, Orientem Christi figuram; subaud.  amat. Orientis enim uocabulo Christus sepe intelligitur in sacris literis, ut apud Zacariam. Oriens autem uocatur, quia sol est iustitie prodiens ex alto.

ORNATUS. I, 1309 A, Ornatum dicimus, quem immundum muliebrem conuenit dici, nempe cura capilli et cutis.

ORTANEUS. II, 483 B, D, n. , Et signa aliqua uel ortaneorum. Ortanea, que sunt momentanea, et suum esse in solo ortu habent, que simul oriuntur, simul occidunt.

OS. I, 654 A, Illum uero confectum etiam oris spectaculo repetat, ut etiam os et uultum exspirantis intueri uelit.

OSCILLUM, libratio, , machine ad incussionem et impetum librate. uid. Festus in h. u. II, 1032 A.

OSTENTATITIUS. II, 892 B, Impudentiam ostentatitie uirginitatis.

OTIOSUS. II, 76 A, Coronamento in manu otioso. Otiosum dicit inutile et ineptum. Sic, ad Uxorem:  Nobis otiosum est liberos serere, i. e. Christianis inutile est et ineptum liberos serere, dum seuit in Christianum nomen tyrannus.



P

PABULUM. I, 306 B, Et pabulo inde, i. e. ex ea carne infantis cesi. Hauerc. uult: Et pabulo crude, inde et post, etc.

PACATORIUS. II, 435 C, Iustum iudicium et pacatorium iudicate.

PAEDAGOGATUS. II, 563 A, Spiritus sancti pedagogatum, i. e. ministerium.

PAEDAGOGIUM, conuentus. I, 348 A, Tum de pedagogiis aulicis. II, 554 A, Et mille alia de pedagogio nomina. Pedagogium uocat de more Cesariani palatii, in quo pueri aulici sub aliqua pedagogorum custodia alebantur et instituebantur.

 PALA, instrumentum, quo uentilantur et purgantur frumenta. II, 103 C, Hec pala illa que et nunc dominicam aram purgat.

PALLIATUS. II, 1049, A, Sermo palliatus, h. e. philosophicus et christianus.

PALLIUM. II, 1031 B, Pallii iam teretis, etc.; pallium uestrum quadratum tereti seu rotundo pallio mutauistis, h. e. toga romana. Cui interpretationi appositissimum testem Salmasius adhibuit ueterem Persii scholiastem, qui togam esse ait purum pallium forma rotunda, fusiore atque inundante sinu.

PALUS. II, 969 B, Sed rursus palos terminales figitis Deo. Auctores finium regundorum palos pro terminis in quibusdam regionibus poni docent, iliceos, oleagineos, etc.

PANGAPIPAN NIRAPIAM. II, 563 A, Sensus huius loci forte est: Quam Ptolemei miscellaneam propius fuit de aliquibus atticis curis, uocari. Curas atticas dicit libros Grecorum, qui ob titulos huiusmodi ambitiosa festiuitate conceptos, merito  sunt Pliniana ad uespasianum prefatione derisi. sunt fructus omnis generis. uid. Gell., lib. XX, cap. ult.

PANIS. II, 461 A, Cur autem panem corpus suum appellat. I, 1160 A, Tum quod et corpus eius in pane censetur. II 262 A, Nec panem, quo ipsum corpus suum representat. II, 274 A, Super panem alienum, alii Deo, gratiarum actionibus fungitur. II, 370 B, Ecce doctrine sue panem prioribus offert Isrelitis. II, 80 A, Calicis aut panis etiam nostri, aliquid decuti in terram anxie patimur. II, 489 A, Proinde panis et calicis sacramenta iam in Euangelio probauimus, etc.

PAPA. II, 103 C, Bonus pastor et benedictus papa, i. e. pater, que appellatio iam tum piis Dei seruis et administris Ecclesie fuit honorifice attributa.

PAPILIO, est tentorium. I, 624 A, Sed de papilionibus expeditis et substrictis. Expediuntur papiliones et tentoria inuoluta, quum in castris extenduntur, et funiculis ad palos terre infixos substringuntur et  alligantur, ne uento disturbante corruant.

PAR. II, 204 A, Ex pari, , eque, pariter. II, 398 A, Ut ad legem uoluntatis mee parem factum, i. e. tanquam si penes me esset facere quicquid mihi in uoluntate fuerit animoque. II, 920 B, Eique  parem necessariam prospexisset. II, 107 C, Que etiam in malis par bonum est, i. e. coniugum cum malo, adeo ut bonum et malum paria in eadem re facere uideantur. Sic paribus equis, pro eo quod est duobus in ache ueteres pugnasse dicit Festus.

PARACLETUS. II, 156 A, Paracletum fugauit, i. e. spiritum singularium reuelationum auctorem. Montanus autem, si aliis fides est habenda, maiorem sibi spiritus plenitudinem inesse, quam Apostolis predicabat. Sed Baronius iam obseruauit Montani scholam aliquandiu stetisse innoxiam, discipulos habuisse adeo morum sanctitate commendabiles, martyriorum constantia fortes, ut nemo presentiores alibi Numinis uires agnosceret. Et uero recte doctissimus cardinalis censuit Anicetum, tunc pontificem romanum,  in hominibus nichil adhuc a fidei regula dissentientibus hec diuini Spiritus carismata agnouisse, eorum Ecclesiis pacem intulisse, atque, ut ait Tertullianus, pacis literas misisse. Ergo Praxeas ille, qualis a Tertull. depingitur, fictis apud pontificem caussis, adeoque imminute auctoritatis pontificie criminationibus Montani discipulos onerare non destitit, donec pacis seu communicationis litere iam emisse reuocarentur. Quare forte an nonnulli plus equo offensi indignatique, Montanum suum in tantum extollere ac predicare ceperunt, ut dicerent in Apostolis quidem Spiritum sanctum fuisse, Paracletum non fuisse: et Paracletum istum suum plura in Montano dixisse, quam in Euangelio Christi; nec tantum plura, sed etiam meliora atque maiora. Hec nimirum de iis legimus, qui cataphryge dicuntur, in Catalogo hereticorum, qui Tertulliani libro de Prescriptione uulgo annecti solet. Que satis arguunt Phrygas istos  Montano suo multa, que ipse sibi nunquam arrogauerit, tribuisse. Unde uerosimile fiat Montani dogma, quale fuit, primordio quidem sui Christianis austerioribus probabili, Tertullianum tenuisse, non quale postea, cum sequacium quorumdam imposturis et fraudibus acu Phrygia interpolatum ab Ecclesiis passim catholicis despui cepit.

PARADISUS. II, 856 A. Scilicet paradiso non inferis deuersurus; uid. INFERI.

PARATURA, constitutio. I, 409 A, Sapere paraturas. Sens. totius loci est: Possunt incolentes et mansionem habentes in ere sideribus uicini et nubibus adsueti scire constitutionem eris, adeoque pluuias, siccitatem, pestilentiam, famem predicere. I, 433 A, Ille scilicet spiritus demoniace et angelice parature. I, 519 A, Hanc nouitiolam paraturam. La Cerda nouellam Christianorum sectam intelligit; Hauerc., rectius cum Rhenan., Nouum Testamentum. II, 908, B, Secundum utriusque Testamenti paraturam. II, 570, B, In materie corporalem paraturam. II, 259 B, Nullam  sibi prospexerit agnoscendo paraturam, i. e. ornamentum seu creationis precipuum, quo uelut proprio apparatu propriaque gloria cognoscatur. II, 284 C, Sic edificat, qui propria paratura caret, i. e. materia ad edificandum comparata. II, 321 C, In tantum paraturam desiderabat, ut credi posset. II, 361 A, Omnem sententiam et omnem paraturam, i. e. omnem materiam et argumentorum apparatum. II, 906 B, 907 A, Sole autem manifeste parature totam circumferunt mulieritatem, i. e. capite incedunt nudo, principali manifeste muliebris parature parte, quam tegere solent mulieres. II, 937 B, Ut per ordinem de omni nostra paratura retractemus, significat utriusque instrumenti scripturas. II, 769 A, Debeo illos de sua paratura repercutere. II, 723 B, In his  plurima somni paratura est. II, 77 A, Calceatus de Euangelii paratura.

PAREDRI, spiritus sunt mali gentique improbi, qui

PARCERE. I, 1283 B, Quum plereque gentilium feminarum memorie carissimorum maritorum parcant, i. e.  conseruant integram, sc. nubendi abstinentiam. alicui semper adsident et familiares sunt, II, 698 B.

PARENTARE, iusta parentibus celebrare. II, 927 B, Forsitan qui illi parentent. II, 795 B, Defunctis parentant. Hoc quidem ethnici, sed et Christianos Augustini euo quibusdam in locis factitasse arguit lib. uIII de Ciuit. Dei, cap. 27. Epulas suas ad martyrum memorias deferebant, orabant et offerebant ut uescerentur, uel ex iis etiam indigentibus largiebantur. Quod quidem, inquit, a Christianis melioribus non fit, et in plerisque terrarum nulla talis est consuetudo.

PARERE. II, 807 A, Que potest apud Christum Dominum parere debito tanto, i. e. prestare tantum debitum ac soluere. Appellanti creditori paret debitor cum satisfacit. Iubet qui exigit, paret qui prestat quod promisit. II, 813 B, Totum porro hominem ex utriusque substantie concretione parere, i. e. adesse, sisti. I, 639 C, Ante has tres are trinis diis parent, i. e. presto sunt. I, 1203 A, Etiam in sacramentis propriis parere fecit. II, 654 B, Et conatus eius extrinsecus foris parent, i. e.  apparent suntque spectati. II, 191 C, Non tam distincta documenta parerent utriusque substantie, apparerent, sensu forensi. II, 263 A, Quomodo Dominus paruit eius in hoc mundo, i. e. , si hic non potuit Dominus substantia exsistere, quomodo specie substantie?

PARIARE. II, 433 E, Quam cui per omnia pariauerint. II, 802, C, Non rapinam existimauit pariari Deo, . Est autem pariari forense uerbum, pro eo quod est paria fieri, et pariare, paria facere, adequare. II, 700, C, Quia nec pariasset commeatus hic, i. e. paria fecisset, ex equo respondisset. II, 705 A, Pariant naturalia earum, substantiua non pariant.

PARILITAS. II, 252 B, Hoc ipsum testimonio prestans parilitati et unitati eorum. II, 804, A. Exemplum porro ex diuersitate an ex parilitate componitur.

PARITER. I, 386, A, Pariter etate est, Hellen., .

 PARMULA. I, 321 A, Sanguis de femore proscisso parmula exceptus. In Dactyl. Gorleana, tom. II, num 664, est scalptura gemme, ubi clypeolus uel parmula are Bellone innixa et ad sanguinis exceptionem destinata. Sed et palmulam, quod alii substituunt, adhibitam in his sacris, patet ex gemma Leon. Augustin. I, 171, ubi nudus Bellonarius conspicitur, qui latus ferro sibi, quod sinistra gerit, fodit, cruore, qui de femore proscisso labitur, dextram plenam ante Bellone signum subleuans.

PARRICIDIUM. I, 1282 B, Parricidiis expugnantur abortiuis, dissoluto medicaminibus conceptu. Sic, lib. de uel. uirg., infantes aliquandiu a matribus debellatos.

PARTIARIUS. II, 274 B, Partiaria exitii. II, 343 A, Disce et hic cum partiariis erroris tui Iudeis. II, 796 B, Partiarios sententie illorum, .

PASCUA, pastus. I, 407 A, Que illis accuratior pascua est, i. e. pastus, qui magis illis cure est.

PASSIBILITER. II, 726 A, Quam affecte et anxie et passibiliter,

 PASSIO. II, 1010 B, Et inuitantis ad passionem contrariam fuge. II, 905 B, Nuptiarum passio. I, 842 A, Que ad passionem regni, iudicii et resurrectionis predicantur.

PASSIONALIS. I, 612 A, Nam si Deus, inquiunt, irascitur, corruptibilis et passionalis est.

PASSIuE, passim, in commune, pro arbitrio cuiusque. II, 956 A, Passiue tamen currant.

PASSIuITAS, promiscua frequentia. II, 1044 A, Quantum denotatui passiuitas affert libertinos. I, 325, A, Passiuitas luxurie est uenus erronea et passim per licita et illicita uaga. II, 234 B, Et passiuitas non est, i. e. affectio passim diffluens et motibus exposita, dissolutio, confusio. II, 585 B, De passiuitate uite, i. e. uita incomposita et pro libidine transacta, qua ualentinianos fuisse notabiles, Ireneus auctor est. II, 397 C, Passiuitatem sententie mee permisit, i. e. rationem communem et promiscuam, ad quasuis opiniones amplectandas liberam. II, 652 B, Habent aliquando et  passiuitatis commercia, i. e. ius passim commeandi et reciprocandi, adeo ut alterum promiscue sumatur loco alterius. II, 726 B, Et in passiuitate omnia spargens, i. e. promiscua confusione et conturbatione rerum. II, 88 A, Quia passiuitas fallit, i. e. fallit communis usus, qui passim obtinet, ut corruptela a conditione internosci nequeat, quodammodo obumbrata et obtecta usu promiscuo omnium.

PASSIuITUS, passim, commune, apud omnes promiscue. II, 1039 B, Pars uero passiuitus omnibus utiles.

PASSIuUS, passim occurrens, uulgaris. II, 548 A, Non cum affectatis ducibus passiuorum discipulorum. II, 252 A, Passiuum scilicet conuictum. I, 1277 B, Per licentiam tunc passiuam, i. e. nuptias multiplices, passim concessas. II, 936 B. Non enim passiuus tibi census est in illo, i. e. uagus, infinitus, ex historia Abrahami undecumque tibi promiscue applicandus, II, 791 B, Alium ceteris passiuum, ignobilem i. e. uulgarem communem. II, 985 A, Sine passiua concessione.

 PATAGIUM, clauus aureus, qui ad summam tunicam adsuebatur uulgo: in matronis patagium dicebatur, et clauus in uiris, II, 1036 B, patagio inauratior.

PATER, sacrorum, , uid. Meurs., Eleus. cap. XIII. I, 313 A.

PATI, et de re leta et aduersa, ut Grec. , I, 376 B, Sanitatem suam patitur. I, 413 A, Qui de Deo pati existimantur, i. e. agitari, , circumlocutio, quorum tria genera subiecta sunt, , , . II, 248 B, Passus infelix huius presumptionis instinctum. II, 285 A, At nunc negotium patitur, i. e. facessit Deo negotium Marcionitarum temeritas et audacia, qui Deum alium ab omni potente sibi confinxerunt. II, 888 B, Proprium iam negotium passus mee opinionis, i. e. qui antea fui occupatus in exponenda grece opinione mea de uelandis uirginibus, ita Iun. explicat; sed Rigaltio uidetur disputatione  quadam aduersus Grecos, cum et uirgines uelari oportere acrius forte asseruisset, Grecorum conuitiis exceptus ac pro heretico exagitatus fuisse. II, 895 A, Que uirum passa sit. II, 904 B, Et nuptias pati. II, 652 B, Post definitionem census, questionem status patitur. II, 706 A, Quod exequias conuiuium patitur, i. e. quod conuiuio infertur, non sepulchro, quod cene impenditur, non funeri.

PATROCINIUM. II, 543 A, Patrocinio coacte figure sacrilegium obscurat, i. e. ad defensionem probationemque pudende illius figure, ex lana coacta facte, opere coactili: ideo enim pretendunt uenerandum nature nomen. uid. CONuITIUM. II, 668 A, Cuius intelligam instrumentum esse animum, non patrocinium, i. e. principalitatem, ut initio capitis appellauit.

PATRUITUS. II, 562 B, Et sermonem de patruitis. Iren. . Iun. mauult de patritis, ut Cic., Tusc. I, 19, Patritam illam et auitam philosophiam.

PAUPERTINUS, i. q. pauper. II, 262 A, Propter  quem in hec paupertina elementa.

PECCATELA. II, 719 A, Ad suadendam uel imperandam peccatelam.

PECTEN. II, 545 B, Lamie turres et pectines solis. Fabelle pueriles apud Carthaginem Tertulliani tempore, quibus nutrices paruulos suos a clamoribus continebant.

PECUS. II, 411 B, Non pecus dictus post figuram, i. e. corpus animatum sentiens primum, et figura sua instructum recens. Eodem uocabulo utitur Iulius Firmicus, lib. uII, cap. 1: Pecus intra uiscera matris artuatim concisum a medicis proferetur. II, 486 A, Per similitudinem sanguinis salutaris et pecoris Christi. Alludit ad sanguinem illum Paschalis agni, qui postibus inspersus fuit in Aegypto. Exod., XII.

PEIOR. I, 1300 A, Quod solis peioribus placet nomen christianum. Ait Tertullianus: Que Deum offendunt, a malo inferri, idque ex eo manifestum fieri, quod ex Gentilibus Christianarum nuptias ambiant,  ii presertim qui uite sunt peioris et turpioris. Ideo ethnici inueniuntur, qui tales, i. e. Christianas non exhorreant, ut exterminent, ut abripiant, ut a fide excludant.

PELLICEUS. II, 578 A, Interim carnalem superficiem postea aiunt choico supertextam, et hanc esse pelliceam tunicam, obnoxiam sensui. I, 1305 B, Et adornari tibi in mente est, super pelliceas tuas tunicas? II, 803 B, Neque enim, ut quidam uolunt, ille pellicee tunice, quas Adam, etc.

PELLITUS, pelle. II, 1038 A, Pellitus orbi, ut metallo datur.

PENDERE. II, 450 B, uel de recentibus Augustianis censibus adhuc tunc fortasse pendentibus. Tunc, i. e. cum diceret cecus: Iesu, fili Dauid. Pendentibus, scil. tabulis census. Nimirum haud semel acti census fuisse uidentur sub Augusto. Et Septimius ipse, libro adu. Iudeos, addubitare uidetur an Christus adscriptus fuerit censui statim ut natus est. II, 819 A, Unum opinor apud omnes edictum Dei pendet resurrectio  mortuorum. Sic uocat symbolum fidei christiane, et supra dixit, quoniam titulo res ista proscripta sit, alludens ad edicta pretorum, que in albo, h. e. tabula proscribi et proponi solebant. I, 648 B, Dehinc ad signum annii pendent.

PENDULUS. II, 708 A, Ut pendula exspectatione sollicitudo fidei probetur.

PENES, apud. I, 314 B, Infantes penes Africam Saturno immolantur.

PENSUM, pars laboris quouis die perficienda. II, 247 A, Pensum securibus faciunt.

PENULA. II, 76 B, Ibidem grauissimus penulas posuit releuari auspicatus. Penulas grauitate sua fuisse odiosas constat. Hinc Septimius, occasione sumpta, ait militem illum in Deo gloriosum, grauissimo militie gentilis onere deposito, iam exinde releuari cepisse, simul atque onus Christi subiit, quod esse leue Christus ipse docuit.

 PEPO. II, 702 B, Cur non magis et pepo tam insulsus, ex prouerbiali usu insulsum hominem denotans. II, 461 A, Cur autem panem corpus suum appellat, et non magis peponem, quem Marcion cordis loco habuit.

PER. I, 403 B, Per eum et in eo, i. e. secundum eius doctrinam atque religionem a Deo institutam.

PERDITRIX. II, 929 A, Inuenit diabolus post luxuriam, etiam castitatem perditricem.

PERDOCERE. II, 546 A, Sed nec omnes quos edocent, perdocent.

PERDUCTOR. I, 495 A, Primi erunt lenones, perductores, aquarioli. Perductores hoc differunt a lenonibus, quod hi uoluntarias, illi inuitas ad aliquem pertrahant.

PEREGRINARI. I, 388 A, Peregrinandum est in historias et literas orbis. Exprimit moram istam et tempus, quod in aliarum gentium perscrutandis originibus teritur, dum mente non corpore peregrinamur.

 PEREMPTORIUS. II, 980 C, Audio etiam edictum esse propositum et quidem peremptorium.

PEREMPTRIX. II, 721 A, Mortem peremptricem sensus.

PERENNARE. II, 855 A, uerum et dentes incorruptos perennare. I, 1233 B, Et in foliis perennat, i. e. perenne durat.

PERGULA. II, 550 B, Aliis atque aliis pergulis superstructis. Pergule, , angusta cenacula, proiecta extra edes atque exstantia parte sui aliqua, eo maxime pertinentia, ut ex una parte edium in alteram pergeretur commode. Sic Plin., H. N., lib. XXI, cap. 3.

PERICLITARI, prope abesse, parum abesse quin, ut grec. . II, 216 B, Et non periclitatur, ne ex aliquo factum existimetur, i. e. non prope est, ut ex aliquo, etc. II, 77 A, Mussitant denique tam bonam et longam partem sibi periclitari, etc. Fortissimi  huiusce militis facinus a commilitonibus Christianis etiam, tanquam imprudentis ac precipitis et intempestiue fortitudinis exemplum uituperabatur, deque eo sermones ferebantur, ut de abrupto et precipiti, et mori cupido, qui de habitu interrogatus nomini christiano inuidiam fecisset, ac periculum creasset, pacemque tam bonam et longam, qua tum Christiani fruebantur, temeritate sua prope euertisset. Has uoces grauiter increpat Septimius: Mussitant, inquit, tam bonam et longam sibi pacem periclitari . . . . . Nec dubito quosdam etiam mussitare, Scripturas sacras iam emigrare, sarcinas expedire, fuge accingi de ciuitate in ciuitatem. uulgo legitur: Nec dubito quasdam scripturas emigrare; at in cod. uetustissimo: Nec dubito quosdam Scripturas emigrare, et uerbum de precedentibus repetendum est, Nec dubito quosdam Scripturas mussitare, etc.

PERICULUM. II, 174 A, Sine periculo luminis, i. e. damno.

PERISCELIUM, molle et fastidiosum est crurum  ornamentum. I, 1332 A, Iuuenal. uocat pariscelidem.

PERMOuERE. I, 1317 B, Certe uel spiritu scandalum permouent. Rigalt. optime, spiritum scandalo permouent, i. e. concutiunt, inquietant. Etenim Spiritum Dei habent sancti. Itaque si quid admittant a malo, Spiritum Dei permouent, spiritum quem a Domino sumpsere, secularis rei gratia concutiunt.

PERONES, rustici calcei, contra niues, imbres, frigoraque commodi, ex corio crudo, prealti. II, 1046 B, Perones effeminati dicuntur, quia eos mollities effeminauerat. I, 1312 A, Et peronibus uniones mergere de luto cupiunt. Plin., lib. IX, cap. 35.

PERPES, perpetuus, continuus. I, 378 A, In ignem eque perpetem et iugem.

PERPETRABILIS. I, 1289 B, Quanto autem nubere in Domino perpetrabile est, pro eo quod est, perpetrabilius, uel magis perpetrabile more greco; sed  in bonam partem dicitur, ut, I, 1288 A, Studio perpetrantur; nam, teste Festo, perpetrat qui peragit ac perficit.

PERSONA. II, 391 A, Personam nominis, i. e. personam illam, cui hoc nomen competit.

PERSONALITER. II, 551 A, ratione singularis persone.

PERSTRINGERE. Usurpant Latini de leui uulnere, non uero alte adacto, ut et de arrosione quoque quasi fulminis cum non disiicit aut comburit. I, 489 B, Si aliqua nos quoque perstringunt.

PERTINAX. I, 671 B, O diuina sententia usque ad terram pertinax, i. e. que ubique obtinet constantissime, etiamque hic, in terris obligat homines, ut ex eadem iudicent mathematicos eiici oportere.

PERTINENTIUS. II, 374, C, Quam pertinentius uolebat agnosci, i. e. altius, siue hanc legem proxime ad Christum pertinere.

 PERTRACTUS. I, 1159 A, Quomodo quidam pertractum quemdam in seculo, i. e. perdurantem et perpepetuam durationem, protractionem seculi, quasi trahente in longum Domino.

PHILOSOPHARI. II, 861 A, Sicut aride et ardentis nature sacramenta leones Mithre philosophantur, i. e. ratione philosophica interpretantur leones Mithre sacramento esse, h. e. signa aride et ardentis nature.

PHILYBA, est tilie membrana fasciatim dissecta. II, 1038 B, Tenus philyre est tenia seu laqueus et uinculum ex philyra. Tenus autem et tenia greca sunt.

PHYSCON. II, 1042 B, Physcone impurior. Prouerb. locut. de homine qui se in omne luxus libidinisque genus ingurgitat. Fuit enim Ptolemeus Physcon a Lago septimus Aegypti rex, qui, cum Cyrene imperaret, fratri Euergete defuncto successit, qui supra belluinam libidinem et crudelitatem , sagina uentris et  corporis uultusque deformitate, bellue quam homini similior. Que feditas in eo pellucide uestis subtilitate, quasi de industria, siue potius ex intemperantia augebatur, infame Physconis nomen ex re tulit, quasi uentricosi et aquarioli, propter abdominis studium.

PIGMENTUM. I, 676 A, Etiam hominibus ad pigmenta medicinalia. Nam et pigmenta sunt utilia medicine, unde et pigmentarii dicti pharmacopole. Iulius Firmicus, lib. uIII, cap. 17: Quicumque sub hoc sidere nati fuerint, Marsi erunt, uel qui ueneris ex herbarum pigmentis confectis salutaria soleant hominibus remedia comparare. Pigmenta etiam dixere condimenta. Cassianus, Collat., Xu, cap. 3: Corpora mortuorum pigmentis condita redolentibus in editioribus cellulis recondantur. Sic etiam Exod., XXXuII, sub finem, opus pigmentarii dicitur, quod Septuaginta, .

PIPIARE. II, 568 A, Celestes imbres pipiauit Achamoth, i. e. effudit pipians. Pipum uel pipulum, plorantis uagitus et pipiatio, clamor plorantis lingua Oscorum,  ut ait Festus. II, 952 B, Et infantes pipiantes.

PLAGA. II, 130 C, 131 A, Occursum est huic plage. Sumptum a gladiatoribus, qui uel aduersarii petitionem corporis declinatione effugiunt, uel parmula excipiunt ut sit frustra conatus.

PLAGIATOR, plagiarius qui liberum hominem aut seruum surripit. II, 273 C, Talis assertor etiam damnaretur in seculo, nedum plagiator.

PLAGULA. II, 342 A, Nouam plagulam non adsui ueteri uestimento. Plagulam lacernas uocat Turneb. I, 25. Plagule uela sunt et textilia quibus lectice et lecti intendebantur, aut inuoluebantur, ut apud Tranquillum in Tito, cap. 10, lectica dimotis plagulis. Nonius plagulas interpretatur grandia lintea et toral et licticariam sindonem; unde plagule, II, 382 C, dicit additamentum.

PLANE, immo, recte. I, 405 A, Plane a bono, i. e. immo habuit demonium, sed quod illum a bono dehortaretur. Planius, facilius, II, 1044 A, Quo planius deantur.

 PLANUS, impostor. II, 329 B, Quem planum, in signis et emulum in doctrinis existimabant. Utitur et Cicero pro Cluentio, 26. Est etiam bis apud Plin., XXXu, 10. II, 342 C, Aut planum potius aliquem.

PLASMATOR. II, 599 A, Hominis plasmator.

PLAUSOR. I, 458 A, Scelestarum partium socii aut plausores, i. e. fautores, auxiliatores, uel certe idem optantes.

PLAUTIOR, ad plausum aptior. II, 1039 A, Quo muscose lanositatis plautiores conche comant.

PLENITUDO. I, 500 A, Pro scientie plenitudine, grece . II, 39 B, Ignorasse Apostolos plenitudinem predicationis, i. e. non summam ac perfectissimam habuisse cognitionem omnis doctrine christiane. II, 202 A, Quia non totum habendo non concurrat in plenitudinem comparationis. II, 218 A, Adoro Scripture plenitudinem. I, 653 A, Et que ei debetur discipline plenitudo.

PLENIUS, perfecte magis, I, 377 B.

 PLUMBATUS. I, 440 A, In manibus esse plumbatis. Plumbate manus sunt fulcro quodam plumbi ferruminate, ne facile delaberentur uel dehiscerent. Id in incuruatione brachiorum et manuum extensione precipue requirebatur.

PLURIMUM, aduerbialiter, pro ut plurimum. II, 311 B, Ex recordatione plurimum delicti. Terent., in Phorm.: Domum ire pergam, ubi plurimum est.

PeNICUM, pro peno. II, 1032 A, Ne penicum inter Romanos aut erubescat aut doleat.

PeNITENTIA. II, 42 B, Cum conditione date sibi scil. penitentie. Episcopus autem, siue Ecclesia dare penitentiam dicebatur, pro eo quod est indicere penitentiam et leges ipsius. II, 200 C, Ex penitentia illius retorquebo aduersus illum, fortasse legendum ex peniculo illius, nam pergit auctor in allegoria instituta a re pictoria. Peniculus autem est instrumentum pictorium, quo colores ducuntur; sensus ergo est: ex  peniculo illius retorquebo aduersus illum, coloresque delibo et lineamenta illius.

. Nostrum id est, municipatus in celis, II, 355 C.

POLLINCTOR, , , qui mortuorum corpora ungit et curat. I, 347 A, Ab aruspice pollinctor. II, 136 C, Et pollinctorem sacerdotem, de eo qui homines immolat.

POLUCIBILIS. II, 978 A, Nisi obsonandi pollucibilior, i. e. nitidior, lautior, magis opipara.

POLLUCTUM. uarro, lib. u. de Ling. lat.: Cum ex mercibus libamenta porrecta sunt Herculi in ara, tum polluctum est. Pollucta et pollucibilis cena est opipara et splendida. Pollucere, consecrare, conuiuio lauto sacrificare, I, 474 A.

POMA. I, 1344 A, Ad hoc enim nouerim maris poma. Ita appellat conchas, quod non ad fastum, sed ad saporem et escam sint ordinate.

PONERE. II, 721 A, Ut illic materia ponat, i. e. ut  illic desinat sermo iste de anima.

PONTICUS, i. e. Marcion. II, 248 A.

POMPATICUS. I, 1326 A, Ita pompaticas progredi.

POMPATUS. I, 638 B, Sed circensium paulo pompatior suggestus.

POPINA. II, 970 B, Plane uestrum est, in carceribus popinas exhibere martyribus incertis. Lucian.: , .

POPULARIA dicebantur in theatro loca populi uel plebis, ad equestrium discrimen. I, 635 A, Et discrimen popularium per procliuum. Sic equestria equitum loca erant.

POPULARITAS. II, 257 B, Denique maior popularitas generis humani, i. e. gentium consensus. Conscientia publica: II, 97 A, Officia seculi, honores, solemnitates, popularitates. II, 700 A, Concilio exonerande popularitatis.

PORTA. II, 540, A, Cum et portas ante quinquennium instituunt, anastrophe: portas ante, pro eo quod est  ante portas. Quinquennium, ait, instituunt initiandos, antequam portas ingrediantur, et consignentur eas ingressuri. Scaliger legendum putat, cum epoptas ante quinq., i. e. magistros ceremoniarum, qui preforment et obseruent initiandos. Nam in rebus sacris erant, qui iam ante legitimum tempus in officio consumpserant; unde Aristoph. . Ibid., tot suspiria portarum, i. e. totum illud quod tam diu desiderauerant.

PORTARE, Greci etiam pro eo solent ponere, quod est tollere, II, 373 A.

PORTIO, i. e. par, similis. I, 293 A, Portio Neronis de crudelitate: sic edicti portio, pro simili edicto. I, 326 A, Ex aliqua seminis portione; Hauerc. leg. sparsione, . Conf. Ebr. XI, 11. II, 965 C, Potus strictura xerophagie portio est; i. e. hac forma potus perstricta etiam aridum pabulum significatur.

PORTIONALE, opponitur summali. II, 226 A, 964 B,  Nam exceptione eduliorum quorumdam portionale ieiunium est. II, 894 C, Et portionale uniuersali.

POSTERITAS, quod postea subrepsit. Scholastici insolentius uocant posterioritatem. II, 44 A, Posteritatem mendacitati. II, 48 A, Precedente illo fune supradicto posteritatis, i. e. ordine successionis, quo tanquam fune ad apostolicas Ecclesias conscenditur. II, 197 B, Solemus hereticis, compendii gratia, de posteritate prescribere, i. e. quod doctrinam adferant posteriorem doctrina ueritatis. II, 157 A, Probabit iam ipsa posteritas omnium hereticorum.

POSTREMUS. I, 1316 A, Postremissimus omnium.

POSTUMARE, posteriorem esse. I, 387 A, Etsi Moysi postumant. II, 858 B, Omnis enim consummatio atque perfectio, etsi ordine postumat, effectu anticipat.

POSTUMATUS. II, 590 A, Opponitur principatui.

POSTUMUS, posterior. II, 121 A, Quodcumque de postumo corporis propagatur. II, 938 A, Et quasi postuma soboles supparabatur.

 POTESTAS. I, 437 A, Respectu representanee potestatis, i. e. que diuinam representat et sustinet in terris uicem, et confestim exigere penas potest. II, 371 A, Quoniam in potestate erat sermo eius, i. e. potens erat.

POTESTATIuUS. II, 215 A, Non tantum ordinatiuum sed et potestatiuum capit principatu.

PRAE. I, 436 A, Pre manu, i. e. in promptu.

PRAEBERE, referre, representare. II, 233 B, uis ex compositis incomposita preberi.

PRAEBIBERE. II, 122 A, Nam et prebibunt quidam festinando tutelam, sed, etc., i. e. ante se confirmant antipharmacis, amuletis et potionibus, sed quarum uis dissoluitur uenere, atque fit irrita.

PRAECERPERE. degustare. II, 158 B, Si quid utriusque lingue precerpsi.

PRAECIPITARE, decutere, deiicere, de frugibus et pomis, que ante iustum tempus et maturitatem deiiciuntur. I, 406 A, Nescio quod aure latens uitium in flore precipitat. Precipere, preoccupare: I, 489 A, Non precipitat  discretionem, i. e. Deus non preoccupat ante illud tempus iudicii eterni discretionem inter bonos et malos, in qua iudicium partim consistet.

PRAECOQUUS, immaturus. II, 1031 B, Romanum precoqua, i. e, precoci et prefestinata Romani habitus susceptione. Alii leg. Romana precoqua, h. e. precoce properoque consilio Romana facta per deditionem. II, 331 C, Precoquos et abortiuos quodammodo Marcionitas. II, 429 A, Tam precoquam, imo tam acerbam dilectionem.

PRAEDAMNARE, i. e. damnare. I, 283 A, Ignotum et auctorem uox sola predamnat. I, 1260 B, Semper pauperes iustificat, diuites predamnat.

PRAEESSE. I, 522 A, Quasi non quecumque ratio preest, i. e. quasi non omnis argumentorum uis, quibus prestruitur et defenditur reciprocatio animarum humanarum et in alia corpora transmigratio, magis etiam stringit, si affirmetur, reuocari animas ad sua quasque corpora.

PRAEFARI, de prophetis. I, 378 B, De officio prefandi.  Rhenan. prophetandi. Sed alterum latinum magis est apud quos uates fantur, passim et profantur, dum prefantur. I, 413 A, Anhelando prefantur, de preloquio, quod precedere uaticinium suum faciebant. Conf. Num., XXIu, 3; et Donat. Terent. Phorm. Iu, scen. 4, ad uerba: Interdixit hariolus.

PRAEFORMARE, perualde, pre quam alios informare. I, 266 A, B, Quanti enim ad malum preformantur. Sed Heuman. legit cum Hauerc. reformantur.

PRAEFUGERE. II, 706 B, Sed etsi anima prefugerit ultimo gladio, i. e. si forte anima inter ferarum laniatus e corpore excesserit priusquam ultimo gladio pelleretur.

PRAEGNATUS, pregnatio, grauiditas propinqua partui. II, 649 A, 650 C, Iuuencule scilicet pregnatus et partus. II, 754 C, Ut et conceptus et pregnatus.

PRAEIUDICARE. I, 265 A, Preiudicant id esse, i. e. licet nescire uelint, tamen ex illa ui, quam sibi ipsis inferunt, ut in ignorantia illa permaneant, posita est  aliqua cognitio, preiudicium scilicet, odio haberi illa non posse, si sciant ulterius. II, 157 A, Quo pereque aduersus uniuersas hereses preiudicatum sit. Preiudicare sepe est iudicium preuium dare aut premonstrare. II, 659 A, Iam hec conditio proprietatis de ceteris accidentibus corpulentie preiudicauit, i. e. conditio proprietatis corporea iam erit conspicuum quoddam iudicium ad iudicandum de ceteris corpulentie accidentibus.

PRAELATIO. II, 801 C, Et amplius manu propter prelationem, ne uniuersitati compararetur. I, 573 A, Prelatio alterius sine alterius contumelia esse non potest.

PRAELATOR. II, 984 B, Idem misericordie prelator.

PRAELUDERE, i. q. proludere, quod est in re militari II, 324 A, His preluserim.

PRAELUMINARE. II, 841 B, Parabolam a commentatore Euangelii preluminatum.

PRAEMEDITATORIUM, . II, 960 C, Premeditatorium efficitur latrinarum.

 PRAEMITTERE, II, 970 B, Premisso iam sanguinis succo, premisso scilicet ad Deum, quo iam et ipse totus properat. Sic alibi dixit premissam uxorem, premissos liberos, iam seculo digressos.

PRAEPARATURA. II, 402 B, In Iohanne egerat preparaturam uiarum dominicarum, preparationem, , .

PRAESCRIBERE, exceptionem obiicere. II, 197 B, Solemus hereticis compendii gratia de posteritate prescribere. II, 158 B, Non tamen prescribere monarchiam ideo, etc. II, 130 B, Prescribitur mihi, ne quem alium Deum dicam. II, 256 A, Prescribens Deum ignorari nec potuisse, i. e. respondendo ad obiecta aduersariorum, eademque diluendo. II, 888 B, Hoc exigere ueritatem cui nemo prescribere potest, i. e. de qua nichil detrahi potest quacumque ratione. II, 948 A, Prescribe constanter, non omnibus precipi, que quibusdam sint precepta. II, 849 A, Omnia prescribit, i. e. prescriptis definitionibus omnia comprehendit. I, 307 A, De  uestra uobis dissimulatione prescribitur, 1, 170 C, adspice itaque quanta prescribant tibi.

PRAESCRIPTIO. Ex usu forensi significat refutationem, qua, qui postulatur, aduersarii accusationem, disiicit, aut in eum retorquet. Conf. de Prescript. adu. heret. cap. 35. Prescriptionem hereticorum dicit, quia prescribimus hereticis hoc ipso, quod sint heretici: quibus hanc unam exceptionem opponimus, quod aduersus regulam dogmata proferant, itaque ut minime audiendos ab omni disputatione submouemus. II, 248 A, De prescriptione nouitatis. II, 60 B, Certis et iustis et necessariis prescriptionibus repellendas, necessarias prescriptiones dicit, quia secundum eas necesse est iudici, quoscumque agere uolentes repellere. II, 157 B, Sed salua ista prescriptione, nempe ante dixerat: uerum quodcumque primum, adulterum quodcumque posterius. II, 248 A, Ne compendium prescriptionis, ubique aduocatum diffidentie deputetur. Compendium prescriptionis uocat thesin illam. In tantum heresis, etc.

PRAESCRIPTIuE. II, 261 B, Quanquam tam facile est,  prescriptiue occurrere, i. e. obducta prescriptione qua excludam ac perimam totam actionem illius. Que autem hec prescriptio sit, ostendit sequentibus.

PRAESIDIUM, lucrum, bona, peculium. I, 495 B, Cum aliquo utique presidio.

PRAESIGNARE. II, 260 A, Quam Creatoris testimonium presignauerit, i. e. signum pretulerit, unde cognosceretur.

PRAESPERARE. II, 513 A, Qui ergo prenuntiabatur, ille et presperabatur; grec. .

PRAESTANTIA, prestatio, exhibitio. II, 302 B, Et prestantiam propter merentes, qua scilicet prestat premia uel supplicia. II, 432 C, Alius de prestantia eius securos agere mandet. In malam partem: I, 1233 B, Ego enim prestantiam in delictis meam agnosco. II, 650 B. Sed uiderit utriusque prestantie ambitio, i. e. .

PRAESTARE. II, 281 C, Cui cedendo prestet esse. Sensus est: Cui sanctitati prestaret, i. e. foret utilius atque optatius, cedendo esse, i. e. parem esse coniugio  cedendo resecandoque. Melius nobiscum, inquit, ageretur, si ea nostra sanctitas esset, que nos ad tollendum coniugium adduceret, faceretque exsortes coniugii.

PRAESTRUCTIM, uia preparata, premunita. II, 1038 A, Ut ad hominem prestructim perueniretur.

PRAESUMERE, ponere, . I, 274 A, Cum presumatis de sceleribus nostris ex nominis confessione. I, 1317 B, Optantes perseuerare id in nobis, non tamen presumere.

PRAESUMPTIO. II, 993 B, Cum sic quoque obduxero diuerse partis presumptionem. I, 1237 A, Presumptio intinctionis importat, i. e. fiducia uenie per baptismum impetrande.

PRAESUMPTORIE. II, 462 B, Nam et Petrum presumptorie aliquid elocutum, i. e. presumptione prefidente.

PRAETENDERE. II, 619 B, 620 C, n. , Et Iudas pretendit Isrel; legendum Hierusalem, ex Zach., XIu,  14. Est autem pretendere ante uel e regione tendere, aut etiam per circuitum, ut exponitur sequenti membro. II, 272 B, Aliam illi regulam pretendo, i. e. alio argumento in ipsum utor, et regulam ueritatis ei explico. II, 927 A, Pretendimus necessitates adminiculorum. II, 80 A, Traditio tibi pretendetur auctrix.

PRAETER. II, 572 A, preter hereticorum, i. e. preterquam hereticorum; grec. . Heretici genus spiritale sibi arrogabant. II, 169 C, Preter unus Deus.

PRAETERESSE, abstinere, renuntiare. I, 466 A, Cum et ipsis rebus, de quibus transiguntur, pretersumus, i. e. quum ab illis ipsis superstitionibus, siue furore, libidine, crudelitate, quarum caussa spectacula transiguntur, adducti religionis nostre conscientia, abstinemus.

PRAETRACTATUS. II, 107 A, Et determinare ex hoc ipso pretractatu.

PRAEuELLERE. II, 150 A, Quid ei magis quam martyria preuellit? Sicubi homines Deus ab idololatria diuellit, quid magis idololatrie preuellit, quod preuulsum  statim ipsi opponat, quam martyria fortium Christianorum?

PRAEuENIRE. II, 23 A, Damnare preuenit. Hellenism. II, 312 B, Propterea preueni fugere in Tharsos.

PRAEuENTO. II, 23 A, pro quo Latinius melius preuerto, et Rigalt. preuenio: utrumque est Grecor. .

PRAEuERTERE, preponere, anteponere. II, 1045 B, ut sepe apud Plautum. II, 1028 B, Qui penitentiam peccatoris morti preuertit.

PREMERE. II, 586 A, Totam massam seminis sui presserit, i. e. triturauerit.

PRESSUS. II, 1036 B, Purpura pressa dicitur, que purius et meracius lucet, cui est color sanguinis pressi et concreti, nigricans aspectu. II, 59 A, Pressiora testimonia.

PRINCIPALITAS, quod statim a principio fuit: scholastici uocant prioritatem. II, 44 A, Ad principalitatem  ueritatis. II, 668 A, Habes anime principalitatem.

PRIORATUS, , prime partes, principatus. II, 546 B, Ut solent animi pro prioratu exciti.

PRISTINUS. II, 970 B, Quam nec ille Pristinus uester non Christianus martyr attigerat. Rigalt. legendum arbitratur: pristinum uester, h. e. quondam uester, quemadmodum, initio libri adu. Praxeam, dixit pristinum doctor. In hanc uero historiam, quam narrat Septimius, plurima quadrant eorum que Lucianus de Peregrino tradidit. Nam et istum apud Christianos in fama et pretio aliquamdiu fuisse refert, ac propter habitos ab eo per oppida Syrie de Christo sermones comprehensum, missumque in carcerem, atque ibidem Christianorum caritate ac studio diligentissime curatum, cenis omne genus illatis, mox per humanitatem presidis emissum carcere. Postea uero ob delicta quedam, ab christiano consortio eiectum, uarias urbes obiisse non sine gloria philosophantem, ac demum Athenis insana querendi nominis cupidine percitum, conuocata multitudine, postquam uerba  multa de contemptu mortis fecisset, in ardentem rogum insiliisse, nec uisum amplius. Martyrem istum, qualiscumque fuerit, psychicum id est catholicum fuisse ait Septimius, non Christianum, quia tormentis admotus Christum negauerat. Peregrinum suum Lucianus scribit in carcerem coniectum, propterea quod Christum coleret, ; confestim accurrisse Christianos, uti fratres, atque omnimoda solatia contulisse, quin etiam cum eo in carcere permansisse ac pernoctasse, corruptis custodiis.

PRO. II, 1044 B, Pro stupro erat pena, i. e. tam fede exauctorationi eadem pena, que stupro.

PROBARE. II, 191 A, Cum semetipsum uoluit probari. Iren.: . Latinus interpres Irenei reddit: ostendere.

PROBOLA, . II, 162 D, , id est prolationem rei alterius ex altera. II, 163 B, Hec erit probola ueritatis, i. e. generatio filii uera. II, 163 A, ualentinus probolas suas discernit.

 PROBUS. II, 1033 A, De tranquillo probum, i. e. tranquillitate probum, tranquillum, ut de eo queri nemo iure possit. Latin. uult: pronum.

PROCEDERE, est frequentare sacra, adire templum, I, 1294 A, Si procedendum erit.

PROCLIuARE, procliuis esse, inclinare. II, 234 B, In alterum magis procliuarunt.

PROCURARE. II, 576 B, Cui omnes hereses procurantur, , forensi usu. II, 158 C, Quia per tanta millia uirtutum procuratur, scil. monarchia. II, 961 A, Cui ipse diuitie procurant, i. e. inseruiunt. II, 277 A, Aemulatio autem liberando homini procurat, II, 799 A, Sub obtentu procurandi, i. e. ministrandi Imperatoribus.

PRODICIA. I, 567 A, uidete qualem prodiciam aduersus nos subornastis. Prodiciam hic uocat, quam in Apologetico indicem.

PRODIGERE. I, 525 A, In nichilum prodegerit, i. e. licet  etiam luxuriauerint et prodigi fuerint in perdendo et dissipando corpore. Alii, redegerit. I, 378 A, Pene iam totis seculis Creatoris prodactis, i. e. porro actis. II, 483 B, Prodacto euo isto, i. e. consumpto. I, 1245 A, Saluti prodacte reformari, i. e. turpiter profuse, proiecte, deperdite.

PRODUCERE, propr. de metallis, extendere, excudere. I, 301 A, Et in lances argentaria metalla producta. II, 609 A, Quo eos de terra Aegypti produxit, pro eduxit. II, 908 B, Non religio produxit, i. e. facit ut ueniant in Ecclesiam Dei, et se ei adiungant. I, 614 B, Et ad hoc scamma produxit. Produci proprie in spectacula athlete gladiatoresque dicuntur ab ipsis munerariis, qui ludos edunt.

PRODUX. II, 786 B, Et producem mutui coitus. Producem dicit, quemadmodum supra traducem. Igitur unitatem mutuo coitu productam dicit esse producem mutui coitus, siue potius id quod ex utriusque  coagmentatione dissilit, quum inter se diuelluntur que arcte fuerant coagmentata.

PROFERRE. II, 163 A, Prolatus est sermo Dei, an non?

PROFESSIO, , de negotiatoribus, qui merces suas profitentur. I, 494 A, Quantum uectigalibus pereat fraude et mendacio uestrarum professionum. II, 469 B, uerum professio eius alterius auctoritate conficitur.

PROFESSOR. II, 469 B, Nemo sibi et professor et testis est.

PROFLIGARE, magnam rei partem conficere. II, 503 B, Quanto opusculum profligatur breuiter, i. e. quo magis prope est, ut hic liber absoluatur atque ad finem producatur. Ita Cic. Tusc. u, 6: Profligata iam questio est, et pene ad exitum adducta.

PROINDE, i. q. perinde, ut ap. Cic. sepe.

PROLATIO, continuatio, duratio. II, 24 A, Omnem prolationem querendi et inueniendi. II, 552 A, Accepit  prolationis sue officium, i. e. procreationis. II, 172 D, Me aliquam inducere, id est prolationem rei alterius ex altera, sublimitati et claritati aliqua prolatio.

PROMA, . II, 297 B, Promas tuas replesti.

PROMULGARE, iuris publici facere et ad usum publicum traducere. I, 534 B, Qui primus cerasa ex Ponto Italie promulgauit.

PROMULSIS, uas escarium, lanx. II, 1048 B, Quingenariam promulsidem, i. e. lancem quingentarum librarum argenti.

PRONUS, cum datiuo. II, 234 C, Nec malo nec bono pronus.

PROPE. II, 1033 A, Prope sis eamdem negare, i. e. parum absit quin neges eamdem.

PROPERABILIS. II, 722 A, Calore properabili.

PROPERATUM, prepropere editum, seu inchoatum et rude. II, 246 B. uid. Hieronym., comment. in Abdiam.

PROPRIE. II, 664 B, Non quia spiritus proprie est, i. e. seorsim ab anima et per se.

 PROPUDIOSUS, impudicus, inuerecundus. II, 1042 B, Ne quid et illi de Cesaribus uestris obmussitent, pariter propudiosis.

PROSAPIA significat progeniem uel familiam. uet. gloss. prosapies, . Prosapia, .

PROSCRIBERE. II, 668 A, Faciem tamen operis frontemque materie de anima unusquisque proscripsit. II, 101 A, Rex Iudeorum proscriptus in crucem, i. e. pronuntiatus programmate a preside prouincie imposito. II, 1008 A, Sed incertum cui, quia nec persona, nec caussa proscribitur.

PROSECARE, sacrificando Deo offerre. I, 503 A, Maior etas apud Gallos Mercurio prosecatur. I, 316 A. Aesculapio tamen gallinaceum prosecari iam in fine iubebat.

PROSPECTE, maxima prouidentia. I, 304 A, Etiam circa ipsos deos uestros, que prospecte decreuerant patres uestri.

PROSPECTUS. II, 98 A, Ex Apostoli prospectu, i.  e. ut prospicienter statuit Apostolus.

PROSPER. II, 1030 C, Tam prosperos temporum, phrasis tertullianea, ut et infra: insignes libidinum.

PROSPEX. I, 616, A, In ominibus augurem, in euentibus prospicem, i. e. prouidentem, prudentem.

PROSPICERE. I, 425, A, Si ad ultores transire prospexit. Sensus est: recte Cybelen cum cultu suo ad Romanos transiisse, quod sciuerit, forte inde ultores Ilii prodituros. At quomodo tam seram prospicere temporis fortunam potuit, que paucos dies in fato Aurelii discernere non potuit. II, 150 A, Quibus magis eam, quam passionibus prospicit, , greca phrasi.

PROSPICIAE. II, 580 A, Prospicias earum. Ciacon. legit prosicias; Fest. Prosicium, quod prosectum proiicitur. Glossarium: Prosicie, , et alibi, prosicie, .

PROSTARE. II, 709 B, Postrema dedecoratione sub  titulo prostitisse Helenam uiliorem, i. e. prostibulam fuisse in fornice uel lupanari publico, cuius infamiam publicus titulus proscriptione profiteretur.

PROSTITUERE. I, 502 A, Lucernas meridie uanas prostituere. Hauere. cum ceteris interpr. ait uehementius esse dictum, prostitui enim exiguam lucernarum et tedarum lucem, quum lucidissimis radiis solis meridiani opponatur. Malim tamen interpretari: palam exponere. II. 891 C, Aut tegi aut prostitui, i. e. retecta palam statui, et sine uelamento procedere ante oculos omnium. II, 912 A, Quam totam faciem prostituere.

PROSTITUTIO, institutio publica. I, 433 A, Sub imaginum prostitutione.

PROTELARE. II, 409 C, Sed sexcenta millia hominum protelauit, i. e. sexcentis hominum millibus uite et uirium tenorem continuauit, produxit, protraxit. I, 1233 B, Et in portum diuine clementie protelabit, i. e. ad portum usque quemlibet distantem producet,  I, 630 A, Ut et ignorantiam protelet in occasionem, i. e. tanta est uoluptatum uis, ut hominem suum tamdiu doceri nolit, uitanda esse christiano spectacula, quamdiu spectandi occasio sperabitur.

PROuOCARE. II, 88 A, Prouocans eam, nempe communionem utensilium, ad rationalium et irrationalium distinctionem, i. e. iubens ut ea commode prudenterque in duo genera distinguatur; hec rationalia, quorum fabrica et usus cum ratione coniunctus, illa irrationalia, quorum tota accuratio preter et contra ipsam rationem est.

PROXIME, proximo tempore, nuperrime. I, 372 A.

PSYCHICUS. II, 156 A, Et manet chirographum apud Psychicos. Psychici opponuntur Pneumaticis, i. e. spiritualibus; quemadmodum et animalem fidem spiritali opponit discipline, lib. de Ieiun, cap. I. Dicebantur autem a suis Montaniste siue Cataphryges spirituales, eo quod spirituales reuelationes et prophetias sibi arrogarent: qui uero has singulares prophetias et reuelationes ordinarias negabant  esse in Ecclesia, audiebant Psychici ex I Cor., II. Tertullianus autem mediam quamdam uiam tenuit quodammodo. Nam paracletum, i. e. spiritum ordinarium prophetiarum reuelationumque singularium, agnoscebat ut Montanista: ieiunia seuere urgebat, martyria cogebat, in persecutionibus interdicens fuga, et secundas nuptias damnabat; sed a Montanistarum sacramentis abstinebat, et impiis illis atrocioribusque de Montano et Prisca predicationibus. Ex quo factum, ut Augustinus  Tertullianos siue Tertullianistas a Montanistis, qui et dicti, distingueret. II, 953 B, 954 B, Exteriores et interiores botuli Psychicorum. I, 532 A, De quo inter nos et Psychicos questio est.

PTISSANA, , hordeum decorticatum. Greci hordeum aqua perfusum, dumque tumeret in sole expositum, mox in pila ligneo pistillo tantisper tundebant, dum corticem glumamque exuisset. I, 532 A,  In exemplum ptissane, i. e. instar ptissane.

PUBLICARE, in publicum traducere. II, 112 B, Qui enim non publicatur in hominibus, publicatur in Domino.

PUBLICATIO. II, 892 B, Omnis publicatio uirginis bone stupri passio est, i. e. detectio capitis.

PULSARE. I, 391 A, Idem spiritus pulsat, i. e. mentes prophetarum ueridicis impleuit, futura dicere impulit. II, 796 A, Pulsata salute, licet non adita ueritate, i. e. pulsauere salutis ianuam Platonici, uindices immortalitatis animarum, sed qualitatem et modum immortalitatis ignorauere, non adita ueritate. I, 609 B, Tunc philosophi duri, cum ueritatis fores pulsant.

PULuIS. I, 1306 A, Et illum ipsum nigrum puluerem. Niger puluis est calliblepharum Grecis et Latinis dictum, ex adustis rosarum palmarumque foliis, ex ampelitide et aliis, quo oculorum exordia producuntur.  Iun. leg. exodia, i. e. fines et ambitus promouentur pigmento ad uenustatem uultus.

PUMEX. II, 1042 A, Pumice speculi, i. e. speculo pumicato, leuissimo ac politissimo.

PUNIRE. I, 1270 B, Aduersus omnem subuertende fidei aut puniende paraturam, puniende fidei, i. e. penis ac tormentis exercende probandeque.

PURGARE. II, 427 C, Alibi malo purgare, i. e. refellere atque amouere: metaphora a re rustica. I, 306 A, Ut uiam mihi ad manifestiora purgem.

PURGATRIX. I, 1205 A, Purgatrice aqua se expiabat.

PURUS. I, 700 B, Sacrificamus quomodo precepit Deus, pura prece, absque thure, absque uictima. Sic I, 1244 A, Pastum et potum pura nosse, i. e. uti pane et aqua solum, absque ullis aliis esculentis, absque condimentis. Sic Iuuenalis: Obseruant ubi festa mero pede sabbata reges, i. e. nudo pede. Itaque pura prece, hoc est sola et nuda oratione, de  mente sancta et innocenti. Offerebant Gentes diis uanis inanima aut bruta, thura aut boues; Christiani Deo uero offerunt animam rationalem, laudes et gratias dicentem Deo. Hoc diserte explicat Athenagoras legatione illa pro Christianis ad Antoninum et Commodum, citatis etiam Pauli uerbis, quibus hostiam describit, , , , . Ipse Tertullianus in Apologetico: Offero optimam et maiorem hostiam Deo, quam ipse mandauit: orationem de carne pudica, de anima innocenti, de Spiritu sancto profectam. Et lib. Iu, cap. 1, aduers. Marcion. ad illud Malachie: Offertur nomini meo oblatio munda, scilicet simplex oratio de conscientia pura. Et cap. 9, hominem ait offerre debere munus Deo apud templum, orationem scilicet et actionem gratiarum apud Ecclesiam per Christum Iesum, catholicum patris sacerdotem. Minutius Felix, posteaquam dixit: Delubra et aras non habemus, addit: Litabilis hostia bonus animus, et pura mens, et sincera sententia. Hec nostra sacrificia, hec Dei sacra  sunt. Denique Eucaristica nostra confici pura prece, siue oratione sola, Iustinus aduersus Tryphonem Iudeum testatur.  I, 1269 A, Contenta simplici pabulo, puroque aque potu.

PUSILLITAS, paruitas. II, 210 A, Quecumque potestas ei, quam pusillitas, competit, i. e. potius, uel magis, quam pusillitas. Ellipsis greca perfrequens.

PUTATIuUS, qui uere non est. II, 335 A, Putatiue in Christo corpulentie. II, 335 C, Natiuitatem putatiuam illi accommodasse, quasi uere natus et re ipsa non fuisset. II, 754 C, Qui carnem Christi putatiuam introduxit.

PYCTES, , pugil. II, 134 A, Pyctes ipse non queritur. II, 978 B. Pycte xerophagiis inualescunt.

PYRIPHLEGETON, igneus inferni fluuius, ubi pena , i. e. eiulatus in igne flagrantium, ut ait Lucianus in Necyomantia. I, 520 A.



Q


QUA, quia, in quantum. I, 441 A, Sciunt, qua homines, quis et animam, i. e. quia uel in quantum homines sunt, sciunt etiam a quo animam acceperint. uel ita: sciunt quis illis dederit animam, qua scil. anima homines sunt, et differunt a brutis. I, 483 A, Si qua illic arborum poma conantur, i. e. si quo modo, ut aliqua apud uirgil. pro aliquo modo.

QUAESTIO. II, 581 A, In prepositionum questionibus, i. e. in exagitatione subtili prepositionum; inde ex, per, similiumque exponit atque demonstrat sequentibus. Sed de ea re amplius egit auctor lib. de Prescript., cap. 49. II, 172 C, Si hunc articulum questionibus Scripture ueteris non expediam. II, 187 C, Post Philippum et totam substantiam questionis istius. II, 307 A, Diligere questiones, i. e. toto studio operam dare sanctis illis questionibus, de quibus Isaias postea, , .

 QUANTI, pro quot, ut tanti pro tot. I, 266 A, 281 A, Quanti enim ad malum preformantur. II, 179 C, Quanta tibi prescribam, i. e. quam multa. II, 253 C, Quanti nequam serui regum nominibus insultant.

QUANTO. II, 219 B, Quanto non comparat cui adscribantur, i. e. quanto magis non comp. II, 626 A, Quantoque incredibile, subaud. magis. II, 503 A, Quanto opusculum profligatur breuiter, i. e. quo magis prope est, ut hic liber absoluatur, atque ad finem perducatur.

QUANTUM, quod attinet ad, si spectes. I, 281 A, Quantum interpretatio est. II, 232 B, Quantum proprie pictor, i. e. in quantum.

QUATENUS, i. q. quia. II, 226 B, Quatenus hic solorum corporum, etc. II, 176 B, Quatenus ita Scripture docent, i. e. quoniam, quandoquidem.

QUI. II, 236 B, Sicut facit qui decor, i. e. aliquis decor.

QUICQUID, pro quiduis, quidlibet. II, 43 B, Hoc  nomine quidquid emendat.

QUINIO. II, 656 A, Inuenitur etiam in iure ciuili greca quedam quinionem enixa filiorum. In iure ciuili, i. e. in iureconsultorum libris, quos ita citare solent etiam ueteres grammatici. Plin. H. N. lib. uII, cap. 3. Reperitur et in Peloponneso quinos quater enixa maioremque partem ex omni eius uixisse partu. Aristot. , . Etenim Peloponnesi non meminit. Sed et Strabo, etiam ex eodem Aristotele aliter narrat, in Xu; aliter Gellius in X. Denique Aristoteles ipse, eadem de re alio se loco dixisse commemorat, qui locus hodie non apparet. Gaius lib. I, Fideicommissor., ut refertur L. 3 de Rebus dubiis, et Iulianus I, 36, de Solutionib. Idem omnino de Alexandrina muliere tradunt, quod hic Septimius noster de Greca.

QUINQUATRIA. I, 674 A, Quis ludimagister sine tabula uII idolorum quinquatria tamen frequentabit? Quinquatria dicuntur festi illi dies Minerue sacri,  quorum primo Minerue fiebant sacra, tribus sequentibus munera, quinto denique lustratio. Ouid. Fast. III:

Una dies media est et fiunt sacra Minerue,
   Nomina que a iunctis quinque diebus habent.
Erat autem primus istorum dies mense Martio, XIu Cal. April.: ultimus communi appellatione Tubilustria dicebatur: omnes muneribus frequentati, que Minerualia dicebantur, presertim que tirones atque nouitii magistris suis in omni genere exhibebant. Ouid. ibidem:

uos quoque, Phebea morbos qui pellitis arte.
   Munera de uestris pauca referte dee:
Nec uos, turba feri censu fraudata magistri,
   Spernite, discipulos attrahit illa nouos.
He quidem maiores Quinquatrie. De minoribus uid. uarro, lib. u. de Ling. lat. et Festus. Sensus est, nullum esse ludimagistrum, qui non habeat in ludo suo siue schola tabulam septem idolorum, hoc est,  septem planetarum, Lune, Martis, Mercurii, et ceterarum, unde nomina dierum hebdomadis cuiusque. Aut si quis reperiatur absque huiusmodi tabula, hunc tamen quinquatria frequentaturum. Quis autem fuerit apud ludimagistros istius tabule siue laterculi septem dierum usus diligentius inquirere non tanti est. Fortean perscriptum aut significatum illic fuit, quid quaque die discipulis tradi reddiue oporteret. Iuuenal. Sat. uII:

Nil salit Arcadico iuueni, cuius mihi sexta
Quaque die miserum dirus caput Hannibal implet.
Ea die scilicet totius hebdomadis summa colligebatur. Septima die, quies et otium. Ipse Tertull. lib. ad Nationes I, cap. 13: uos certe estis, qui in laterculum septem dierum Solem recepistis, et ex diebus ipsum prelegistis, quo die lauacrum subtrahatis aut in uesperam differatis, aut otium et prandium curetis.

 QUISQUE, pro quisquis. II, 611 B, uel quisque ei in hereditate regni successit.

QUO. II, 216 A, Quo illic etiam, per quem omnia fuerit, reuelatur, i. e. quod. II, 522 B, Quo nec hic Apostolus, i. e. quapropter. II, 518 B, Quo iam mihi duos deos, i. e. quorsum, ad quid.

QUOMODO, quoquo modo, uel quocumque modo. II, 471 B, Sed quomodo Marcionite uolunt credi.



R

RANUNCULUS. I, 659 A, Ac si stillicidia mellis de ranunculo uenenato, i. e. ut si quis fauum mellis una cum rane rubete pulmonibus exprimat, nam inde confusa ueneno mella stillabunt, mella quidem sed uenenata. Iuuenal. Sat. I:

    . . . . . Que molle calenum
Porrectura uiro miscet sitiente rubetum.

RAPERE. I, 266 A, Quos rapit; subaud. malum, i. e. qui mala sequuntur ac peruersa. I, 1203 A, Quoniam subiecta queque materia eius, que desuper imminet,  qualitatem rapiat necesse est.

RATIO. I, 278 A, Quedam ratio emule operationis, i. e. quoddam ens operose emulum. Intelligitur de diabolo, qui inuidet Ecclesie Christi. I, 526 A, Que ratio uniuersitatem, etc., per rationem intelligenda summi Dei sapientia. II, 122 A, Tormenti ratione, in modum tormenti. II, 143 C, Hec nobis etiam ludicrum in modum certa ratio mandauit, i. e. ratio ipsa nos cogit iubetque, ut istis somniis et nugis illudamus.

RATO. II, 710 A, Nulli enim uitam istam rato fieri nisi uniuersis, que arguunt eam, expunctis, i. e. nullam uitam ratam haberi, et in rationes referri, nisi omnia absoluerit atque perfecerit, que pertinent ad uite traducende modum. Forenses locutiones.

REBELLARE. II, 480 D, Que pax a non rebellato? i. e. in quem nulla commissa rebellio.

RECAPITULARE, id est, ad initium redigere, uel ab initio recensere. II, 512 C.

 RECEPTUM. II, 141 B, Et per singula tabulata celorum de recepto dispici ceperint. Latin. uult de receptu; Rigalt. uero de precepto dispici, i. e. inquiri, et examinari an precepto Christi paruerimus, an fuerimus constantes in confessione nominis Christi coram potestatibus.

RECIDIuATUS. II, 796 A, Certe recidiuatum anime corporalem pronuntiauerunt, i. e. restitutionem ex casu. II, 818 A, Que carnis recidiuatum pollicentur. II, 837 C, Recidiuatus status iudaici. II, 697 A, Samius sophista Platoni auctor est animarum de recidiuatu reuolabili.

RECIDIuUS, rediuiuus. II, 261 A, Recidiui anni fidem argumentantur. II, 424 B, Exsuscitatus ad spem eterne uite per exempla recidiue, i. e. rediuiue, instaurate. Recidiua Seruius exponit post casum restituta. Ita uirgil., recidiua Pergama, Aen. Iu, 7 et 10. Plin. recidiuas febres cum medicis appellauit , . II, 810 B, Uniuersa conditio recidiua est, i. e. omnes res create de integro restituuntur restauranturque.  II, 690 A, Ipsa post obliuionem recordatio memoria recidiua est. II, 1022 A, Ita mechia de pristino recidiua.

RECIPROCARE. II, 335 B, Ad caput, id est ad initium reciprocare uniuersa in Christo. II, 78 C, Quam diu per hanc lineam serram reciprocabimus. uid. LINEA.

RECIPROCICORNIS, qui reciproca et obtorta cornua habet, , II, 1031 B.

RECOGITATUS. II, 466 A, In recogitatu mulierum illarum.

RECOGNOSCERE, accurate legere. I, 391 A, Dum patimur, legantur, dum recognoscimus, probantur, i. e. fiunt illa omnia interim, dum ista in transcursu legimus; sed, dum accurate legimus, uidemus illa predicta ante iam exitu probari.

RECORPORARE, in aliud corpus, siue in aliam formam transmutare. II, 804 A, In materiam robustiorem recorporare. II, 837 B, Et recorporari carnis facultatem.  II, 706 C, Nam et qui laboribus atque seruitiis puniendi, in asinos utique et mulos recorporabuntur.

RECORPORATIO, II, 837 C.

RECTOR. II, 218 A, Arbitrum rectoris inuenio sermonem. Cod. Diuionens., Arbitrum factoris inuenio sermonem.

RECUPERATIO. II, 1022 C, Post recuperationem et reformationem. Recuperationem hic dicit pro curatione et sanatione, ut supra immunditiam dixit irrecuperabilem.

RECUSARE, derelinquere. II, 1037 A, Cum squamis et anni recusantur, alii recursantur. II, 336 A, Plane natiuitatis mendacium recusasti, i. e. confutasti adductis caussis: forense uerbum.

REDANIMARE. II, 811 B, Nec redanimari, sed reformari existimentur.

REDANIMATIO, II, 837 C.

REDINuENIRE. II, 729 A, Sophocles tragicus, somniando redinuenit.

REDIRE, resolui. II, 247 A, Liquores ignibus redeunt,  i. e. ne liquores quidem ipsi illic sunt liquidi, nisi ignibus admotis resoluantur in liquorem, glaciati sunt, constricti gelu.

REFECTIO. II, 798 B, Soluis carnis refectionem cum maxime asserimus, i. e. resurrectionem.

REFICERE, reponi. II, 1047 A, Facile sese regit, facile reficit. II, 809 C, Et utique idoneus est reficere, qui fecit.

REFRIGERARE. I, 704 A, Indigentibus refrigeramus, . Hellenismus. uarinus, , inquit, , : et ita refrigerium locis quam plurimis.

REFRIGERIUM. II, 708 A, Per sententiam eternam tam supplicii quam refrigerii.

REFRIGESCENTIA. II, 722 A, Sed nec refrigescentiam admittam.

REFORMATUS. II, 563 A, Aeonum tutelarem reformatum, i. e. reformationem.

REFUGA. II, 1309 B, Metalli refuga mutatur, qui a  communi metallorum sorte seipsum eximit, siue, ut Rigalt. uult, quasi damnatus ad metalla inde fugerit.

REGIO. II, 235 A, Ab utraque regione, i. e. a loco uel sede utriusque, nimirum boni et mali.

REGULA. II, 26 B, Regula fidei. Regulam hic et aliis locis uocat, quod uulgo Apostolorum symbolum uocamus. , Ireneo. II, 197 B, ueritatis regula. II, 157 A, Hanc regulam ab initio Euangelii decucurrisse. II, 254 B, Quia prohibet disposita iam regula summi magni, i. e. posita illa regula, seu iacto fundamento, duo dii esse non poterunt. II, 271 A, Ad regulas perducam, i. e. constringam ordine et loco, que ad declarandam questionem hanc pertinent. II, 272 B, Aliam illi regulam pretendo, i. e. alio argumento in ipsum utor, et regulam ueritatis illi explico.

RELIGIO. I, 346 A, Circuit cauponas religio mendicans. Pamel. intelligit de sacerdotibus Cybeles, qui stipem ostiatim exigebant; Hauerc. uero de inuitatione  publica ad locationem, et laudat uerba in lib. ad Nat. I, cap. 10: Negotiatio religione proscribitur, sanctitas locationem mendicat.

RELIQUATIO. II, 746 B, Nulla erit reliquatio temporum non constitutorum.

RELIQUATRIX. II, 710 A, Reliquatricem delictorum, i. e. ex rationibus debitricem reliquationis. Sunt enim reliquatores, qui quod alicui debent, ex asse et integro non persoluunt, sed alicuius partis debitores remanent.

REMEABILIS. II, 705 C, 706 A, Imo adhuc proxime etiam in corpora remeabilem affirmant.

REMEDIARE, subuenire. II, 52 A, Detractione uel adiectione uel transmutatione remediaremus. II, 447 A, Ideo illos remediatos, sanitati restitutos. I, 703 B, Aut a demoniis aut ualetudinibus remediati sunt.

REMISSA, remissio. II, 403 B, Diximus de remissa peccatorum.

 REMUNERARI, passiue. I, 502 A, Statuis et salariis remunerantur.

RENIDENTIA. II, 733 B, Et renidentias eorum per quietem, i. e. risus. Nam renidere etiam est in Glossario uetere.

RENUNTIARE, discedere de loco, quem quis indigne occupauerat. I, 404 A, Sequitur ut falsa renuntietur. II, 395 B, Atque adeo hoc statim renuntiandum est, i. e. declarandum. II, 103 A, Plenius eam de stylo nunc renuntiaturus, i. e. definiturus et declaraturus scripto responso meo. II, 81 B, His igitur exemplis renuntiatum erit, i. e. contra et ex aduerso nuntiatum erit. II, 658 A, Aiunt enim et idcirco animam incorporalem renuntiandum.

RENUNTIATIO. II, 754 B, Renuntiatio eius dabit legem nostre resurrectioni, i. e, demonstratio, declaratio enuntiando facta. I, 638 B, Una renuntiatio nostra aduersus idololatriam.

REPASTINARE, propr. refodere pastino seu ferramento bifurco uinitorum. II, 303 C, Ut commissio  iniurie metu uicis statim occursure repastinaretur. I. 1326 B, Non repastinantes diuitiarum uestrarum uel elegantiarum usum. I, 1246 B, Et bisulcum aliquid ferri uel eris unguibus repastinandis. II, 735 A, Aut repastinet uitis modo  uitam, etate renouata.

REPASTINATIO, euulsio, recisio, que propagationi opponitur. II, 921 B, Non sine ratione propagationis in primordio et repastinationis in ultimo.

REPERCUTERE, contra aduersarium suo uti argumento, quasi telo, quod repercussum a clypeo iacientem uulnerat, inque eum resultat. I, 488 A, Hoc, inquitis, et in Deum uestrum repercutere est.

REPERTRIX. II, 394 B, Nec gaudium confert repertrici Ecclesie.

REPUERASCERE. II, 544 A, B, Repuerascere nos et Apostolus iubet.

REPUTESCERE. II, 702 B, Ne aliqua sepulture conditio reputesceret. uid. CONDITIO.

 RES. II, 1032 A, Sit nunc aliunde res, nunc aliunde argumenta petantur, transeamus ad alia argumenta, aliunde sumpta.

RESCULPERE. II, 959 C, Nam et primus populus primi hominis resculpserat crimen. Augustin. in Psalm. uI: Dum enim nos conuertimus, id est mutatione ueteris uite resculpimus spiritum. Rufinus in eumdem Psalm.: Dum conuertimur, id est, dum commutatione ueteris uite resculpimur.

RESERARE, frangere et aperire. I, 308 A, Quis cruenta . . . ora iudici reserauit, i. e. ferinum illum hominis bellue similis rictum, dentium ordine quasi sera clausum, ui diffractum et opertum, quomodo nondum ad stomachum misse particule carnis humane in ore deprehendantur.

RESIGNARE, aperire, effringere. I, 303 A, Ob resignantes celle uinarie loculos. Sera enim non tantum, sed et sigillo muniebant cellas, in quibus uina et esculenta condebant. II, 782 A. De terra, id est carne, nondum generationi resignata. II, 378 A, Ionathan,  filium Saulis, resignati ieiunii culpam deprecatione delesse. Resignatum uocat ieiunium infringendum; dederat enim Ionathas occasionem uiolandi ieiunii, cum mel ori suo admouit. II, 849 B, ueteris testamenti resignandi, et noui confirmandi, i. e. explicandi ueteris, et noui confirmandi. Nam testamenta aperiebantur resignatione, consignatione stabiliebantur.

RESONARE. II, 906 C, Que publice resonant, signo dato tuba uel tintinnabulo, de horis tribus insignioribus publicis.

RESPERGERE. II, 1001 C, Maculas carnis post baptisma resperse, i. e. rursus sparse et maculate, nouis scilicet post lauacrum sordibus.

RESPONDERE. II, 233 B, Informem et incultam materiam respondere. In speculo respondere dicitur imago aut res, pro eo quod est preberi, representari, referri, uel potius spectandam sese exhibere ex aduerso. Negat igitur materiam respondere in hoc ornato  mundo, i. e. sui responsum imaginemque exhibere. II, 91 B, Et in alium dominum respondere post Christum, i. e. superueniente noua sponsione se obligare ad officia prestanda domino, qui alius sit a Christo, et aliud ab ipso sentiens iubensque.

RESPONSIO. II, 865 A, Anima enim non lauatione sed responsione sancitur. Responsionem appellat auctor sponsionem, qua nos ipsi uicissim obstringimus gratiam spondenti Domino. appellat Apostolus ex relatorum natura, I Petr. III.

RESUSCITARI, oriri de stellis. II, 1033 A, Siderum distincta confusio interdum deiicit quid, interdum resuscitat.

RETRACTARE, refellere. I, 280 A, Nemo retractat, nonne ideo bonus, etc., i. e. nemo refellit sermones istos criminantium, dicendo: uide, ne, etc. II, 549 A, Non alie erunt, quam que retractantur. II, 136 C, Nec quisquam retractat. II, 403 B, Sed non statim hac sententia  ceteris retractauimus, i. e. de aliis argumentis hanc sententiam nolumus hoc loco accipi. Retractare sepe est diligenter tractare, et recognoscere. II, 231 B, In preteritis aliquid retractauimus. I, 1255 B, Quis de bono eius late retractet, i. e. quis de bono eius satis unquam dixerit. At in omnibus antiquis exemplaribus legitur quis de bono eius latere retractet, i. e. quis de bono eius latere aut reticere apud se cogitet. I, 392 A, est carpere, Fortasse an hoc nomine de statu eius retractetur. Nam obtrectationis ergo diligenter inquiri sectam dicit Tertullianus.

RETRACTATUS. II, 157 B, Dandus etiam est retractatibus locus, i. e. diligentiori examini et refutationi. II, 248 A, Hereticos sine retractatu doctrinarum reuincendos. II, 474 A, Sicut et in euangelii uestri retractatu probatum est. II, 931 B, In generali retractatu.

RETRO, olim. II, 246 B, Retro gestum est nobis, . Hellenism. I, 432 A, qui retro oderant, i. e. qui antehac oderant. Sic sepissime.

RETROSIOR, qui magis retro, i. e. uetustior, antiquior  est. I, 387 A, Extremissimi tamen eorum non retrosiores deprehenduntur primoribus uestris sapientibus.

RHETORICARI. II, 301 A, Ita nos rhetoricari quoque prouocant heretici, sicut etiam philosophari.

RISILOQUIUM. II, 1245 A, Cum penes insultaturos in risiloquio consistit.

RIuALITAS. II, 988 C, Quot riualitates defendam. Etenim plerique amatores amatas suas ab riualibus defendunt homicidio, riualibus uario mortis genere extinctis.

ROBORATUS. II, 691 A, At quanto roboratior exitus a feminis reuinci quam probari? Latin., Rigalt. et alii leg. ruboratior exitus, non roboratior. Exitum ruboratiorem uocat euentum ex quo plus ruboris ac pudoris incutiatur.

ROMANITAS. II, 1040 A, Si est romanitas omni salus, etc., i. e. si romanos mores amplecti cunctis populis utile est et gloriosum, quid nunc per studia prorsus inhonesta atque inutilia ad Grecos abitis?

 ROMPHAEA, , gladius. II, 745 A, Nisi quia nullis romphea paradisi ianitrix cedit.

RUCTARE. I, 413 A, Qui ructando curantur. Hauerc. curuantur. De uatibus, qui, ubi per sacrificia et incensiones holocaustorum numen conceperunt, in partus doloribus et sunt: incuruantur itaque, dum conceptus spiritus per fauces erumpere cupit. II, 815 A, In quem mors aliqua ructarit, i. e. in quem aliquis celeritate ueneni correptam animam inter sorbendum cum ructu efflauerit.

RUDIS. II, 222 B, Rude illud est, quod imperfectum est.

RUMA, et rumen appellatur in feminis mamma, in quibusdam uero animantibus eminens pars gutturis, per quam dimissus cibus reuocatur, ut ait Seruius, siue, ut Nonius, locus in uentre, quo sumitur cibus, et unde redditur. Festus: Rumen est pars colli, qua esca deuoratur. II, 800 A, Et rumis alitum.

 RUMPERE. I, 301 A, uel adhuc flagra rumpentium, in quorum tergis uestigia recentia exstant disruptorum in cedendo flagellorum; quos lepide hesternos Quirites uocat Persius Sat. III, 106.

RUNCARE, radicitus euellere, amouere. II, 1035 B, Runcare atque rustare instituit.

RUNCINA, instrumentum quo opus poliebatur. I, 340 A.

RUPEX. incultus, rusticus. II, 1041 A, Ille apud rupicem. I, 404 A, Non qui rupices et adhuc feros homines. II, 655 B, Quid autem facient tot ac tante anime rupicum et barbarorum.

RUSSATUS. II, 77 A. Et tunc russatus sanguinis sui spe. Tunice militares erant russate, . Hic miles factus Christianus, pro tunica russata, sanguinis sui spe, hoc est, sperata martyrii purpura russatus dicitur, russate militares apud Trebellium, et apud Iuuenalem, russatus Lacerta.

RUSTARE, ruscum seu ruscus sunt rubi et sentes, unde ruscare seu rustare, unde et rustarie falces  sentibus eradicandis parate. II, 1035 B, Runcare atque rustare instituit, alii legunt ruspare, i. e. querere.



S

SACERDOS. II, 1045 A, Sacerdos suggestus, i. e. sacerdotalis suggestus. Ita I, 907 B, Sinistra conscientia, i. e. sinistra conscia. II, 926 C, Per sacerdotem de monogamia ordinatum, aut etiam de uirginitate sancitum, i. e. uocatum ad sacerdotium de numero monogamorum, aut de numero uirginum .

SACERDOTIUM. II, 1031 A, sacerdotes.

SACRAMENTUM, religio. I, 363 B, Et omnem hinc sacramenti nostri ordinem haurite, i. e. progredimini ad notitiam religionis nostre. II, 623 B, Sic et iehsu ob nominis sui sacramentum. I, 520 A, Nonnisi de nostris sacramentis. II, 32 B, Eiusdem sacramenti una traditio, i. e. eiusdem euangelii. II, 38 A, Tacitum sacramentum, i. e. doctrina sacra remotior et arcana. II, 45 B,  Ob diuersitatem sacramenti, i. e. doctrine. II, 588 A, B, Qui tantum sacramentum etiam illudendo prodiderim, i. e, tantum mysterium, tam arcanam et absconditam doctrinam. II, 594 A, Pro magno nominis sacramento. Iren. . II, 157 B, sacramentum dicitur doctrina de Trinitate. II, 622 B, Qui in huius sacramenti imagines parabatur, i. e. tum ut ipse imago esset, tum ut typis et imaginibus Christi accenseretur, que fuerunt ex lege quamplurime in testamento uetere. II, 835 B, Hoc enim lignum tunc in sacramento erat. II, 138 B, Ne antiquitas suum forte habuerit sacramentum, i. e. ne quis putet, ueteri testamento ordinata fuisse martyria, non nouo; lege, non euangelio. Itaque sacramentum martyrii dicit, II, 963 A, uerum etiam sacramentorum agnitionem ieiunia de Deo merebuntur, i. e. peritiam interpretandi figuras et imagines sacras, nempe diuinitus obiectas in somno. Sacramenta igitur somnia a Deo immissa. II, 964 C, Quibus modis de Deo impetraretur agnitio sacramentorum.  II, 470 A, Harum figurarum sacramenta. II, 660 A, Et uidet et audit sacramenta, i. e. parabolas, enigmata, figuras, mysteria, cuiusmodi sunt que ostenduntur aut suggeruntur per somnia, quibus Dei uoluntas significatur, siue aperitur. Iren. lib. u, cap. 7, latine dixit sermones inenarrabiles, . II, 973 A, Lex est sacramenti, i. e. communionis christiane lex est, ut nostrum sit, quodcumque nostrorum est. II, 261 A, Aride et ardentis nature sacramenta, i. e. signa seu mysteria. II, 280 A, Iam nec ipsum fidei eius sacramentum, i. e. baptisma. I, 1197 A, Felix sacramentum aque nostre. II, 317 C, uocatur Christus sacramentum humane salutis. II, 487 D, Cui rei figuram extranei sacramenti interpretatur? i. e. signi sacri a deo extraneo dati. II, 943 C, A presbyteris et diaconis eiusdem sacramenti, i. e. monogamis. II, 823 A, Ut ea species sacramenti, de resurrectione. I, 1268 B, Dilectio summum fidei sacramentum. I, 405  A, De propria conscientia anima eadem ex sacramenti uoce pronuntiat. Hauerc. legit anime eadem exsacramenti: exsacramentum formatum ab exsecrare, ut sensus uerborum sit: uulgus quoque iam indoctum pro maledicto frequentat Satanam auctorem huius generis, demoniorum scil. Post generis distinctio ponenda.

SACRIFICIUM. I, 1329 B, Aut sacrificium offertur, i. e. orationes sacre, quibus se pii sistunt Deo, ut copiose exponit Clem. Alex. Strom. uII, et Tertull. Apolog. cap. 30, ad Scapul. cap. 2. I, 1303 A, Sacrificia sine scrupulo. II, 927 A, Ascendet sacrificium tuum libera fronte. uid. PURUS. II, 806 B, Nam et sacrificia Deo grata, conflictationes dico anime, ieiunia, et seras et aridas escas, et appendices huius officii sordes. I, 1182 A, Non putant plerique sacrificiorum orationibus interueniendum; loquitur de ieiuniis et eucaristia, que sacrificia maxime celebrabantur orationibus.

SAECULARIS. II, 52 C, Seculares scripture opponuntur Scripturis sacris.

 SAECULUM. Qui seculum corpus temporum fecit. Zephyrus intelligit de etate illa incerta, in qua nec prius nec posterius dignoscebatur, in ordinem uicesque redacta. De mundo tamen mauult Heraldus: ille enim est corpus temporum, a cuius creatione euum, annos, menses, dies numeramus; ultra quem uices temporum distinguere non possumus, sed ipsa est eternitas, ipse Deus sibi et tempus et omnia inuenitur. Potest etiam simpliciter seculum pro corpore centum annorum capi. II, 57 A, Nunc seculo obstrictos. uid. OBSTRINGI. II, 197 B, Denique ad hodiernum est et uiuit homo in seculo et natura quoque hereticus, i. e. cuius doctrina est heretica in argumento de seculo et natura, cum materiam stoice eternam facit. II, 898 B, Proinde uiderit seculum emulum Dei, i. e. impium hoc seculum et Deo obnitens, uel natura duce, ducet. Pamel. intelligit de Christianis; Le Prieur de ethnicorum more, qui puellarum comas tondebant. II, 952 A, Ab illo ultimo exitu seculi.

SAEuUS. II, 70 B, Alter deus Cerdonis; Ireneus  uertit , i. e. summo iure urgentem. Nam summum ius, summa iniuria.

SALACITAS, Iibido. II, 593 C, Per edacitatem salacitas transit.

SALTICUS. II, 137 B, Contumeliosa cede truncatur in puelle saltice lucar: puella saltica, i. e. saltatricula, a saltu dicta.

SALTUS, de incontinentia libidinis. I, 324 A, Comes est libido, cuius ubique saltus, etc.

SALUTIFICATOR, , salutis artifex, ut lib. u aduers. Marcion. cap. 15, II, 778 A, Nec unus salutificator, si duo salutis artifices.

SAMIA, genus placentarum, que in deliciis erant. II, 326 C, Te unquam placentas et samias cocturum; alii psamia.

SANGUINANS. II, 408 A, Quia lex a contactu femine sanguinantis summouet, i. e. .

SAPERE. II, 705 A, Sic et diuina pronuntiatio sapit.

SAPA. II, 326 C, Non tamen ut sapam de petris. Sapam  appellabant, quod de musto ad mediam partem decoxerant.

SAPIENTIA, religio Christiana. II, 1045 A, Cum hanc primum sapientiam uestit, i. e. statim atque Christiani pallio induti sunt.

SAPIENTIALIS. II, 670 A, Gradus uitalis et sapientialis, quod appellant, id est principale.

SAPOR. II, 851 A, Non substantiam ipsam, sed substantie saporem, quo substantia sapit, actiue. Sic. adu. Marc. lib. II, cap. 19, per eumdem saporem passionis.

SARABARA, uestis fluxa, qua Persarum primores induebantur. Hesych. , . I, 1171 A; II, 1043 A.

SARMENTITII. Cur ita uocati sint Christiani, ipse Tertulian. exponit I, 531 A.

SATIARE. II, 124 B, Si plagam satiauerit, i. e. si iaculum penetrauit adactum in uulnus.

SATURITAS. II, 962 B, Nec saturitatis cultus in sacco.  Saturitatis cultum dicit, quia ex saturitate letitia, ex letitia autem cultus delicatioris cura, qui non conuenit cum horrore cineris et asperitudine sacci.

SATURNALIA. II, 119 A, Talem pacem Christus mandauit a militibus per Saturnalitia redimendam: aut scribendum Saturnalia, aut dicendum Saturnalia munera significari, que Saturnalitie celebritatis occasione militibus siue officialibus proconsulis aut presidis Christiani mittebant, ut eos haberent equiores et clementiores. Saturnalia munerum et strenarum dies fuere. Unde illud Martial. 4: Saturnalia fructuosiora annis non habuit decem Sabellus.

SCAMMA, Grecis locus dicitur certaminis, in quo congrediuntur athlete, quod fossa soleret cingi, a . Hinc prouerbialiter dictum Hieronymo ad Pammachium, De scammate et loco certaminis egredi, pro eo quod est a proposito digredi, siue lineas transilire. I, 614 B, Et ad hoc scamma produxit.

SCANDALUM. II, 320 C, D, Ante scandalum Marcionis.

SCANTINIA, siue Scatinia lex, lata a Scatinio tribuno  plebis, in molles et effeminatos, qui nefanda uenere uterentur, h. c. aut ipsi muliebria paterentur, aut pueris uim facerent, quibus pena decem millium nummorum statuebat; ex qua sibi inimicos accusationem minari scribit Celius ep. 13. II, 947 C, Sicut ille uester Uthinensis nec Scantiniam timuit.

SCAPULAE, sunt inferiores montium partes, que sepe a torrentibus auulse una cum illis decurrunt. II, 1033 A.

SCENA. II, 336 A, Debuerat phantasmatis scenam decurrisse; sens.: Debuerat ex toto seruire scene, et susceptam fabulam peragere christus Marcionis, qui si putatiuam gessit carnem, debebat etiam putatiuam habere, sic enim phantasmatis scenam decucurrisset.

SCHOLA. I, 455 A, Schole bestiarum; spectacula et circi, in quibus cauee; unde a munerariis emittebantur leones, ursi, et huiusmodi fere laniandis hominibus erudite, et homines cum feris depugnare docte. Inter ea uero spectacula audite nonnunquam uoces  et in suos Cesares oblique.

SCIAPODES, Hesych. , , , . Et Stephan. Byzantin. , , , I, 570 A.

SCIBILIS. II, 511 A, Non omnibus scibilis.

SCIDIUM. I, 621 A, Tentabo illos uilibus scidiis. Scidia sunt , , uilia cesarum arborum segmina. uitruu. lib. II, cap. 1: Interualla scidiis et luto obstruunt.

SCINDERE. II, 368 C, Intra hos magnam et omnem differentiam scindit, i. e, quali discindens aperit atque patefacit, ut dolorem suum scindere scribit Cic. Attico.

SCIRE, sapere. I, 436 A, Et merito si sciatis, i. e. sapiatis; quod sciam, i. e. si quid sapio, si bene memini. I, 446 A, Scito ex illis, i. e. disce, intellige ex illis, unde uelis sapere.

SCOBINA, instrumentum ad politiorem ornatum. Gloss. , I, 340 A.

SCORTUM. II, 1042 A, Iam Omphale in Herculis scorto  designata descripsit, intelligitur de pelle leonis .

SCRINIUM, scriptura in eo condita reseruataque. I, 381 A, Et sacra unius interim prophete scrinium seculis uincit.

SCRIPTURA. II, 585 A, Nobis enim in scriptura huius seminis; alii legunt inscriptura, una uoce, i. e. , qua scilicet, ut supra dixit, inscripti sumus animali censui. Itaque inscriptura huius seminis est regula animali semini prestituta.

SCROBULUS. II, 903 A, Aut scrobulos barbarorum. Legendum, ut monuit Salmasius, stropulos. Stropus qui idem stroppus uel struppus apud Festum, ut Atteius philosophus existimat, , quod sacerdotes pro insigni habent in capite; quidam coronam esse dicunt, aut quod pro corona insigne in caput imponatur, quale sit strophilum. Inde stropiola, seu strophiola et stropuli. Le Prieur mauult crobylos. Thucydidis interpres in lib. I,  . Hesych. , , , , etc. uid. CICADA.

SCROFA, porca. II, 251 C, Usque ad XXX eonum fetus tanquam eoneie scrofe examen diuinitatis effudit. Rigalt. emendat: eneie scrofe; alludit enim ad illam Aenee scrofam, que, ut est apud uirgilium lib. III Aen.

Littoreis ingens inuenta sub ilicibus sus
Triginta capitum fetus enixa iacebat.
Ita quoque legit Rigalt. in Hieron. epistola ad Galatas: Quot Aeneia fetus scrofa generauit, ubi uulgo legitur Aeonia.

SCRUPEUS, saxius. II, 1011 A, Scrupea schola est antrum Chironis.

SCRUPULOSITAS. II, 39 B, Omnia ista scrupulositatis incitamenta. II, 957 B, Ad omnem circa uictum scrupulositatem. II, 905 A, Ex angustiis uel scrupulositate descendens, h. e. morositate parentum, quibus nullus  placet.

SCRUPULOSUS. II, 1228 A, Scrupulosa Deus auribus uulnera intulit; unde gemmarum scrupuli penderent.

SCYTALOSAGITTIPELLIGER; Herculis epitheton, quod clauam, grece , sagittas et pellem leoninam gestaret. I, 1041 B.

SECTA, in bonam partem, de religione christiana. I, 501 A, Dum de bono secte huius obducitur. II, 116 C, Sub redemptione antiqua capitis et secte. II, 1008 C, In ipsa Apostoli secta. Sectam pro moribus posuit. Atque ita Iustinianus sub finem tituli de legatis, ubi de legatis probrosis: Huiusmodi, inquit, testamentum dispositionis ualere secta meorum temporum non patitur. Sectam igitur Apostoli dicit, quod paulo post naturam atque propositum Apostoli, formam et regulam doctrinarum eius. Sic supra, ex forma Petri.

SECUNDATUS. II, 695 A, Si alteri primatum damus, alteri secundatum.

SECUNDUM. I, 503 A, Quem secundum deos philosophi  demonas deputent, i. e. proximo a diis loco estimant, adeoque nichil mirum, demonia a philosophis non fugari quoniam amici sunt illis, utpote secundum deos illa reputantes.

SEDATIO. II, 441 A, Ut ab alia uirtute facta sit sedatio legis et prophetarum, , q. d. in sede quietis atque in otio collocatio.

SEMAXII, cur ita uocati sunt Christiani, ipse Tertullianus exponit I, 531 A.

SEMEL, , , omnino, prorsus. I, 328 A, et sepe.

SEMINALE, quodcunque seminis est et a semine. II, 261 A, Magnam matrem in terram seminalia demessam.

SEMITRACTATUS. II, 103 A, Semitractatam materiam abstuli mecum.

SEMPER. II, 1029 C, Principes semper Africe. Hellenism., ut Terent. Et heri semper lenitas. Cuiusmodi locutiones frequentissime sunt in Tertulliano.

SENECTUS. II, 133 B, Post stadii senectutem, i. e. postquam stadium, seu locus ad agonas deputatus  iam senectutem quamdam passus esset, utpote a multis annis minime frequentatus.

SENESCERE. II, 1040 A, Studia palestre male senescentia. Ita uocantur, siue quod, cum in desuetudinem fere abirent, ea renouauit Seuerus, siue quia raro senescunt pugiles.

SENEX. I, 527 A, Senes pueri, qui ad senectam usque puerilem uirginitatem seruarunt.

SENTENTIA. II, 815 B, Estne ergo et in uascula et in instrumenta sententiam figere, h. e. intrepide et constanter asserere.

SENTENTIALITER, II, 783 B, uel quia ipse Dominus sententialiter et definitiue pronuntiauit.

SENTIRE, II, 276 C, Post tantum eui senserit in hominis salutem, i. e. animum suum in hoc consilium adiecerit. I, 1239 B, Quoad Dominum senseris, i. e. Domino deditus fueris. I, 1264 A, Si damno affecti impatienter senserimus.

 SENSUS. II, 213 B, Sensu sophia. Liber Pithei: Sensus et sophia. Iun. uult. sensus sophie. II, 798 B, Est quidem et communibus sensibus sapere in Dei rebus. Communes sensus sunt , seu notiones omnium fere sensu et consensione comprobate.

SEPIA. II, 306 A, Sed enim sepie isti. Apposite Marcionitas sepiis comparat. Nam, ut Plinius tradit lib. IX, cap. 29, sepie, piscium genus, ubi sensere se apprehendi, effuso atramento, quod pro sanguine iis est, infuscata aqua absconduntur. Eodem modo Marcionite ubi traductionem sui sentiunt, hoc est, cum erroris arguuntur, tenebras huic blasphemie interuomunt, atque ita arguentem impediunt et auertunt, allegando que bonitatem Creatoris infuscent obnubilentque.

SEPTENTRIONES, sidus illud ex septem stellis compositum quod Greci et uocarunt, II, 771 B.

SEQUESTRARE. II, 578 B, In filio demiurgo sequestrauerat,  i. e. secus positum asseruauerat, forense uerbum. II, 834 B, Corpora medicata condimentis, sepulture, mausoleis et monumentis sequestrantur. II, 848 B, Si ad fidem potius sequestrandam future resurrectionis, i. e. certo confirmandam uelut sequestri fide. II, 669 B, Et quibus in corpore metationibus sequestrantur, i. e. quibus sedibus singule habeantur. II, 759 B, Quo spes omnis sequestratur.

SEQUESTRATORIUM, locus ubi deponitur recipiturque pecunia. II, 872 C, Quia et seminibus sequestratorium terra est.

SERICUM, serica uestis. II, 1042 A, Qualis ille Hercules in serico Omphales fuerint. Richer. leg. in theristro, i. e. , estiua uestis.

SI, Sepe est ueluti si, ac si. I, 406 A, Si poma, si fruges. I, 438 A, an uero: Constet igitur prius, si isti impertiri possunt. II, 222 A, Scilicet questio est, si erat terra que facta est. I, 467 A, Si forte, i. e. si qua forte est, ut esse putatur, iniuria. II, 156 B, Si quominus, i. e. sin autem minus aliqua in re poterit iam  eradicari. II, 187 C, Si quominus, uel propter opera credite, i. e. si quo argumento aut modo; si qua re aut caussa.

SIBYNA, uenabulorum genus exponit auctor, II, 361, C. Hesych. , , et alibi , ; et paulo post, , , , , . Festus exponit genus teli Illyrici uenabulo simile. Ennius, Restant sicis sibynisque fodentes.

SICCARE, II, 577 B, Superstite limo siccauerit, i. e. siccata fuerit.

SIGAEUM, Troadis promontorium est; ibi Achilles sepultus creditur.

SIGERIUS natione Germanus, Domitiani cubicularius, Dione teste, qui maximis a Cesare beneficiis affectus, cum Parthenio, Stephano, et aliis de Domitiani cede coniurationem fecit, I, 457 A.

SIGILLARIUM, II, 563 A, taberna sigillaris, ut uicus Rome dictus Sigillaria, . Sueton. in  Claudio, cap. 16, et Nerone, cap. 28. II. 573 A, Et uelut sigillario extrinsecus ductu, i. e. ad externas actiones mouebatur interno ductu illius, quemadmodum sigilla atque , latente artificio et ui organica moueri solent. II, 654, uelut sigillario motu superficiem intus agitante, i. e. interiore motu, qui artificio quodam et uirtute organica perficitur.

SIGNACULUM. I, 392 A, De ipso signaculo corporis. Minut. Fel.: Sic nos denique non notaculo corporis, ut putatis, sed innocentie ac modestie signo dignoscimus. II, 541 A, Totum signaculum lingue, quo imperabatur religiosum silentium. I, 656 A, Aduersus quam in signaculo fidei eieramus, i. e. in baptismo iuramento sancte profitemur nos ei renuntiauisse, et constanter renuntiaturos esse.

SIGNARE, obsignare, occultare. I, 401 A, Dies media, orbem signante sole, subducta est, i. e. occultante lumen suum et obsignante. Conf. Iob. IX, 7. II, 577  A, Horo signante lineam extremam. II, 122 A, Diffidentia signandi statim bestie calcem, ubi signare est sub sigillo quasi includere, et tenere clausam. II, 282 B, Quomodo habebit, in quo bonitatem suam signet, i. e. ostendat, in quem conferat bonitatem suam. I, 1296 A, Cum lectulum, cum corpusculum tuum signas, crucis signo. II, 927 B, Aetate signatam, i. e. que ob etatem expers est libidinum, que intacta futura est.

SIGNIFICANTIA. II, 549 B, Significantie per paginarum limites aderunt. II, 304 C, Ut nichil de arcanis attingam significantiis legis, spiritalis scilicet, etc. Rigalt. legit significantis legis. Arcana legis significantis, i. e. mysteria legis figurate. Ipse mox explicat, spiritalis scilicet et prophetice. II, 483 A, Sed de significantiis obumbrata.

SILICERNIUM, conuiuium funebre, senibus exhibitum. I, 347 A. uid. Donat. ad Terent. Adelph., pag. 299.

SILuA. II, 51 A, Quo denique, Marcion, iure siluam  meam cedis? i. e. quid in meam possessionem irruis? in meam messem falcem immittis? I, 286 A, Totam illam ueterem et squalentem siluam legum nouis principalium rescriptorum et edictorum securibus truncatis et ceditis. I, 244 A, Ut intelligas quanta securi censure omnem siluam libidinum cedat et eradicet et excaudicet.

SIMPLICITAS. II, 543 A, Tuam simplicitatem sua cede dispergunt, i. e. simplicem animum tuum de ueritate simpliciter agentem in uarias cogitationes distrahunt, cedentes pectora sua, perinde ac si de doctrina acquiescerent, de penitentia solum ac summopere laborarent. Rigalt. legit fatuam simplicitatem, hoc sensu: Si cominus certes, cedentur quidem, sed operam dabunt ut ex sua cede nichil aliud colligi queat, nisi quod sint fatue simplices, summa illis erit cura, ut fatue simplices cadant potius quam mali.

SIMPULUM, uas quo in sacrificiis uinum libabatur, dicitur et simpuuium. I, 347 A. uid. Kipping. Antiq. Rom.

 SINGILARIUM. uid. SIGILLARIUM.

SINGULARIS, . I, 313 A, Singulares Christiani, i. e. soli quibus nec mater, nec soror uel in uiuis, uel ad manum. Sic Lactantius Inst. diu., l. III, Singularis Deus.

SINGULARITER. II, 914 C, De exitu singularitatis cogitare, i. e. de tuo exitu, qui iam singularis et superstes coniugi tue degis.

SIPARA. Sunt uela pendentia, puellarum, theatrorum, I, 368 A.

SIPARIUM, uelum est mimicum, quod obstitit populo, dum fabularum actus commutantur. II, 563 B, Alia autem trans siparium cothurnatio est, i. e. alia scena tragedie, alius actus tragedicus.

SITIRE. II, 809 A, Qui forte adhuc sitiant Deum nosse. Sitiunt qui nondum norunt, adeoque nesciunt. II, 835 B, Nihilominus tamen ipsius simplicitatis sue sitiant interpretationem. II, 886 D, Nullam poteritis sitire doctrinam. II, 723 B, Adam ante ebibit soporem,  quam sitiit quietem.

SOL. II, 338 A, Credo ad solem uncti prius. Alludit ad siue insolationem, qua scilicet uncti calefiebant membris siccandis firmandisque. Persius, Sat. 4:

Aut si unctus cesses et figas in cute solem.
Iun. mauult ad solium; quod uide.

SOLIDUM, I, 1275 A, Tu modo ut solidum capere possis, hoc mee admonitionis fidei commissum. Alludit ad solidi capacitatem inter uirum et uxorem, que non nisi certis casibus permittebatur ex lege Iulia et Papia. Qua de re exstat inter fragmenta Ulpiani titulus XuI, III, 168: Et existimant celibes et orbos ex testamento Dei solidum non posse capere. Solidum capere est , quod idem est ac heredem fieri ex asse, et omnem illam hereditatem adire, quod lege Iulia in celibes non fiebat: nam legata fiebant caduca, ibantque in fiscum. Inde lex Iulia dicta est lex caducaria.

SOLIUM, II, 158 A, Et ita solium ipsum uocaliter exprimunt  latini. Sens. est, iam nomen solii ea significatione latinis auribus inualescere. Est enim solium quidem uulgo a sedendo dictum, sed et solium est ab eo quod est solus, ut sit solius sedes, solius conditio uel dignitas monarchia. Eius generis est illud apud Festum: Solia sedilia in quibus non plures singulis sedere possunt, ideoque soliar sternere dicuntur, qui solisternia habent, etc. II, 618 A, Credo ad solium uncti prius. Solium a sedendo dictum, uas in quo sedentes lauabantur. uid. Sueton. Aug. cap. 82; Plin. H. N. lib. XXuI, cap. 19.

SOLOX, lana crassa. I, 1042 B, Endromedis solocem, Turneb. uult: Endromedis colorem.

SOLUM. Caro in solo, in solitudine, in tristitia desolationis. uel, in nuda humo, in silice nuda.

SOPHISTA. II, 548 A, Miltiades ecclesiarum sophista, ita uocatur quod disputando de quibuslibet rebus et scripture locis multum posset. II, 963 A, Circa somnium regis Babylonis omnes turbantur sophiste. Sophistas dicit, qui alias sapientes, somniorum interpretes, coniectores.

 SORDES, II, 806 B, Et appendices huius officii sordes, squalorem incultum, ut olim in cilicio et cinere, de quo lib. de Penit. cap. 9. II, 991 A, Inherebat usquequaque libidinis uirus, et iacte sordes  non ablui idonee, quod nec ipse adhuc aque lauerant. I. F. Gronou. in libello Obseruatorum in scriptoribus ecclesiast. ad h. l. hec scribit: »Sic scriptus Ursini codex, propius uero atque olim uulgatum erat: lactee sordes non habentes idonee: ex quo Scaligeri manu formatum sane uidebimus: et lucte sordes non habenis idonee. Sed hoc nichilo facilius intelligimus.« De lactea non potest placere, non dico propter , sed quia humor ille fici est, non foliorum, quorum similitudine utitur. Sic et Hieronymus ad Eustochium: Crescite et multiplicamini; hoc expletur edictum post paradisum, et nuditatem, et ficus folia, auspicantia pruriginem nuptiarum. Censeo scribendum esse: Inherebat usquequaque libidinis uirus et cece sordes, non ablui idonee, hoc est, occulte,  interne, atque, ut ipse dixit, inherentes. Ut ille, Et ceco carpitur igni. His abluendis non sufficiebat aqua, sordes quidem externas purgare pollens, sed ipsa quoque cecis quibusdam conspurcata sordibus, antequam iisdem Christi baptismate purgaretur. Etenim errant, qui coniunctionem quod ceu pronomen respondens uirus accipiunt. Sensus est Patribus summe frequentatus, Christi baptismum sanctificasse aquas et cecis illis atque arcanis peccati natiui sordibus abluendis una cum S. Spiritu, idoneas effecisse. Optatus Afer. lib. I: Christi autem caro, dum in Iordane descendit et ascendit, demersa a te dici non debuit. Cuius caro ipso Iordane sanctior inuenitur, ut magis aquam ipsam descensu suo mundauerit, quam ipsa mundata sit. Hieronymus ad Marcellam, ut commigret Bethlehem, uidere exire Lazarum fasciis colligatum, et fluenta Iordanis ad lauacrum Domini puriora. Epitaphio Paule matris: Pollutasque diluuio aquas, et totius humani generis interfectione maculatas, suo Dominus  lauerit baptismate.

SOROR. II, 1031 A, Soror ciuitas est Utica, Tyriorum colonia. II, 739 A, Concretionem sororum substantiarum diuellit.

SORS. II, 991 A, Et iacte sortes, leg. sordes, quod uide.

SPADO. II, 930 C, Inter alienos spadones, h. e. inter hereticos, qui nuptias auferunt. Heretici alieni sunt et extranei Catholicis. Spadones uocat osores nuptiarum.

SPADONATUS. I, 1327 A, Et se spadonatui adsignant.

SPARSILE. II, 984 A, Talia et tanta sparsilia eorum. Protulit hanc lectionem Pamelius ex Anglicano codice, et in Remensi spartilia legi Pitheus notauit; alii futilia.

SPARTEOLI appellabantur milites qui Rome arcendis  incendiis agebant uigilias, urbisque circumibant partes. Nomen ipsis inditum uel a funibus, quorum multus usus in restinguendis incendiis, uel a calceamentorum genere, uel tunicis sparteis, quibus erant amicti. I, 474 A, Ad fumum cene Serapiace sparteoli excitabuntur.

SPATHA. I, 1332 A, Spathe longiores dicuntur enses, uegetio teste, a spathe, i. e. termitis palmarum similitudine.

SPATHALIUM est ornamentum muliebre, ex uariis rebus in lineam flexilem concinnatum, . I, 1332 A.

SPECIATUM, , in species suas informatum. II, 233 C.

SPECIOSITAS. I, 1319 A, Sed etiam naturalis speciositatis suggestum obliterandum.

SPECTUS, conspectus, aspectus. II, 410 A, In spectum centum millibus hominum. Plin. H. N. lib. II, cap. 54, In sedecim partes celum in eo spectu diuisere Thusci.

SPECULUM. II, 996 A, Etsi omnia ad speculum respondere possint, i. e. imaginem, exemplum, parabolam.

 SPECULATORIA. II, 76 B, Speculatoriam morosissimam de pedibus absoluit. Hec pertinent ad caligam militarem, presertimque militis illius qui inter speculatores militauerat; que militia erat ualde inquies, morosa et aspera, cum huc illucque cursitando, explorando nuntiandoque uagaretur. Is igitur, de caligato speculatore factus Christianus, absoluit de pedibus suis morosissimam illam et molestissimam caligam speculatoriam, et simul cepit terre sancte insistere, hoc est in ipso uestigio mortem pro Christi nomine fortiter oppetere, uitam agere sanctam et innocentem, longe absimilem speculatorie, carnificinam ad tribuni nutum plerumque agebat.

SPELAEUM est nomen loci. Iustin. martyr, aduers. Tryphon.: , . Hoc autem Speleum in montibus Persidis a Zoroastre primum fuisse dicatum, prope fontes, narrat Porphyrius in Comment. antri nympharum ex Odyss. XII. II, 102 A, Qui cum initiatur in speleo.

 SPERARE, timere. II, 1034 B, Quo magis de montibus suis Campania speret. uirgil. Aeneid. I: Sperate Deos. Confidere. II, 1042 A, Que apud Omphalem balsamo aut telino spero factum. I, 1318 A, Utilius ergo, si speremus nos posse delinquere, sperando enim timebimus. I, 1247 B, Aut idem sibi de die sederent.

SPICULUM. II, 122 A, Hamatile spiculum, siue aduncum in summo, quod inter uulnerandum restringit illa nodorum series, et de uenuta infundit uenenum suum ulceri retrahens.

SPIRITALIS. II, 931 A, Penes nos autem, quos spiritales merito dici facit agnitio spiritalium carismatum.

SPIRITUS. II, 194 D, Sermo autem spiritu structus est, et ut ita dixerim, sermonis corpus est spiritus. II, 194 D, Ita. etsi Spiritus Dei quid pati posset in filio. Naturam diuinam Christi auctor intelligit; nam statim sequitur negatio istius hypotheseos: Sed sufficit nichil spiritum Dei passum suo nomine. II, 892 C, Sed cum spiritus ipse uiolatur in uirgine, i. e. uis  fuit animo et studio uirginis, uelamenti subsidio consulentis pudicitie et sanctificationi sue animo et corpore. II, 658 B, Ioannes in spiritu Dei factus. Hellenism. .

SPONSIO est pecunia depositis pignoribus constituta, aut pecunia de gladiatoris uictoria facta. I, 648 B, Iam de sponsionibus concitatum. uid. Turneb, lib. uIII, cap. 4, et XuIII, cap. 33.

SPORTULA. II, 342 C, Ut sportulam furunculus, i. e. furtiua fraude et ementitio nomine, ut fures sportularum in edium uestibulis solent.

SPURCILOQUIUM. II, 800 B, Ceterum quantum etiam spurciloquii licet, etc.

SPUTUM. I, 1323 B, uel sputorum umbilicos ceruicibus adstruendo, i. e. bullas et pompholygas corii quod inducebatur. Ita Scaliger legit et interpretatur; alii scutorum.

 STABULUM, diuersorium, tectum ad habitandum et commorandum institutum, I, 491 A.

STADIUM. II, 133 C, Post stadii senectutem, i. e. postquam stadium seu locus ad agonas deputatus iam senectutem quamdam passus esset, utpote a multis annis minime frequentatus. II, 81 A, Ceterum in stadio mariti non putem uelatam deambulasse; intelligit stadii nomine hypethram, h. e. subdiualem ambulationem, quam et xystum appellamus; que etiam arboribus consita esse solebat, umbre gratia.

STATICULUM. II, 127 A, Et comminuetis staticula eorum, , quibus insistunt homines aut idola stantia.

STARE celum dicitur in diuturno uel ardore uel gelu, cum non soluitur in imbres. I, 479, 480 A, Si celum stetit.

STATIO. II, 24 A, Ubi statio credendi? Tota periodus allegorica est, a re castrensi sumpta. Cum credis, inquit, quasi fixisti palos tentorii et stationis  tue, ne proferantur ulterius: ad fructum querendi, i. e. quem rimabaris querens, peruenisti; hanc determinationem fossam, tibi imperauit Deus, nec ultra debes querere. Est enim statio, ubi consistere solent mortales, et confabulari. I, 1183 A, Si statio de militari exemplo nomen accipit. II, 732 B, Statio sensuum; intelligit precordia, , sanguinem circumcordialem. II, 925 B, Postquam in secunda statione continens non fuisti, i. e. in matrimonio. II, 967 C, Que ipsis elementis stationem imperauit. II, 954 C, Quod stationes plerumque in uesperam producamus. II, 92 A, Iam stationes aut alii magis faciet, quam Christo? II, 966 A, Aeque stationes nostras ut indignas, quasdam uero et in serum constitutas. II, 733 A, Quia et Daniel trium hebdomadum statione aruit uictu. I, 1181 A, Similiter de stationum diebus. II, 971 B, Et stationum semiieiunia interponentes.

STATUS. II, 584 A, Secundum choicum statum ex Cain: statum appellat conditionem et habitum ipsarum.

 STELLA. II, 977 A, Et stelle auctoritatem demorantis suspirant. Stellam significat, quam Plautus uesperginem, Ennius uesperum, uirgilius hesperon appellant. Auctoritatem uero presentiam dicit. Etenim quamuis famelici, nullum attingere audebant cibum ante uespere exortum. II, 266 A, De ipsis etiam stellis uiuere Creatoris, i. e. stellarum motu uitam suam pendere.

STEMMA, generis series. II, 42 B, Apellis stemma.

STERCEIAE, mulieres que cunas purgant aut motant, II, 554 B.

STIGMA. II, 903 B, Aut stigmata Britonum, i. e. uarias et uersicolores picturas, quibus Britanni siue Britones corpus suum et caput ipsum per illud tempus uariabant. uid. Herodian. lib. III.

STILLICIDIUM. II, 21 B, Nisi stillicidium de situla, ex Es. XL, 15; i. e. nisi pauculi uocati de turba nationum uel gentium innumerabili.

STYLUS. II, 1035 A, Ultra stylus non solet, i. e.  ultra Ninum ab Assyriis apud uos stylus extendi non solet. II, 52 A, Adulter stylus. II, 198 A, Bis falsarius, et cauterio et stylo. II, 549 A, Nemo tam otiosus fertur stylo. II, 798 B, Habet et iste a nobis plenissimum de omni statu anime stylum.

STIPENDIARI, stipendium facere seu recipere. II, 338 A, 618 B, Dehinc pannis armati et butyro stipendiati, de ponticis infantibus.

STIPARE. II, 906 B, Calceum stipant, multiformem, ne follicet calceus. Ne uero follicaret, si quando pedum modulo laxiores essent, solebant eum uel tormento, uel quauis alia re idonea stipare. Calceum multiformem distinguit ab uniformi et plano, quo modestiores femine utebantur. uid. Balduin. de Calceo, cap. 19.

STOMACHUS. II, 30 A, Ut aut stomachi quis ineat euersionem, aut cerebri: eod. sensu dixit lib. I adu. Marcion. cap. 14: Necesse est omnis demutatio ueniens ex innouatione, diuersitatem ineat cum his quorum fit.

 STRANGULABILIS. II, 703 C, Submersu etiam piscinarum strangulabilis.

STRENA. I, 674 B, Etiam strene captande.

STRICTURA. II, 965 B, Et hec autem strictura potus xerophagie portio est, i. e. hac forma potus perstricta etiam aridum pabulum significatur.

STRINGERE. I, 527 A, Siue de celo fulmina stringens, i. e. eliciens, adeoque igneum quasi ensem ex nubibus, ut uagina, educens. II, 501 C, Hinc enim expressit, quod in prima epistola, strinxit, i. e. perstrinxit, uel leuiter indicauit.

STRONGYLA, statua in clypeo, expresso cum thorace uultu. II, 1041 A.

STROPHA, dolus, uersutia, impostura. II, 334 C, Quanto dignius necessitas fidem, quam stropham administrasset. I, 660 B, Nec strophe, sed simplicitates. II, 698 A, Nam qui talem commentus est stropham.

STROPHIOLUM. II, 101 B, Quid caput strophiolo aut dracontario damnas? Tenuioribus scilicet coronis utebantur  antiqui, strophia appellantes; unde strophiola, ut exponit Plin. H. N. lib. XXI, cap 2.

STROPULUS. uide SCROBULUS.

STRUCTE. I, 1329 B, Structius prodeundi, i. e. instructius, maiore instrumentorum et mundi muliebris accuratione. II, 922 A, Plenius atque structius.

STRUCTIO, instructio. I, 1251 A, Penes nos uero ratio est structio.

STRUERE, instruere, ornare. II, 163 B, Sermo autem spiritu structus est. II, 902 B, 903 A, Experimentis omnium affectuum structe. I, 1257 A, Quid ad peccandum adiuuaret structus.

STRUES. II, 567 A, In omnem hanc struem mundi, i. e. structuram.

STUPIDUS. II, 694 B, Ut altera semini stupida, altera intacta.

STUPORATUS. I, 1320 A, Omnis gloria uana et stuporata, i. e. hebes, stolida. Quo sensu dixit Catulus: Talis iste meus stupor, nil uidet, nichil audit.

 STUPRUM, pro adulterio. II, 14 B, Stupri reus de Dauide.

SUADERE. II, 547 A, Alioquin tantum se huic heresi suadere permissum est. Suadendi uerbum ab officinis baphicis infectorum translatum est. Festus: Suasum colos appellatur, qui fit ex stillicidio fumoso in uestimento albo. Plautus, quia tibi suaso infecisti propudiosa pallulam. Nec desunt qui dicant omnem colorem qui fiat inficiendo, suasum uocari, quod quasi persuadetur in alium ex albo transire. Hinc suadere, sine uase cortinaue colorem aliquem inducere. Huic heresi, inquit auctor, permissum est tantum se suadere, i. e. tantum sibi coloris et fuci pigmentique fallacis addere, quantum publica scorta prostibuleque meretrices solent. II, 1003 C, Omnium lacrymas suadentem.

SUASORIA. II, 957 B, Et scimus quales sint carnalium commodorum suasorie, i. e. scimus quales soleant a Psychicis declamationes tractari commodis carnalibus suadendis. Apud rhetores duo genera materiarum  tractabantur, suasorie et controuersie. Suasorie tanquam leuiores, et minus prudentie exigentes, pueris delegantur quasi rudimenta dicendi; controuersie, seu iudiciales robustioribus assignantur.

SUAuILUDIUS, is qui ex Christianis spectaculorum adhuc oblectamentis seu suauitate ludorum delectabatur. II, 652 A, Nouam proxime defensionem suauiludii cuiusdam audiui. II, 84 A, Sed et huic materie propter suauiludios nostros greco quoque stylo satisfecimus.

SUB diuo II, 1033 A: legendum una uoce subdiuo. Subdiuum, , serenum.

SUBARE, uehementius appetere ueneris caussa. I, 352 A, Nunc fede subantem in sororem sub commemoratione non ita delictarum iam pridem amicarum, legendum: non ita dilectarum. Conf. Hom. II. XIu, 314. I, 510 A, Noui et Phrynen meretricem Diogenis supra recubantis ardori subantem. II, 951 A, Quam  que subans. II, 1028 B, Qui subando, turpissime in uoluptates ruendo, et concubitus appetendo.

SUBIACERE, in promptu esse. I, 363 A, Intelligi subiacet.

SUBIICERE, circumuenire. I, 313 A, Ignorantibus subiicitur et imponitur, i. e. ex omni parte circumueniuntur obiectis calumniis.

SUBLIMANS, intransitiue. II, 574 A, Sublimantia, , superna petentia.

SUBLIMIS. II, 1031 B, Sublimior populus, romanus. II, 1044 B, uel sublimis, i. e. oculis limis, uel transuersum tuentibus.

SUBNERO, qui Neronem uita scelesta refert, II, 1042 B. Domitianum intelligit. Ita Cic. ad Att. lib. X. ep. I, Submarium.

SUBNIXUS. I, 1255 A, Nos non de hominibus modo seruitute subnixis, i. e. aut qui seruitute pressi nituntur et operam dant, ut obsequio suo demereantur dominos, aut qui simpliciter seruituti subiecti sunt. I, 684 C, Sic et Daniel cetera Dario subnixus.

 SUBORNARI, instrui. II, 19 A, Hereses a philosophia subornantur. I, 433 A, Modulatis et subornatis ad omnem iudicandi peruersitatem.

SUBREMANERE. II, 679 B, A qua nec in fine subremanet.

SUBSCRIBERE, concedere. I, 380 A, Ptolemeo a Iudeis subscriptum est. II, 903 B, Spiritum sanctum magis masculis tale aliquid subscribere potuisse, si feminis subscripsisset. II, 110 A, Sollicitudini eorum non subscripsit. II, 719 B, Quale est, ut cui nec bona documenta propria subscribas, et crimina appingas. II, 983 A, Eiusmodi maculis nullam subscribere ueniam.

SUBSIGNARE, subscribere, fauere, adstipulari. II, 278 C, Si uelitis illi obsequium subsignare. I, 1251 A, Tantum illi subsignant.

SUBSIGNATIO. I, 1229 B, Per penitentie subsignationem anteponeret. uerba sunt e iure petita. Etenim iuris auctoribus subsignate facultates ideo dicuntur, quia conductorum subscriptionibus obligate sunt  fisco, et obsignata apud erarium et censorem predia, que sunt in censum delata. Eo sensu Tertullian. penitentiam subsignatam dicit, qua se apud Deum quis proposito uite sanctioris obligauit, adhibito intinctionis siue baptismi sacramento, tanquam signaculo. Pro anteponeret Rigalt. legit ante componeret. Componit sacramentis suis Deus homines pessime meritos, et in suorum amicorum numero esse iubet.

SUBSTANTIA. II, 1032 B, Ex diuersis substantiis officiisque. Sunt quatuor omnino capita, ut Aristoteles tradit, que a Physicis obseruentur in re quaque, , , , . Horum duo priora ad substantiam rei pertinent, posteriora duo continentur officiorum appellatione. II, 187 C, Post Philippum et totam substantiam questionis istius. II, 130 C, De omni substantia diligere. II, 406 A, Agnorant substantie auctorem suum. II, 393 C, Inhonorabitur uir utique ob substantiam honorabilis. II, 251 A, Quis eorum precellat in substantiis et uiribus regni. I, 1314 B, Tantarum usurarum  substantiam, i. e. sortem seu caput, dicunt Greci et et I, 1317 B, Tota fidei substantia. II, 951 B, Resurgere in opera carnis de continentie otio, substantia est laterum, antea dixerat: Iterum nubere est res uirium. II, 808 B, Ut carnis non tamen substantia sed actus inhonoretur, II, 817 A, Habentem proprium genus substantie soliditatis, i. e. entis solidi, quod opponitur accidenti. I, 661 A, Tam locuples substantia criminum, de idololatria. II, 77 B, Hanc magis localem substantiam causse presentis aggrediar, i. e. in qua agitur de expresso Scripture loco, ubi hoc prohibetur. II, 82 C, Substantia tibi a Deo tradita est, habitus a seculo, i. e. res ipsa, flores ipsi a Deo, sed habitus, modus habendi flores, a mundo.

SUBSTANTIALITER. II, 550 B, , ratione communis essentie.

SUBSTANTIuUM, quod subsistit. II, 214 A, Nam et  ipsum principium, in quo Deus fecit celum et terram, aliquid uolunt fuisse quasi substantiuum et corpulentum, quod in materiam interpretari possit. II, 703 C, Que substantiui status diuersitatem committit.

SUBSTILLUM, Festus: tempus ante pluuiam iam pene uuidum, et post pluuiam non persiccum, quod iam stillaret, aut nondum desiisset. II, 1033 A, Et si qua missilia cum imbribus, dehinc substillum, et denuo sudum.

SUBTEMEN. II, 1030 C, Et quidem in fama de subteminis studio. uarro de Ling. lat. lib. Iu, subtemen, quod subit stamini. Est pars interior panni, uelamentum, , que stamini subest. Mauult tamen Iunius cum Rhenano, subtegmen, i. e. interior pannus, quo uestis suffulta est, commoditatis et ornatus caussa, studiique ostentationis.

SUBTER. I, 1274 A, Quam subter ignis exspectat, i. e. in inferis et locis subterraneis.

SUBuERBUSTI, serui ueribus usti. II, 1044 A, Subuerbustos in liberalibus.

 SUCCEDERE. II, 543 A, Quia de multis multa succedere est, i. e. pre copia facile est factu, ut alia aliis succedant, et per uices substituantur plurima. Hellenism.

SUCCIDERE, de seruis fugitiuis, qui retracti a dominis trementes ad genua eorum aduoluuntur. I, 454 A, Et tamen apprehensi subiguntur, et conditioni sue succidunt. II, 557 B, In preces succidit. II, 1257 B, Et ubi semel succidit impatientie. II, 709 A, Humane quoque forme succidisse. Iren.: Usque adeo ut et in corpore humano includeretur. II, 84 A, Unde iam et Apostolus inuitam ait uanitati succidisse, i. e. succubuisse, subiectam esse. II, 983 A, Ne mechie et fornicationi succidere cogantur.

SUCULAE, stelle sunt imperite sic uocate, quemadmodum Cicero testatur lib I. de nat. Deor. cap. 85, que Hyades alias dicuntur, ab , pluere.

SUDUM, siccum. II, 1033 A, Dehinc substillum et denuo sudum.

SUFFECTURA. II, 280 A, Suffectura est quodammodo  spiritus anima, i. e. tanquam supposita spiritui sustinendo. Suffecturam dicit, quemadmodum contrario significatu dicimus prefecturam. Itaque suffecturam tribuit anime, ut intelligamus datam spiritui prefecturam. Sic libro de Anima, animum dixit suggestum esse anime.

SUFFERENTIA, patientia. II, 392 A, Quo suam supra in benedictionibus sufferentiam commendaret, eamdem et mox benignitatem interpretatur. I, 1158 A, Iam hoc dicto ad sufferentiam nos metipsos premonemus.

SUFFICERE. II, 246 B, Exemplariis suffectam, i. e. sufficienter exscriptam.

SUFFRAGIUM. II, 76 B, Suffragia exinde, i. e. res in consilium mittitur, et suffragiis decernitur, perscriptio fit in actis publicis, et reus prefectis deditus, ut exsequerentur sententiam.

SUFFUNDERE, pudefacere, ignominia afficere. II, 891 B, Tam sancti uiri est suffundi, pudore uel rubore pudico.

SUFFUSUS. II. 716 A, Ab his autem annis et suffusior  et uestitior sexus est; suffusior pudore et pudoris conscientia.

SUGGESTUS, habitus. II, 1045 A, Sacerdos suggestus, i. e. sacerdotalis suggestus. I, 368 A, Suggestus imaginum sunt parmule siue clypeoli, qui in orbem signis appendebantur, ita ut multe essent gradationes, altiores depressiones, uelut tabellata et circuitus in turribus uisuntur, in illis depicte erant imagines imperatorum, qui consecrati et inter diuos relati erant, uel etiamnum imperabant, ut ex Lipsiano loco de uitelli imagine liquet. I, 379 A, Ex suggestu Demetrii Phal. i. e. hortatu et opera. II, 323 B, Preeunte suggestu eius, qui auctoritatem prestat: suggestus, quod antea patrocinium. II, 211 C, Plane socia materia per substantie suggestum, i. e. ornamentum seu decoris additionem. II, 225 B, Celum et terram habentes utique suggestus suos proprios. II, 570 A, Fructiferumque suggestum, i. e. ornatum et comitatum ipsius. II, 414 B,  Oportebat in eo suggestu consignari nouum testamentum. II, 810 A, Donec et nox reuiuiscat cum suo et illa suggestu: noctis suggestus sunt tenebre, sicut diei, lux. II, 871 C, Accipiet enim et ipsa suggestum et ornatum. I, 6 87 B, Iam uero de solo suggestu, et apparatu honoris retractandum, i. e. de uestimentis.

SUGGILLARE, de facie proprie dicitur, cum percussa liuidis maculis deformatur, hinc et existimationem alicuius, ledere uiolenter et deformare significat. I, 284 A, Ad suggillandam odii erga nos publici iniquitatem, i. e. conuincendam non tantum, sed turpitudinem, liuorem et uibicem inurendam, ut publice ostentui sit. Iun. mauult sigillandam. I, 473 A, Ut prodigas suggillatis. II, 549 B, Sicubi tamen indignitas meruerit suggillari.

SUGGILLATIO, contumelia. I, 376 A, Suggillatio est in celum uestra iustitia. II, 21 B, Totus sermo suggillationis istius.

SUI, propinqui, agnati gentiles. I, 303 A, Ut matronam ob resignatos celle uinarie loculos sui inedio necarint.

 SUMMALE, opponitur portionali, quod totum complectitur. II, 226 A, 964 B.

SUPERARGUMENTARE. II, 234 B, Proinde superargumentasset.

SUPERCILIUM, supercilia in ima fronte sunt supra oculos, deinde pro tristitia ac seueritate censoria, itemque fastu ac superbia ponitur. II, 221 C, Sed tu supercilio capitis, etc. II, 254 C, Supercilio stuporem suum edificant.

SUPERFICIES. I, 364 B, Ob eam gratiam consimilis bestie superficiem consecrasse, de capite asini. I, 513 A, Sub magna grauitatis superficie.

SUPERFERRE, I, 1203 A, Aut ab eo quod superferebatur, aqua super quam Spiritus Dei ferebatur.

SUPERGRESSUS, . II, 851 B, Per supergressum in supergressum,

SUPERNITAS. II, 550 A, Supernitates supernitatum et quantas sublimitates sublimitatum. Ireneus: In inuisibilibus  et inenarrabilibus altitudinibus.

SUPERSAPERE. II, 677 B, Illum ergo ait supersapere, qui mente maxime sapiat.

SUPERuECTARE. I, 1263 A, Qui ab initio superuectabatur super aquas.

SUPPARARE, II, 564 A, Potiorum desiderio suppararetur. Iren. , concupiscat eorum, que meliora essent. II, 443 C, Ut a fratre ipsius et ex costa ipsius suppararetur semen illi. II. 938 A, Et quasi posthuma soboles supparabatur. II, 700 C, Et si non statim, supparetur.

SUPPARATURA, , suffectio. II, 884 A, Neque generis supparatura grauis erit membris.

SUPPARUM, linteum femorale usque ad talos pendens, II, 1044 A.

SUPPLAUDERE, II, 1017 B, Ioannes nescio quid diuerse parti supplaudere uideatur.

SUPPLICAMENTUM, , supplicium, pena peccati. II, 112 A, Quia timor supplicamentum habet, utique  ignem stagni.

SUPPLICIUM, sceleratus. I, 312 A, Et numina erunt dicenda supplicia, i, e. scelerati illi qui supplicia patiuntur, dii sunt uocandi, et in deos consecrantur tunc cum puniuntur.

SUPPURARE. II, 121 A, Magnum de modico, i. e. de paruo et exili corpore, malum scorpium terra suppurat, hec non de alimento scorpionum e terra eductorum intelligenda uidentur, sed ex eo explicanda sunt, quod scorpii non modo ex sese generentur, sed etiam procreentur e putredine, lignis putrefactis, et terra etiam; unde scholiastes Nicandri in Theriac. .

SUSPECTUS, suspicax, suspicans, actiua significatione. I, 401 A, Ne fallerent suspectos. II, 576 A, Saltem suspectus de aliquo factitatore, i. e. in suspicione agens seu uersans. I, 1320 C, Aut suspecto aut non desideranti placere. I, 1270 A, De contumelie dolore suspectum.

 SUSPENDERE, inhibere, cohibere, sistere. I, 487 A, Cum ab imbribus estiua hyberna suspendunt. Recte uidetur explicuisse Zephyrus, tamdiu serenus er deneget imbres, ut estiua continuentur cum hybernis. La Cerda explicat: cum neque pluit estiuo, neque hyemali tempore. quo modo comma interseri debet.

SUSPENSIO. I, 1158 A, 1159 A, Et ad nostram suspensionem pertinet regni Domini representatio, i. e. ad spei siue expectationis nostre et regni dominici mora, exspectamus sollicite, quod in suspenso esse nouimus.

SUSPIRIUM. II, 541 A, n. , 542 A, Tot suspiria portarum, i. e. totum illud quod tam diu desiderauerant.

SUSTINERE. II, 223 B, Usque tunc uideri sustinebat, i. e. exspectabat. II, 609 B, Si necdum uenit, sustinendus est, i. e. exspectandus est. II, 125 B, Sustineant Euangelia paulisper dum radicem eorum exprimo legem. II, 139 B, Nec enim aliud est sustinere in finem, quam pati finem. I, 639 C. Tutelinas a tutelis fructuum sustinent, i. e. affirmant defenduntque fuisse dictas istis  nominibus ab illa origine. I, 645 B, Quid ergo de horrido loco perorem, quem nec periuria sustinent. Circum significat, quasi eius loci horrorem non sustineant peierati, h. e. horrore loci terreantur, adeoque peieratum eant in Capitolium. Etenim iurisiurandi solemnia fiebant in Capitolio, non in Circo.

SUTRINA, sutorum officina. II, 1046 B, Sutrine uenetie, in quibus uenete pelles ad conficiendos calceos accommodarentur. In ueneta enim regione pecudum ingens erat copia, ex quarum pellibus calcei fiebant.

SUUS. II, 138 B, Ne antiquitas suum forte habuerit sacramentum, i. e. proprium et peculiare antiquitati, nimirum Iudeis, non etiam communicandum nouitati Christiane.

SYMBOLA, collatio, quoties scilicet a singulis aliquid in commune confertur. II, 562 A, Ut naute ad symbolam semper exultant.

SYMBOLUM. I, 1238 B, 1239 A, Quod si necessitate  nobis symbolum mortis indulget. Rigalt. interpretatur de peccato, rectius exponit Latinius de baptismo, per quem Christo , Rom. uI.

SYMPHON. II, 588 A, In symphone pleromatis ab angelo; alii, rectius, in nymphone, hoc sensu: in nymphone siue thalamo patiantur uiri, quod sponsarum est.

SYMPLEGADES, sunt duo scopuli seu rupes in mari ad Bosphorum Thracium, dicuntur Cyanee seu Plancte, nauigantibus periculose. Strab. lib. uII; Pomp. Mel. lib. II, cap. 7; Plin. H. N. lib. Iu, cap. 12.

SYNAGOGA. II, 370 A, De celo statim ad synagogam, ut dici solet, etc. Duplex est huius loci interpretatio: prior est, ut prouerbium accipiatur de Christo, qui de celo statim ad synagogam uenerit, nec rem ullam antiquiorem habuerit, quam ut faceret ea ad que uocatus erat. Ioh. Iu. Ut dici solet, ad quod uenimus,  hoc age. Posterior est, ut de Marcione intelligatur; quod Latinius fecit.

, coniunctio. II, 68 A.

, id est coodibilem. II, 374 C.

, id est commiseronem.

SYNTHESIS, elegantior et lautior uestis. II, 1042 B, Multicia synthesis, h. c. uestis mollis, delicata et pellucida, ut solent esse feminarum. uid. Turnch. Adu. lib. XXIII, c. 19.

SYNTROPHUS, , qui una educatur. II, 554 B.

SYRMA, tragedorum uestis laxa et soluta. II, 1036 B, Et omni syrmate solutior.



T

TABELLA. II, 906 A, He sunt tabelle priores naturalium sponsalium et nuptiarum, quibus natura puellam obstringit sponsalibus et nuptiis. In tabulas  enim ut plurimum sponsalitie conuentiones referebantur. He tabule signatoriis eorum qui interfuerant, annulis obsignabantur.

TABERNACULA, taberne. II, 976 C, Balnea et tabernacula in nonam usque cluduntur.

TABULAE, dicebantur plice laxioris panni eo quod alie aliis in modum tabulati essent superposite. Ferrar. de re uest. Inde tabulatus; q. u. II, 1046 A, Iam deficientibus tabulis. II, 83 A, Habes communem istam legem in publico mundi, in naturalibus tabulis.

TABULATUS. II, 1031 B, Tabulata congregatione, i. e. umbone ex pluribus tabulis coacto, seu multiplici contabulatione coacto.

TALIA, ruge et plicature, quasi scissure. II, 1046 A, Et inde deducat in talias. Alii legunt tabulas, alii tilias.

TAM. II, 187 B, Hermogenis autem doctrina tam nouella, nempe quam alie ille hereses, quibus de posteritate solemus prescribere. Iun. mauult tantum.

 TANGERE. I, 488 A, Deum tangimus: tangi dicebantur dii, cum afficerentur uotis et petita cordi haberent.

TANTUM quod, est grec. , . I, 281 A, Bonus uir Caius Seius, tantum quod Christianus. II, 426 B, Ad deum autem nouum nemo sero pulsasset, tantum quod lucescentem.

TANTUS, subaud. numerus. I, 262 A, Et sunt tanti quanti et denotamur, i. e. tanta est eorum multitudo, quanta uos non preterit. I, 281 A, Tanti non est bonum, quanti est odium Christianorum, i. e. non tam gaudent uxorem ex adultera pudicam, filium ex immorigero subiectum, seruum ex improbo fidelem, quantum quasi detrimento merent transgressos ad hoc nomen, quod non factum, uel damno suo pacisci uelint. I, 480 A. Tantos ad unum, i. e. tot Christianos, etc. II, 255 A, Quem tantis retro seculis nominem.

TARDABILIS. II, 722 A, Rigore tardabili.

TAUREA, scutica seu lorum ualentissimum ex corio  bubulo. I, 626 B, Alii inter uenatorum taureas scapulis patientissimis inambulauerunt. Iuuen. Sat. uI: Taurea pauit continuo flexi crimen facinusque capilli.

TELINUM, unguentum dictum a Telo, una ex Sporadibus insula, quam Callimachus Agathussam appellauit. Plin. II. N. lib. XIII, cap. 1. II, 1042 A, Quod apud Omphalen balsamo aut telino spero factum.

TEMENUS. II, 1035 B, Unus ex Herculis posteris, Messenios Peloponnesi populos rexit: alii legunt, qui a Temeno; alii, qui cum Timeno.

TEMERARIUM, temere et sine arte factum, siue ex obuia quacumque materia. I, 430 A, Temeraria de cespite altaria.

TEMPERARE. I, 276 A, C, Apud uos soli questioni temperatur, h. e. ad questionem dumtaxat adhibentur tormenta, expressaque confessione illico cessant.

TEMPESTIuITAS, ex greco . II, 330 B, 621 A.

TEMPORALITAS, tempestas anni. II, 1031 B, Si quid preterea conditio uel dignitas uel temporalitas uestit.

 TENEBRAE. Canine tenebre ceciderint, i. e. ad canis motum lumen extinguatur, lucerna cadente.

TENEBRICUS, niger. II, 1045 A, Eum ob diuersam affectionem tenebrice uestis.

TENEBROSUS, . II, 318 A, 651 A, Ita uocatur Heraclitus ob nimiam illam obscuritatem, quam affectabat, Heraclitus ille tenebrosus.

TENERE. I, 648 B, Teneo testimonium cecitatis, i. e. accuso cecitatis. II, 158 A, Monarchiam, inquiunt, tenemus, i. e. Deum unum asserimus.

TENUS, uinculum, laqueus: , , , Hesych. II, 1038 B, In restis pristini modum, quam philyre tenus iunxerat.

TENUS. I, 483 A, Oculis tenus: sens.: si que illic forte arbores supersunt, spectantium quidem oculis poma promittunt, sed ea poma carpentium digitis contacta soluuntur in cineres.

 TERMINUS. II, 1005 A, Aduersus terminum Domini, h. e. aduersus sententiam et determinationem Domini. Etenim Tertulliano determinare et iudicare, pronuntiare, definire iudicio.

TERRIGENA. II, 299 A, Inter aquigena et terrigena animalia, .

TESTITRAHUS, qui testes trahere uidetur, ob eorum magnitudinem. uoss. Rhetor. lib. Iu. Alii textitrahum, , II, 1031 B. Alii uestitrahum, aut textitrahum.

TESTUDO. I, 624 A, Testudinem densando. Preferenda sine dubio hec lectio omnibus ceteris. Intelligenda enim hec uerba de testudine scutorum, que densatis scutis fiebat. Liu. lib. XLIu: Quadrato agmine facto, scutis super capita densatis, stantibus primis, secundis submissioribus, tertiis magis et quartis, postremis etiam genu nixis, fastigiatam sicut tecta edificiorum sunt testudinem faciebant.

TETRAO genus auis, cuius meminit Plin. II. N. lib. X, cap. 22; Athen. , .  II, 261 A, Una tetraonis pennula.

TETRICUS. I, 1329 B, uobis autem nulla procedendi caussa non tetrica, i. e. non grauis, non seria, non sancta.

THAMNUS, , planta queuis fructicans, et copiose subolescens. II, 702 B, Thamnus et piscis fui. Exstant de hac re Empedoclis ipsius uersus apud Diogenem Lertium; sed longe emendatiores apud Clementem Alexandrin. Strom. 6, in hunc modum: , , , .

THENSA, II, 95 B, siue potius Tensa, a tendendo, ut monet Asconius. Erat, auctore Festo, uehiculum argenteum, quo exuuie deorum ludis circensibus in circum ad puluinar uehebantur, I, 638 B.

THISTRI, I, 703 A, Ut Cincius Seuerus, qui Thistri. Iun. legit Thustri uel Thystri, liberum Africe mediterranee oppidum: Ptolemeo, ac fortasse ; unde Thusdritanus Plinio, lib. u II. N. cap. 4, et lib. uII, cap. 4. Latinius reponit Thysdri, ex Sallustio,  Oppio et aliis. Sed apud Plinium sine aspiratione legitur. Est autem Cincius Seuerus sine dubio idem, qui et Cingius Seuerus Lampridio dicitur in fine Commodi. Ac fortasse etiam hec caussa fuerat, cur a Seuero traditus sit morti ad inimicorum accusationem, ut Spartianus in Seuero meminit.

THORI. I, 452 B, Thoros in publicum educere, sunt lectisternia et puluinaria.

THURARIUS, qui thura uendit. I, 677 A, Nisi si quis et de thurario dissimulabit.

TIBERIS. I, 455 A, Testis et Tiberis. Gothofred. refert hoc ad domum Tiberianam seu palatium Cesarum. Sed olim fluuii ripam uulgus accolebant, potentiores montes occupabant. Cum itaque de plebe loquatur, nichil commodius, quam habitationis locum indigitare potuit.

TIBICINARE. II, 717 A, Nec ut ipse tibicinandus, i. e. fulciendus tibicine et sustentaculo; metaphora a structuris.

TITULARE. II, 620 B, Magos quoque Samaritanorum  appellatione titulauit, i. e. titulo notauit atque appellauit. II, 936 D, Etsi digamiam tibi tituleris. II, 667 B, Quis non anime dabit summam omnem, cuius nomine totius hominis mentio titulata est?

TITULUS. II, 1045 A, Superque omnes apices et titulos, melius tutulos. Tutuli erant pilei sacerdotales, unde apud uarronem, sacerdotes tutulati. Turneb. Aduers. XXuI, 10: »Tutulum pallium erat, quo sacerdotes ad sacra accessuri caput tegebant tutabanturque.« I, 525 A, uel de titulo Pythie discens, respicit nobilem illam inscriptionem Delphis ad fores Apollinis, . II, 965 B, Habet enim et abstinentia uini suos titulos. II, 310 C, An delectabit titulus officii. I, 1219 A, Quasi titulo Pauli de suo cumulans, i. e. quasi aliquid titulis et glorie Paul, de suo adderet, quod cumuli esset instar. II, 987 B, Nullum aliud in talibus titulis firmandis. Titulos uocat legis  diuine capita, eodemque significatu supra damnationis titulos dixit. II, 939 B, Ut uterque titulus sanctitatis in Christi censu dispungeretur. Utitur metaphora a ratiocinatoribus ducta, et a censoribus, qui in tabulas referunt nomina et titulos eorum qui profitentur. uid. DISPUNGERE. II, 255 C, Quem titulum incidemus, ex duobus, deo Marcionis? Incidere est notare aliquid in monumentis rerum gestarum. Cic. Incidere elogium in es, marmor, etc. Plin. de Pomponio magno, lib. uII, cap. 26, commemorat titulos uictoriarum et triumphorum notatos. Quem ad modum alludit Tertull., ut sit publico cognomento honestare uel infamare, et elogio nobilitare.

TONSURA. II, 700 B, Reuera lues et fames et bella, et uoragines ciuitatum pro remedio deputanda, tanquam tonsura insolescentis generis humani. Simile est de Pallio, cap. 2.

TORMENTUM. II, 1046 B, Calces nichil dicimus, propriumque toge tormentum. Salmas. leg. termentum toge, h. e. id in quo toga terminatur: et calceus toge  est terminus. Proprium toge hic dicit, quia apud Romanos nec toga sine calceis nec calcei sine toga sumebantur. II, 122 A, Hamatile spiculum in summo tormenti ratione restringens, i. e. prout in scorpione, bellico tormento, per illud tempus uidebatur. I, 1303 A, Eleemosyne sine tormento. Christiane maritus ethnicus, ubi de suis rebus aliquid abesse sibi notauerat, ab uxore fortean in christianos pauperes delibatum, plerumque adeo seuiebat, ut seruos uxoris torqueri iuberet. At cum ambo christiani, tunc eleemosyne sine tormento.

TRADUCERE, in lucem exponere, aperire, detegere. II, 45 C., Sic facilius traducentur. II, 156 A, Traducte dehinc, i. e. manifestate confutateque. II, 105 A, Aut homines eius fuisse traducat, i. e. ostendat, demonstret homines fuisse diaboli, qui, deserto Deo, defecerint ad diabolum. II, 115 B, Dum nolo traduci quod sum, confessus id esse quod nolo traduci, id est Christianum. II, 671 A, Si etiam prophetes eius, occulta cordis traducendo probatur. II, 1028 A, Ut  traduceret cogitatus. II, 647 C, Que uim istam perniciosissimam sola traducit, i. e. que christiana potestas sola demonas abigit, migrare cogit, excutit de hominibus, adiurando scilicet. I, 446 A, Traductione non traduces proximum tuum. Grec. Leuit. XIX: .

TRADUCTIO, illustratio, demonstratio, detectio. II, 35 A, Ne pariter admittantur traductiones eorum, i. e. documenta certa, quibus mendacia sua traducantur atque ridenda propinentur. II, 621 B, Minantes traductionem uniuscuiusque cordis. Rigalt. exponit de ui gratie spiritalis, que diuinorum preceptorum sagittis conscientiam cuiusque transadigit. II, 308 B, Ut traductionem sui sentiunt, i. e. cum erroris arguuntur et conuincuntur.

TRADUX. II, 32 B, A quibus traducem fidei, i. e. translationem fidei de una ecclesia in aliam. Ecclesie nempe mutuo quasi per manus apostolicam doctrinam sibi tradidere. I, 1257 B, Ad traducem illum  eius, quod a Malo hauserat, facit. Sensus: Euam solam conuenerat Satanas, solam afflauerat spiritu impatientia infecto. At illa impatiens etiam tacendi prauam Satane suggestionem transfundit in suum Adam. Itaque ipsa fuit peccati tradux in Adam, et exinde illum fecit eius peccati adtraducem, h. e. administrum et socium traducendo in communem prosapiam peccato. II, 661 A, Sed quoniam omne tenue atque perlucidum eris emulum est, hoc erit anima, qua flatus est, et spiritus tradux.

TRANSFIGURATIO. II, 191 A, Transfiguratio est interemptio pristini.

TRANSFRETARE. I, 1227 A, Itaque uniuersam uite conuersationem sine gubernaculo rationis transfretant.

TRANSFUNCTORIUM, quod et perfunctorium est, quod leui cura fit, et aliud agendo, tum uidelicet non curamus, ut aliquid bene fiat, sed tantum ut fiat. II, 278 B, Et ipsa transfunctoria precepta.

 TRANSITUS. II, 888 B, Ex quo transitum sue etatis fecerint, i. e. pueritia excesserint.

TRANSCRIBERE, in alium transferre. II, 1036 A, Quot census transcripti? II, 619 B, Antequam transcripta esset in Syrophenicen.

TRIBUTUM. II, 336 A, Aut sanguinis tributo, de menstruo. I, 1252 A, Totius generis tributa, i. e. conceptum nutricationemque fetus in utero, et partum ipsum animalium omnium.

TRICHEA. II, 565 A, aspera. Iun. legit trechea seu trachea; grec. , .

TRINITAS. II, 19 A, Trinitas hominis, scil. homo hylicus seu choicus, i. e. materialis et terrenus; homo psychicus, i. e. animalis, et homo spiritalis. Ita ualentinus censebat. II, 684 A, Ut adhuc trinitas ualentiniana cedatur. II, 673 B, Ecce enim tota hec trinitas, nempe partium seu affectionum anime, ratiocinantis, irascentis et concupiscentis. Anime triplex munus in Euangelio indicatur.

TRUCIDARE. II, 986 C, In cubiculis an in turribus  pudicitia trucidetur.

TRULLA, uas cauum, in quo uentris onus deponitur, sub sella familiarica. I, 344 B, Aliquando in trullam de Minerua.

TUNICA, II, 1030 C. Tunica Carthaginiensis a Romana differebat, quod hec sine manicis et breuior esset, illa manicata et longior. Gell. N. A. lib. uII, cap. 12.

TURBA. II, 545 B, A turba eorum, i. e. a turba deorum gentilium, et argumento eius aliam frequentiam eonum siue seculorum hominibus persuadere, ut ualentiniani faciunt.

TURPE. I, 517 A, An hoc turpius. Turpe sacrificium malus homo, quia nichil Deo nisi perfectum in suo genere immolari debet; infra: Cum enecta et tabidiosa et scabiosa queque mactatis.

TURPILOQUIUM, , II, 1014 C.



U

 UBIQUE. II, 1035 B, Per ubique orbis, . Salmas. negat esse atticismum.

ULTIMARE, in ultima parte esse, ad finem properare. II, 1032 A, Cum tamen ultimarent tempora patrie.

UMBO, toge erat centrum, et nodus artifex cocuntium plicarum, inde umbilicus toge. II, 1046 A, Totumque contractu umbonis figmentum custodibus forcipibus assignet.

UMBRA. II, 198 B, Hanc primam umbram plane sine lumine pessimus pictor illis argumentationibus colorauit, ab arte pictoria, quam Hermogenes exercuerat, tractum. Prima picture initia, inquit Plinius, umbra hominis lineis circumducta, que linearis dicta; secunda singulis coloribus, et monochromatos appellata. Itaque prima sine ullo colore fuit, adeo ut quos pingerent, adscribere esset institutum. Deinde linee colorari cepte testa trita. Cuiusmodi picture in arte tectonica par est , que est aree iacens efformatio, et superficiaria descriptio, futuri operis  specimen exhibens. Exponitur de sermonis, argumenti, rei demonstrate obscuritate.

UNARE. II, 190 B, Diuidere illos potius, quam unare. Simplex uerbum usurpat, unde nos adunare dicimus, et coadunare. Tres MSS. uaticani codd. legunt unire, sed illud Africanam magis phrasin redolet.

UNDE, undecumque. II, 217 B, Quamquam possimus unde illas prolatas estimare. II, 221 C, Unde habet. II, 333 C, Quam carnis ueritatem unde producere.

UNGERE. II, 122 A, Et ungendi bestie calcem. Rigaltii lectio magis placet, urgendi. Urgere bestie calcem idem est atque urgere bestiam calce. Ipse paulo post dicit: Ibidem scorpio pro solea anathema illidito. II, 338 A, Credo ad solem uncti prius. Alludit ad siue insolationem, qua scilicet uncti calefiebant membris siccandis firmandisque. Pers. Sat. Iu.

Aut si unctus cesses, et figas in cute solem.
Iun. mauult ad solium; quod uide.

 UNGULA. II, 970 B, Et contra ungulas corneas. Inter tormenta erant ungule, ac primum quidem, ut ex uocabulo coniicere est, de ipsis bestiis decise, dein ad earum formam ferree, iis latera miserorum derudebant, uel, ut dixere quidam, scribebant, charaxabant. Ait igitur Septimius cutem ieiuniis aridam et corneam aduersus huiusmodi tormenta constantiorem fore.

UNIFORMIS. II, 661 B, Uniformem dumtaxat substantie nomine, i. e. una forma essentiali, ac non pluribus preditam; quod Plato in Timeo docet. Hanc postea substantiam naturalem uocat.

UNITAS. II, 57 C, 58 A, Schisma est unitas ipsa, i. e. pre se ferunt unitatis speciem diligentissime, siue, sunt quidem apud hereticos schismata, sed ea minus aduertimus, ob communem et concordissimam nobiscum discordiam.

UNIuERSITAS, . II, 623 C, Neque enim ulli hominum uniuersitas spiritalium documentorum competat. Mundus: II, 258 B, Denique si uniuersitas Creatoris  est.

URBANITAS. I, 404 A, Urbanitate deceptos uocat, quos institutionibus prauis circumscriptos, cap. 17, scholis formatam, bibliothecis exercitam, academiis et porticibus partam sapientiam, ructantem animam, de Anim. Testim. cap. 1.

USURPARE. I, 1257 B, Facile usurpari ab impatientia cepit in omne quod Deum offenderat. Usurpant proprie, ad quos ius possessionis spectat. Sic impatientia iam uelut possidens hominem, facile eum ad quiduis traxit, quod Deum offenderet.

USURPATIO. II, 750 B, In quadam usurpatione, i. e. penarum iudicialium in antecessum inflictione et anticipatione.

USUS. II, 564 B, Usus est rerum, pro eo quod est, solet, usu uenit. Hellenism. .

UT. II, 185 A, Ut sic duos diuisos diceremus, i. e. etiamsi diceremus duos esse. II, 195 A, Ut quid me dereliquisti. Grec. ; formula Optato Afro frequentissima.

 UTENSILITAS. I, 1309 B, Quorum ita disposita est utensilitas.

UTHINENSIS, episcopus Uthinax, que urbs Africe fuit colonia Romanorum. Non agnoscebat autem, ut uidetur, nouam Montani prophetiam. II, 947 C, Scilicet ille uester Uthinensis.

UTILIS, qui in usu est. II, 1039 B, Pars uero passiuitus omnibus utiles, ut hoc pallium.



u

uACARE. II, 1030 C, Cum ita uacat ac iuuat, i. e. dum licet et libet. II, 1041 A, uacuerat pro uacauerat. Abesse: II, 1047 A, uacat Zone tormentum. I, 276 A, Et si confessione preueniantur, uacabunt, i. e. cessabunt, non adhibebuntur amplius, scil. tormenta. II, 226 A, Sed uacet hoc exemplum ut humanum. II, 229 A, Ex rebus consistentibus fiant necesse est, non ex uacantibus. I, 380 A, Ne notitia uacaret, i. e. ut  ipsi intelligerent sacra uolumina. II, 22 B, uacabat erga nos, i. e. uacua, otiosa et inutilis erat. II, 968 B, Qui hec uelut uacantia infirmant, i. e. tanquam inutilia et pretii nullius. II, 256 B, De noto uacat questio. II, 479 A, Ideo utraque in Christo uacabat. II, 815 B, Licet ab exemplo uacet diuersitas rerum, i. e. licet exemplum sit dissimillimum, et nulla ex parte cum hoc comparandum. II, 760 B, Quia ut phantasma uacabat ad sensum earum, i. e. carebat earum sensu.

uACUUS. II, 654 B, Unde uacue rei solida propellere, i. e. anime, si incorporalis et uacua est ad Tertulliani sensum.

uALENTIA, . II, 238 A, ualentia facientis terram. II, 619 B, Et congregabit omnem ualentiam populorum.

uANITAS. I. 1246 A, Et oris de ieiunio uanitate. Etenim de ieiunio natiuus oris et forme uigor euanescit. Alludit ad illud Matth. uI, 16: uultu incedunt euanido.

 uANITIMUM, uox est antiqua, a uano dicta, pro eo quod est ad uanitatem pertinens et in ea situm. Sic editimus, maritimus, medioximus, finitimus. II, 224 C, n. .

uARIARE. II, 1031 A, Secularium rerum uariauit urna, i. e. rerum uices mutate sunt. II, 558 A, Quia de patris sexu ita uariant, i. e. ita plane sexu uariant ut pater.

uARIETAS. II, 610 C, Etiam Getulorum uarietates, pro eo quod est, uarii Getuli; Pomp. Mela de situ Orb. lib. I, cap. 4, Natio frequens multiplexque Getuli.

uECTACULUM. I, 1202 A, Dignum uectaculum Deo subiiciebat. Alii uectabulum; et melius fortasse, ex Gellii N. A. lib. XX, cap. 1; et Non. Marcell. Iu, 321: Deficientis uectaculi nomine.

uECTARI. II, 670 A, Asclepiades etiam illa argumentatione uectatur. II, 1002 A, uectante uos Spiritu sancto. Ireneus, Ambulantes in Spiritu sancto; et uetusta Actor. exempla, .

uECTIGAL. I, 381 A, uectigalis libertas uulgo aditur,  i. e. libertas, quam Iudei uectigali redimunt, seu pensitatione annua, ut libere in synagogas suas et cultum suum conuenire possint.

uEDIUS POLLIO. Fregerat unus ex seruis crystallinum; rapi eum uedius iussit, nec uulgari quidem periturum morte; murenis obiici iubebatur, quas ingentes in piscina continebant. Senec. de Ira lib. III, cap. 40; Plin. H. N. lib. IX, cap. 23; II, 1048 B.

uELIFICARE, uela dare uel facere. II, 122 A, Austro et Africo seuitia uelificat, i. e. scorpiones dirum Africe malum : hoc igitur malum Africe uolucre etiam Austri faciunt, inquit Plin. lib. XI; id autem est, ut docet Tertull. flante Austro et Africo.

uENDERE. I, 308 A, uendere facinora, est accepto pretio celare.

uENDITARI, uenalem esse, haberi. I, 512 A, 513 A, Plato Dionysio uentris gratia uenditatur.

uENTER. II, 908 B, uentres tegere coguntur infirmitatis  ruina. uentres dicit, ut solent auctores iuris, uteros admisso uiro grauidatos. Itaque uentres tegere, hoc est, grauiditates dissimulare. I, 1274 A, uentris operarios, i. e. parasitos.

uENTILARE. II, 1044 B, Sericum uentilat, i. e. laxa fluxaque ueste serica uentum concipit, atque undante serico incedit. II, 82 B, Odoratum in naribus uentilauit.

uENTUS. II, 123 A, Plerosque uero in uentum, si placuerit Christianos, in uentum, h. e. uento ferente, uento secundo, prout occasio dederit, suaserit. Si placuerit, nimirum Cesari, proconsuli, presidi, etc.

uERITAS. II, 295 A, Imago ueritati non usquequaque adequabitur. II, 795 B, Aut nullius ueritatis contendentes eam, i. e. contendentes non ueram fuisse carnem Christi. I, 1264 B, Penes ueritatem, i. e. penes Christum.

uERNACULUS. I, 388 A, Iosephus dicitur uernaculus scriptor, quoniam, ipse Iudeus, Iudeorum origines et bella cum Romanis, grece licet, descripsit. I, 421 A,  genus Troianum Cybeles uernaculum uocatur. I, 454 A, Ipsamque uernaculam septem collium plebem. I, 1341 B, Apud barbaros quosdam, quia uernaculum est aurum. II, 737 B, Scio feminam quamdam uernaculam Ecclesie, i. e. christianam.

uERRUCA. I, 1341 A, Quam conche illius aliqua dura et rotunda uerruca. Margaritas conche uerrucas uocat, quia sani concharum partus multiplici cute constant, ut non improprie callum corporis existimari possit, ideoque purgari soleant a peritis. Ita enim in ipsa ostrei carne nascuntur, quemadmodum grando solet in suilla. uid. Atheneum, lib. III, cap. 8, et Plin.

uERSURA. uersuram facere et soluere, est recepta ab alio pecunia alii reddere, quod ei debebatur. II, 1035 A, Est uel ; alii, uersuram compensato reddit.

uERTERE. II, 906 B, uertunt capillum, non idem  significare uidetur, ac crines intorquere. Monent uerba, I, 1322 A, uideo quosdam et capillum croco uertere, hec de mutatis tinctisque crinibus intelligere apud ueteres. Herodian. de Antonino, , et apud Clement. Alexandr. . Capitolinus in uero: Dicitur sane tantam habuisse curam flauentium capillorum. Ea fuit flauentis capillitii affectatio, ut Letam admoneat Hieronym.: Ne capillum irrufes. II, 705 B, uertit autem status animarum, intransitiua significatione.

uERTEX. I, 262 A, uertex ciuitatis est Capitolium.

uERTIGINARE, II, 1037 B, quid sit, intelligi potest ex Aristotelis uerbis de chameleonte: , .

uESICA. I, 521 A, Illic uesica queritur. Hauere. Statim illic uesica queritur, i. e. quasi uentis distenditur, cruciaturque pectus illorum uehementissime. Hauercampio prouerbium uidetur, desumptum a puerulis qui mingendi necessitatem ultra ferre non possunt,  uesica lotio impleta, adeoque sepe uirgam metuentes exclamant. Sic illi, audita Christianorum oratione de resurrectione mortuorum, statim egrediuntur auditorio, quasi mingendi necessitas urgeret.

uESPERUGO, uespertilio. II, 703 B.

uESTICEPS. II, 746 B, Puer uesticeps.

uESTIFICINA, locus ubi uestes conficiebantur. II, 1039 A. Sed Rhenan. interpretatur: uestiarii seu sartores.

uESTIRE. II, 1031 A, Sic et in proximo soror ciuitas uestiebat. II, 1031 B, Et si quid preterea conditio, uel dignitas uel temporalitas uestit, dicitur . Turneb. uult, uertit; Iun. gestit i. e. . II, 50 A, dicitur de baptismo, sancto Spiritu uestit.

uESTITUS. II, 716 A, Ab his autem annis et suffusior et uestitior sexus est, uestitior pilo, qui adnascitur corpori. uid. INuESTIS.

uETERNUS, est morbus nascens ex humoribus frigidis, cerebrum infestantibus, et rationem tollens,  uulgo lethargus. II, 1048 A, Nullis ueternis parco. Metaph. pro uitiis.

uETUSTAS. II, 1022 A, Si uero post abolitionem in uetustatem aliquid ex illa reuixerit, i. e. in ueterem hominem, in ethnicum.

uIA. I, 634 B, 635 A, uias enim uocant cardines balteorum per ambitum, et discrimina popularium per procliuum. uid. BALTEUS.

uIBRARE. I, 1196 B, Ad celum non otiosi ore suspiciunt uibrantes spiritu suo mouere. Locus corruptus, forte ita restituendus: Ad celum non otioso ore suspiciunt, uibrantes spiritum suo more, id est: Mugitus boum, balatus ouium, uoces ferarum et auium sunt preces erga omnium parentem, qui prouidet leonibus, rugitu suo predam querentibus, et alit pullos coruorum, qui illum compellant. uibrare spiritum est fortiter emittere spiritum, uti faciunt animalia, quando clamant, et rumorem efficiunt. Prudentius dicit de , Apoth. 49.

 Hoc uerbum est quod, uibratum patris ore benigno,
Sumpsit uirgineo fragilem de corpore formam.

uICES. I, 499 A, uicem iniurie sinere est iniuriam rependere. II, 437 C, Qui humani totis istius uicem retribuere non possint. II, 551 B, Hac uice seminis. Ireneus, .

uICTORIATUS, II, 907 B, nummus uictorie imagine signatus, de quo Plin. H. N. lib. XXXIII, cap. 3. ualuit duos sestertios.

uIDERE. uiderit habitus, i. e. nichil refert habitus, nichil conducit ad rem, habeat se lignum hoc uel illo modo, signum crucis uel rudistipitis, dummodo lignum sit. II, 198 A, Sed uiderit persona, i. e.: Quid moramur in persona, quid ad nos persona, cum doctrina mihi questio est? II, 555 A, uiderit Solecismus. II, 898 C, uiderit seculum emulum Dei, i. e. impium hoc seculum et Deo obnitens, uel natura duce iudicet.

uIDERI. I, 386 A, In quo uidetur, i. e. conspicitur,  cernitur, ne quis interpretetur, putatur. II, 608 B, Nec si uenietis uideri mihi, i. e. apparere.

uIDUARE. II, 953 A, Cereris sacerdotes uiuentibus etiam uiris et consentientibus amica separatione uiduantur. II, 680 B, Qui uel modico temporis uiduant animum intellectu.

uIDUATUS. II, 902 A, Plane scio, alicubi uirginem in uiduatu ab annis nondum uiginti collocatum, , i. e. in sacro uiduarum ministerio; de quo Actor. uI, et I Tim. u.

uIDUUS. I, 1204 B, Sed uiduis aquis sibi mentiuntur. uiduis scilicet angelo ac Spiritu sancto, ideoque sterilibus. At nostris aquis superuenit Spiritus de celis, sanctificans eas de semetipso, et ita sanctificate, uim sanctificandi concipiunt: quare et pariunt, nempe Christianos homines uite eterne.

uIGORARE. II, 984 A, Effeminantia magis quam uigorantia disciplinam.

uILLICUS, proprie qui uille gubernationi preest, . II, 40 B, Neglexerit officium Dei uillicus, Christi  uicarius. Notat Paulum.

uILLUS, est lana. II, 913 A, Aut uillum, aut quodlibet filum cerebro superponunt.

uINDICARE. I, 889 A, Et ita aduersus ueritatem uindicatur, i. e. asseritur, significatione forensi.

uIRGILIAE, seu potius uergilie, septem stelle in signo Tauri, inde dicte, quod uel oriuntur in uere circa equinoctium, uel quod uerni temporis ortu suo significationem habeant, quemadmodum Seruius annotauit in lib. I Georg.; Cic. de Nat. Deor. lib. II, cap. 44, II, 772 A.

uIRGINARI. II, 907 A, Sed uirginari uolunt, i. e. uirgines haberi uolunt.

uIRGO. I, 413 A, uirgo continentia, per quam semper manent uirgines. I, 413 A, uirgo celestis est Iuno. II, 549 A, uirginis senecte, i. e. qui celebs permansit usque ad senectutem. II, 960 B, In uirgine adhuc saliua. i. e. cum saliua nostra adhuc a cibo et potu intacta, ieiuni sumus. II, 782 A, uirgo erat adhuc  terra, nondum opere compressa, etc.

uIRIAE, armille quas femine in brachiis gestabant. II, 1042 B, uestigia cestuum uiriis occupauit, i. e. loco cestuum armillas induit brachiis. Turneb. uult: uestigia cestuum uiria occupauit.

uIRILIS. II, 542 A, Simulacrum membri uirilis reuelatur. Iun. legendum putat, membri uiralis, ut sit a uira, i. e. femina, dictum uiralis, sicut uirilis a uiro. Nam membrum uirile fuit Orgiorum, sacrorum Bacchi: uirale uero siue muliebre, Eleusiniorum, sacrorum Cereris.

uIRIOSUS. II, 570 A, Et usu uiriosa confudit, i. e. magnarum uirium, , , II, 681 B, Et quidem uiriosius amplexabitur.

uIRTUS, donum miraculosum. I, 378 B, uoces eorum itemque uirtutes, quas ad fidem diuinitatis edebant, de prophetis. II, 41 A, Tot uirtutes, ut grec. . II, 619 B, Orientis uirtutem, id est uires.

uIS. I, 275 A, 276 A, Ne qua uis lateat in occulto,  intelligitur de diabolo.

uISCERATIO, distributio erat carnis, que fieri solebat uel in solemni sacrificio, uel in funere excellentis alicuius persone. I, 641 A, Quasi uisceratione quadam fruentur, II, 331, B.

uISUALITAS. II, 699 B, Et nos enim opponemus contrarietates nati et innati, uisualitatis et cecitatis.

uITIUM. II, 1034 A, Nouum uitii mari imbuit, i. e. nouum uitium. Iun. mauult nomen uitii. Charybdim significat, quod uitium Tert. uocat, quoniam sine periculo preternauigare non licet. I, 47 A, Et unius eonis uitium: pridem cap. 7. appellauit , abortum.

uITRUM. I, 626 B, Si tanti uitrum, quanti margaritum, prouerb. ad significandam ingentem rerum inequalitatem et distantiam. Hieronym. ad Letam, 7: Si tanti uitrum, quare non maioris pretii margaritum.

uIuICOMBURIUM. II, 648 A, Sed de patibulo et uiuicomburio  per omne ingenium crudelitatis exhauriat. II, 706 C, Patibula, uiuicomburia.

uOCATUS. II, 220 A, Pariter et a uocatu eius recedit appellationis.

uOLATICA. II, 1050 A, Qui uolaticam spectat. Nonnulli interpretantur de geometria, a uola, qua dimetiuntur geometre omnia. Salmasius de haruspicio.

uOLATICUS. I, 1281 A, Temporalia et uolatica desideria. II, 1217 A, Idque totum propter unius anni uolaticum gaudium.

uOLSELLA, instrumentum ad pilos euellendos. II, 1040 A, Tam furax a mento uolsella.

uOLUNTAS. I, 1285 A, Ad sustinendam nouissime uoluntatem Dei, i. e. iudicium accipiendum in die ultimo.

uOLUTARE. I, 1302 B, Simul orant, simul uolutantur: sic lib. III adu. Marc.: Manibus cedentibus pectus, et facie humi uolutante orationem commendare.

uORATRINA. I, 470 A, Nec ingratis uoratrinis, sunt  helluones, perditi, gurgites et uoragines eris eleemosynarii, qui in Deum et Ecclesiam et fratres singulos beneficos eque ac alios ingrati sunt.

uOTIuUS. I, 315 A, uotiuis crucibus exposuit. Hauerc. ita explicat, Tiberium ex uotiuis arboribus uotiuas fecisse cruces, in quibus scelerati isti sacerdotes pulchre pendebant, tanquam anathemata ex uoto. Iunius hanc appellationem deriuat a uotis salutaribus,  que Augustus fecerit. uid. Sueton. Aug., cap. 97.

uULNERARE. I, 1252 A, Patientia Domini in Malcho uulnerata est.

uULSINII, Hetruscorum opulentissimi quondam populi, quorum ciuitas tota fulmine concremata est, II, 1034 B.



X

XEROPHAGIA, , aridorum esus. II, 955 A, Quo etiam xerophagias obseruemus. II, 960 A, Et illis xerophagia panis angelici displicebat.

XYSTARCHES, xysti, siue stadii athletici preses, qui omnia que sunt opus certaturis suppeditat. I, 624 B, Xystarches Spiritus sanctus.

XYSTICUS, athletarum proprius. II, 1010 A, Xystice munditie. Nam athlete et palestrite exercebantur in xystis et porticibus nudi; ideoque summa illis fuit  cura corporis et munditiarum. II, 993 B, Et xystice uanitates.



Z

ZONA. II, 519 B, Maceria quadam ignee illius zone, igneam zonam appellat ethera.





MONITUM.

 Haud esse omittendum hunc ueterem Tertullianee bibliothece Catalogum eo precipuo nomine duximus, quod a primis Septimii recensionibus editus, atque a Cl. uiro Iac. Pamelio digestus, inde integer in  recentiores Rigaltii et Priorii editiones transierit. Quam ergo preuio Pamelii opere, uita nempe Tertulliani, inchoauimus editionem, hanc eiusdem indice claudere iuuat; nec ultimam istam appendiculam ullo additamento renouandam curauimus, etsi haud ita sit omni puncto absoluta: identidem enim desunt plurium quos appellat Tertullianus auctorum nomina;  pauca uero bis fortasse excitantur aut redundant; ut ut sit, qualem exhibuerint primi editores, eum a nobis uelimus accipias hunc ultimum indicem. Locus enim iam non datur, quo prodeat, ut in ceteris editionibus,  duplex Scripture sacre et rerum memorabilium index; quorum prior remittitur ad Apparatum generalem uniuerse huic Patristice Bibliothece subiiciendum, posterior uero proxime in calcem tertii uoluminis succedet, et summa duorum primorum uoluminum capita quam accurate recensebit. EDD.





INDEX uETERUM SCRIPTORUM QUORUM MENTIO IN SCRIPTIS TERTULLIANI.



SACRORUM.


AMOS citatur frequenter; de quo uide indicem Scripturarum.

ARITHMI, siue numeri, II, 129 A, 418 B, 431 C.

BARNABAE titulo citatur Epistola ad Hebreos, quam apud Ecclesias receptam pronuntiat, II, 1021 A.

BARUCH citatur Hieremie nomine, II, 137 B.

BASILIARUM, id est Regum, libri quatuor, II, 350 B, 386 B, 410 A. Qui etiam Regum Annales uocantur, II, 129 C.

CRITARUM, seu Iudicum Annales, II, 129 B.

DANIELIS hebdomade, II, 612, 614.

ENOCH libri uerba citantur, I, 665 C, 666 A, 2307 A. In armarium Iudaicum non admittuntur, ibid.  utrobique apud Iudam Apostolum testimonium possident, ibid. utrobique. I, 1328 B.

ESDRAS omne instrumentum Iudaice literature restaurauit. I, 1307 A. Quedam etiam ex quarto libro Esdre citantur, II, 15 A, 395 A.

EZECHIEL citatur frequenter; de quo uide Indicem Scripturarum.

HERMAS, cuius scriptura Pastor inscribitur, I, 1172 G. Ab omni concilio Ecclesiarum inter apocrypha et falsa iudicatur, II, 1000 B, 1021 A.

HIEREMIAE olim adscriptum quidquid hodie libro Baruch continetur, II, 137 B.

ISAIAS citatur frequenter.

IACOBUS. II, 600 B, 922 B.

 IOANNIS Apocalypsis, et Epistola prima et secunda eiusdem auctoris. II, 1020 A, Eius Euangelium ante Marcionem editum. II, 767 B, Ioanni apostolo tribuitur Apocalypsis. Ut Apostolus Euangelio suo fidem nobis insinuat. II, 363 C, Et si Apocalypsin eius Marcion respuit, ordo tamen episcoporum ad originem recensus, in Ioannem stabit auctorem, II, 112 A, 147 A B, 366 C, sqq.

IOB citatur frequenter; de quo uide Indicem Scripturarum.

IeL citatur frequenter; de quo uide Indicem Scripturarum.

IONAS citatur frequenter; de quo uide Indicem Scripturarum.

IUDAS. uide Indicem Scripturarum.

IUDITH ex libro quedam citantur, II, 253 C, 952 B.

LUCAE, sectatoris apostoli Pauli, ex Apostolicis, Acta Apostolorum, scriptura authentica. II, 34 C, 35 B, eiusdem Euangelii digestum. II. 363 sqq., quod  et Paulo adscribere solent. II, 366 C. Auctorum apostolicorum scripturam confirmat Paulus Epistola ad Galatas, que proinde male respuuntur a Marcione.

MACHABAEORUM libri citantur a Tertulliano, II, 26 B, 606 C.

MALACHIAS citatur frequenter; de quo uide Indicem Scripturarum.

MARCUS. Apostolicus, Euangelio suo fidem nobis instaurat, II, 363 sqq., 366 C. licet et Marcus quod edidit, Petri affirmetur, cuius interpres Marcus.

MATTHAEUS, fidelissimus Euangelii commentator, ut comes Domini, II, 788 790, ut apostolus fidem nobis facit, II, 363 sq.

MICHAEAS citatur frequenter; de quo uide Indicem Scripturarum.

MOYSES, auctor Iudaici Instrumenti, argiuo Inacho par etate, trecentis pene annis Danaum preuenit, mille circiter cladem Priami antecedit, quingentis amplius et Homerum. Eius originale instrumentum  Genesis, I, 382, 386 A; antiquior Saturno nongentis circiter annis, II, 697 A; Pentateuchi auctor, II, 257 B; ante Lycurgos et Solonas omnes, II, 305 A.

NAHUM citatur frequenter; de quo uide Indicem Scripturarum.

OSEE citatur frequenter; de quo uide Indicem Scripturarum.

PAULI Epistolis plurimum uti hereticos ad questiones adnotauit Tertullianus, II, 35 A, B; eius Apocalypsis improbatur, ibid. et 37 A; item eius et Thecle Actus siue Periodi, I, 1219 A; eius Epistolas de numero mutilauit Marcion, II, 470 C; utpote omissis Epistolis ad Timotheum et ad Titum, qui et alias eius Epistolas sententiis mutilauit, II, 471 A; quarum ea que ad Galatas est, principalis est aduersus Iudaismum Epistola, ibid.; quam nos ad Ephesios prescriptam habemus, heretici ad Laodicenos, II, 500 B, 512 B, maxime de uinculis scripta sunt, II, 111 C.

 PETRUS. Epistola ad Ponticos, quam primam hodie uocamus, II, 146 B, et alibi frequenter.

SALOMONIS nomine citatur, preter Prouerbia, Ecclesiasten et Cantica Canticorum, etiam liber Sapientie, II, 20 B; item Ecclesiasticus, II, 265 A, 950 C.

SEPTUAGINTA ET DUO INTERPRETES iussu Ptolemei Philadelphi Hebrearum literarum Instrumentum Iudaicum in Grecum stylum transtulerunt; quorum sententie communionem suspexit Menedemus philosophus; affirmauit hec Aristeas, I, 378, 379. Quorum translatio apud Serapeum Ptolemei bibliothece cum ipsis hebraicis literis exhibetur. Ibid.

SOPHONIAS citatur frequenter; de quo uide Indicem Scripturarum.

SYMMACHI editionem aliquando sequitur Tertullian. II, 403, 404.

ZACHARIAS citatur frequenter; de quo uide Indicem Scripturarum.



ECCLESIASTICORUM.


APOLOGETICORUM aduersus Gentes scriptores, I, 609 A.

IRENAEUM Tertull. adlegat II, 548 A; ad uerbum imitatur lib. adu ualent. II, 539, 551 sqq., et deinceps pleraque eius uerba describit usque ad libri finem adu. ualent. II, 593 sqq.

IUSTINI, Martyris, Apologias adu. Gentes imitatur per omnia Tertullian. in Apologetico II, 548 A. Philosophum etiam uocat, adludens ad librum eius contra omnes Gentes, Ibid.

MILTIADES, Ecclesiarum Sophista, II, 548 A.

PROCULUS, adhuc Catholicus, adu. ualent., quem uocat Christiane eloquentie dignitatem, II, 549 A.



HAERETICORUM.

AESCHINES, II, 72 A, B.

ALEXANDER, ualentinianus, II, 779, 780.

APELLES, qui Phaneroseis conscripsit, II, 18 C, 24  B, 42 B, sqq. 46 A, 47 A, 51 A, 68 B, 686 B, 712 B, 765 B.

APELLEIACI, II, 766 A.

AXIONICUS, II, 547 A.

BASILIDES, II, 62 A, 796 B.

BLASTUS, II, 72 B.

CAIANI, II, 46 B, 1198.

CAINAEI, II, 65 A.

CARPOCRATES, II, 66 A, 686 B.

CATAPHRYGAS, II, 72 A.

CERDON, II, 70 B, 351 A.

CERINTHUS, II, 67 A.

COLARBASUS, II, 70 A.

DOSITAEUS, Samaritanus, II, 61 A.

HEBION, II, 24 B, 46 A, 67 A, 778 B.

HERACLEON, II, 69 C.

HERMOGENES, Africanus, II, 16 B, 43 B, 46 A, 828 B.

 HERMOGENES, Apostolicus, II, 15 A, 106 A, 198 A, 211 C.

HERODIANI, II, 61 A.

HYMENAEUS, II, 15 B.

LUCANUS, II, 71 A, 798 A.

MARCION, II, 19 A, 24 A, 42 A, 43 A, 51 A, 52 B, 58 A, 71 A, B, 755 B, 759 A, sqq.; in quadam Epistola, II, 247 B; in Epistolis II, 267 C. sqq.; in Antithesibus II, 322 C, D; in libro Apostolico, II, 345 B, 361 A, sqq.; in Euangelio, II, 361 A, sqq.; in Antithesibus ex Euangelio, ex libro Apostolico, II, 468 D, sqq.

MARCUS, II, 70 A. Magus, II, 546 B.

MENANDER, II, 61 B, Magus Samaritanus, II, 734 B, 735 A.

MONARCHIANI, II, 164 D.

MONTANUS, II, 72 A.

NICOLAITAE. II, 46 B, 63 B, sqq.

NICOLAUS, II, 63 A.

NIGIDIUS, II, 43 B.

OPHITAE, II, 63 B.

 PHARISAEI, II, 61 A, 64 A.

PHILETUS, II, 15 B.

PHYGELLUS, II, 15 B, 106 A, 828 B.

PRAXEAS, II, 74 A, 155 B, sqq.

PROCLUS, seu PROCULUS, II, 72 A.

PRODICUS, II, 152 B, 159 A.

PTOLOMAEUS, II, 69 B, 554 A. In Miscellanea, II, 562 B.

QUINTILLA, I, 1197 B.

SADDUCAEI, II, 46 A, 61 A, 754 A, 796 A, 850 A.

SATURNINUS, II, 61 C, 686 A.

SECUNDUS, II, 69 B, 546 B.

SETTHOITAE, II, 65 B.

SIMON, Magus, II, 61 B, 708 B.

TATIANUS, II, 72 A.

THEODOTUS, Byzantius, II, 72 B.

THEODOTUS, Coriarius, II, 72 B.

THEOTIMUS, 546 B.

uALENTINUS, II, 19 A, 42 A, 54 B, 67 B, 538 B, sqq.  Eius libri Sophia, II, 19 A, 24 A, 51 A, 52 A, 58 A, 69 B, C. Euangelium, 538-596 B, 754 C, 779 A, sqq.

uALENTINIANI, II, 538 B, sqq. Eorum Commentarii, II, 881 C.

uICTORINUS, II, 74 A.



EORUM QUI DE DEO ET DEIS SCRIPSERUNT, EOQUE PERTINENTIBUS.

ANTIPHON, de Somniis, II, 729 A.

ARTEMON, de Somniis, II, 729 A.

CALLIMACHUS, de Coronis, II, 85 A.

CLAUDIUS SATURNINUS: de Coronis liber, origines, caussas, species et solemnitates earum edisserens, II, 86 A, sqq.

CRATIPPUS, de somniis, II, 729 A.

DIODORUS, II, 85 A.

DIONYSIUS, rhodius, de somniis, II, 729 A.

EPICHARMUS, de somniis, II, 730 A.

HARPOCRATION, II, 85 B.

HERMATELES, siue Termateles, de Circensibus ludis,  I, 649 A.

HERMIPPUS, beritensis, omnem historiam somniorum cum suis originibus, ritibus et relatoribus quinione uoluminum satiatissime exhibuit, II, 729 A, 730 A.

HISTRIONUM litere, I, 351 A.

LEO, egyptius, de Coronis, II, 86 A.

MUSAEUS, I, 403 B, II, 649 B.

NICANDER, de Oraculis, II, 749 B.

NUMA POMPILIUS, I, 404 A, II, 55 A.

PHERECIDES, de Saturno, II, 86 A, 698 B.

PHILOCHORUS, atheniensis, II, 730 A.

PINDARUS, I, 352 A, II, 85 B.

PISO, de Ludis, I, 637 B.

SERAPION, de Somniis, 30.

STRATO, lampsacenus, II, 729 A.

TIMAEUS, de Ludorum origine, I, 636 A.

uARRO, romanus, cynicus, I, 365 A, 637 B.



MAGORUM.

 BERENICE, II, 747 B.

DAMIGERON, ibid.

DARDANUS, ibid.

NECTABIS, ibid.

HOSTANES, ibid.

TYPHON, ibid.



MEDICORUM, MATHEMATICORUM ET PHYSICORUM.

ANDREAS, II, 670 B.

APOLLODORUS, II, 672 A.

APOLLOPHANES, II, 668 B.

ARCHIMEDES, II, 669 A.

ASCLEPIADES, II, 670 A, B.

CHRYSIPPUS, II, 653 C, 672 A.

DIOCLES, II, 670 B, 674 A.

ERASISTRATUS, II, 670 B, 671 B, 692 A.

HARPOCRATION, II, 85 A.

HEROPHILUS, qui sexcentos exsecuit, ut naturam  scrutaretur, II, 662 A, 692 A.

HICESIUS, II, 691 A, 692 A.

HIPPOCRATES, II, 670 B, 692 A.

MERCURIUS Trismegistus, magister omnium physicorum, II, 567 A, 697 A.

NICANDER, lib. de uenenatis bestiis, II, 121 A.

SORANUS, methodice medicine instructissimus auctor, plenissime super Anima commentatus, quatuor uoluminibus, 670 B, 692 A, 724 C.

STRATO, Physicus, II, 670 B, 671 B.



PHILOSOPHORUM.

ANAXARCHUS, pilo contusus, I, 532 A.

AENESSIDEMUS, de Anima, II, 660 B, 669 A.

ALBINUS, platonicus, II, 697 A, 699 B.

ANACHARSIS, II, 265 A, 1045 B.

ANAXAGORAS, de Deo, II, 666 A, 667 A, 721 B.

ANAXIMANDER, II, 260 B, 1031 B.

 ANAXIMENES, de Anima, II, 260 B. 660 B.

APOLLOPHANES, de Anima, II, 668 B.

ARISTODEMUS, II, 727 B.

ARISTOPHON, ibid.

ARISTOTELES, in Dialectica, II, 20 A; de Anima, II, 651 A, 666 B, 667 A, 721 C, 727 A, 798 A; Alexandro adulatur, I, 512 A.

ARIUS, II, 742 A.

CALLINICUS, in Orationibus, I, 535 A.

CEBES in Pinace, de Anima, II, 53 A.

CHRYSIPPUS, de Diuinatione, II, 653 C, de Anima, II, 668 B.

CLEANTES, de Anima, I, 399 A, II, 653 B.

CRATIPPUS, II, 729 A.

CRITIAS, de Anima, II, 653 A.

CRITOLAUS, atheniensis, de Anima, II, 652 C.

CRITOLAUS, peripateticus, II, 652 C.

DEMOCRITUS, de Anima, II, 667 A, 670 B; de Somno, II, 721 B.

DICAEARCHUS, messenius, de Anima libris tribus,  II, 672 A, B.

DIOGENES, cynicus, I, 510 A, de Morte, I, 535 A, II, 1013 B.

EMPEDOCLES, de Anima, I, 671 A, 674 A, 683 B; de Amicitia et inimicitia, II, 651 B, 653 A, de Somno, II, 702 B, 721 B, 795 C, 1013 B.

EPICHARMUS, II, 730 A, 732 A.

EPICURUS, I, 517 A, II, 19 A, 1047 A; de uacuo et inani, II, 551 A; de Anima, II, 651 C, 653 A, 672 A; in Epistola ad Meneceum, II, 721 B; de Somnis, II, 72 A, 275 A, 301 C, 394, 795, 942.

EUBULUS, de Anima, II, 652 C.

HERACLIDES, ponticus, de Anima, II, 660 B.

HERACLITUS, de Igneo Deo, I, 518 A; lib. de Natura, II, 651 A, 653 A, 671 B.

HIPPARCHUS, de Anima, II, 653 A.

HIPPON, de Anima, II, 653 A.

MENEDEMUS, Prouidentie uindex de editione, I, 380 A.

 MERCURIUS, egyptius, II, 649 A, 697 A; in Asclepio, II, 705 B.

MOSCHION, II, 671 B.

NIGIDIUS, II, 43 B.

PANETIUS, de Anima, II, 668 B.

PARMENIDES. de Somno, II, 721 B.

PHERECIDES, Pythagore magister, II, 649 B, 698 B.

PHAEDO, II, 648 B.

PLATO, I, 405 A, 416 B, 417 A, II, 1033 B; in Timeo, II, 481 A; in Socrate, II, 503 A, 509 A; in Timeo, Ibid.; in Socrate, Ibid.; in Phedone, II, 795 C; in Phedro, II, 648 A, B; in Sophista, II, 651 B; in Phedro, Hipparcho, Lachete, Protagora, Symposio, Alcibiade, Gorgia, Critone et Timeo, Ibid.; in Phedro, II, 659 A; in Timeo, II, 661 A, 666 A; in Phedro, II, 668 B; in Timeo, Ibid.; de Republica, II, 670. sqq.; in Timeo et Phedone, II, 673 A; in Phedro, II, 676 B; in Theeteto, Ibid.; in Phedone, Ibid.; in Parmenide, et Timeo de Ideis, Ibid. et II, 678 A; in Timeo, II, 683 B; in Legibus, Ibid.; in Phedone, II, 686 C; in Timeo, Ibid.;  in Phedone, Ibid.; in Phileho, II, 688 A; in Phedone, Ibid.; in Phedro, Ibid.; in Parmenide, Ibid. et II, 693 A; in Legibus, Ibid. II, 697 A, 752 B, in Phedone, et de Repub. II, 741 B, in Phedone et in Politia, II, 736 A; in Phedone, II, 160 B, in Phedro et Timeo, Ibid.; in Phedone, Ibid. et II, 795-799.

POSIDONIUS, de Anima, II, 608 B.

PROTAGORAS, II, 672 A.

PYRRHON, I, 535 A.

PYRRHUS, II, 798 A.

PYTHAGORAS, I, 517 A, 521 A, Samius sophista, II, 697 A, 698 A, 741 B.

SOCRATES, I, 353, 354 A, 504 A; II, 796 A.

STRATO, physicus. II. 671 B; de Somno, II, 260 B, 721 B.

THALES, de Anima, I, 508 B, II, 260 B.

XENOPHANES, de Somno. II, 721 B.

ZENON, citticus, I, 398 A, 511 A; II, 260 B, 653 A.



HISTORICORUM.


AEGYPTIORUM, CHALDAEORUM, PHeNICUM archiua, I, 387 A.

ALEXANDER Polyhistor, II, 1038 B.

APPION, siue APION, I, 387 B.

ARISTEAS de 70 Interpretibus, I, 380 A.

BEROSUS, chaldeus, I, 387 A.

CALLISTHENES, II, 728 A.

CASSIUS SEuERUS, I, 330 A.

CHARON, lampsacenus, Herodoto prior, II, 727 A.

CORNELIUS NEPOS, I, 330 A.

CORNELIUS TACITUS, in Commentariis, I, 292 A, 364 A, B, in Historia romana, lib. u; mendaciorum loquacissimus, Ibid.

CTESIAS, I, 325 A.

DEMETRIUS Phalereus, bibliothece Ptolemei prefectus, grammaticorum probatissimus, I, 379 A.

DIODORUS Siculus, I, 329 A, 330 A, II, 85 A.

 EPHORUS, II, 728 A.

EUPHORION, Ibid.

FENESTELLA, in Annalibus, II, 590 A.

GRAECORUM ANNALES, I, 387 A.

HERACLIDES, II, 728 A, 749 B.

HERMOTIMUS, II, 698 A, 702 A, 724 B.

HERODOTUS, in Clio, in historiis, II, 733 B, in Melpomene, II, 749 B.

IROMUS, Phenix, Tyri rex, I, 387 A.

IOSEPHUM, in libris contra Apionem imitatur Tertullianus, Ibid.

IUBA, rex, Ibid.

MANETHON, egyptius. Ibid.

NESTOR, in Coceto, II, 562 B.

NYMPHODORUS, II, 769 B.

P. PILATUS, Epistola ad Tiberium, I, 403 A.

PISISTRATUS, bibliothecarum studiosus, I, 379 A.

PLINII pleraque imitatur ex libris Histor. natural.

 PLUTARCHUM de Placitis Philosophorum imitatur Tertullianus plerisque locis.

PTOLEMAEUS, Mendesius, I, 387 B.

PTOLEMAEUS Philadelphus, eruditiss. studio bibliothecarum Pisistratum emulatus, 70 Interpretibus, transferenda in linguam Grecam Biblia tradidit, I, 378 A, 379 A. Bibliotheca eius apud Serapeum. Ibid.

SALLUSTIUS, II, 683 B.

SILENUS, phryx, II, 220 B, 649 A, 1032 B.

STRABO, II, 728 A.

 SUETONIUS TRANQUILLUS. Eum imitatur Tertullianus, I, 637 B, in Nerone, II, 151, A, B, 725 A.

THALLUS, I, 330 A, 387 B,

TRAIANI rescriptum ad Plinium, I, 273 A.

uITELLIUS, in Commentariis, II, 728 A.

ZENO, Eleates, I, 533 A.



ORATORUM, PeTARUM ET GRAMMATICORUM.

AESOPUS in Fabulis, II, 562 B.

ARATUS, in Phenomenis, II, 142 A.

CATO senior, II, 1040 A.

CATULUS, mimographus, in Laureolo, II, 565 A.

CEBETIS PINAX, ex uirgilio, II, 53 A.

CICERO seu M. Tullius, II, 728 A, in Tusculanis, I, 535 A, de Oratore, II, 688 A.

COMICUS incertus, II, 683 B, II, 1042 sqq.

DEMETRIUS, Phalereus, grammaticorum probatissimus, I, 379 A.

DEMOSTHENIS grecus uersiculus, II, 112 C.

 DIOGENES, comicus, I, 355 A.

ENNIUS, II, 550 A, 677 B, 707 A.

EPICHARMUS, comicus, II, 729 A.

HESIODUS, de Pandora, II, 54 C, 55 A, 562 B; peticus pastor appellatus, Ibid.

HOMERUS, in Odyss. II, 708 B, 796 A; in Iliad. I, 387 A, II, 53 A, 550 A.

HOMEROCENTONES, II, 53 A.

HOSTILIUS, comicus, I, 379 A.

LABERIUS, mimographus, I, 580 A, 521 B, II, 1031 A.

LENTULUS, mimographus, in Catiniensibus, II, 1042 B et seq.

LUCRETIUS, lib. I de rerum Natura, II, 653 C.

MACROBIUS, in Somnium Scipionis.

MENANDER, comicus, in Fullonibus, II, 754 C, 735 A.

NEOPTOLEMUS, Tragedus, II, 729 H.

NOuIUS, comicus, in Fullonibus, II, 734 C, 735 A.

OuIDIUS, Geta, in Medea, tragedia, ex uirgilio, in Metamorphosibus, II, 53 A.

 PACUuIUS, II, 1037 A.

PHOSPHORUS, rhetor, II, 554 A.

PeTA incertus, in tragedia Cerberi, II, 852 A.

SENECA, II, 343 A, in Fortuitis, I, 535 A, quem sepe nostrum appellat, II, 721 A, 796 B.

SOPHOCLES, tragicus, II, 729 A.

THEOPOMPUS, comicus, II, 220 B.

uIRGILIUS, in Aeneide, II, 1032.

uIRGILIOCENTONES, II, 53 A.





INDEX TOMI SECUNDI.


QUINTI SEPTIMII FLORENTIS TERTULLIANI OPERUM PARS SECUNDA, QUAE LIBROS AB AUCTORE IN MONTANISMO SCRIPTOS CONTINET.
     Premittitur liber DE PRAESCRIPTIONIBUS aduersus hereticos. col. 10.
    Proemium. Ibid.
    Argumentum partis prioris. 11
    Propositio prima. Oportere et hereses esse et plurimum ualere, multumque in subuertendas animas proficere. Cap. I-III. 12-15
    Prop. II. Fugiendas esse hereses, utpote dissensionibus et persecutionibus peiores. Cap. Iu-u. 16-17
    Prop. III. Heresim esse electionem, et in quo fit electio, inde damnationem. Cap. uI. 18
    Prop. Iu. Cunctas hereses ab alterutro fonte, siue secularis sapientie, siue prurientis curiositatis dimanare. Cap. uII-XII. 19-25
    Prop. u. Integram seruandam esse fidei regulam, nec in litem unquam esse discerpendam. Cap. XIII-XIu. 26-27
    Argumentum partis posterioris.
    Prima prescriptio. Hereticos ad disputandum de Scriptura non esse audiendos. Cap. Xu-XIX. 28-30
    Prescr. II. Ab ipso Christo apostolos, ab apostolis Ecclesias sanam disciplinam posteris transferendam accepisse  nec aliunde ullam esse accipiendam. Cap. XX-XXuI col. 31-39.
    Prescr. III. Ideo ueram Ecclesie doctrinam, quia unam falsam uero hereticorum, quia diuersam. Cap. XXuIII. 40
    Prescr. Iu. Illud uerum et diuinum, quod prius traditum. Cap. XXIX-XXXI. 41-44
    Prescr. u Firmum esse uere Ecclesie testimonium continuam ab apostolis episcoporum successionem. Cap. XXXII. 44-45
    Prescr. uI. ueram esse disciplinam nostram, que ab apostolis utique non damnatur, imo defenditur; falsam uero quamlibet aliam, utpote apostolis alienam uel incognitam. Cap. XXXIII-XXXu. 45-48
    Prescr. uII. Ad inueniendam ueritatem consulendas esse Ecclesias apostolicas ac pre omnibus felicem illam Ecclesiam, cui totam doctrinam apostoli cum sanguine profuderunt. Cap. XXXuI-XXXuII. 48-51
    Prescr. uIII. Ius nullum in sacras Scripturas hereticis competere. Cap. XXXuIII-XL. col. 51-55
    Prescr. IX. Nullam ueritatem inesse cum peruersa hereticorum conuersatione ubi uero metum in Deum, ibi  grauitatem honestam, et communicationem deliberatam, et promotionem emeritam, et subiectionem religiosam, et apparitionem deuotam, et processionem modestam, et Ecclesiam unitam, et Dei omnia. Cap. XLI-XLu. 55-60
    Catalogus hereticorum: Simon magus, Menander, Saturninus, Basilides, Nicolaus. Cap. XLuI. 61
    Ophite, Cainei, Sethoite. Cap. XLuII. 64
    Carpocrates, Cerinthus, Hebio, cap. XLuIII. 66
    ualentinus, Ptolemeus, Secundus, Heracleon XLIX. 67
    Marcus, Colarbasus. Cap. L. 70
    Cerdo, Marcio, Lucanus, Apelles. Cap. LI. Ibid.
    Blastus, Theodotus uterque, Praxeas, uictorinus. Cap. LII. 72

SERIES PRIMA. SCRIPTA AUCTORIS MONTANISTAE POLEMICA.
    DE CORONA. 70-74
    DE FUGA IN PERSECUTIONE. 101-102
    ADuERSUS GNOSTICOS SCORPIACE. 121-122
    ADuERSUS PRAXEAM. 152-153
    ADuERSUS HERMOGENEM. 195-196
    ADuERSUS MARCIONEM. Proemium. 239-240
     Totius operis conspectus. 240-244
    Liber I. Argumentum. 240-244
    Liber II. Argumentum. 281-282
    Liber III. Argumentum. 317-318
    Liber Iu. Argumentum. 357-358
    Liber u. Argumentum. 467-468
    ADuERSUS uALENTINIANOS. Proemium. 523-524
    Nomina Aeonum et Deorum ualentini, ex edit. Pamel. 525-526
    Schema Gnosticum ab Editt. descriptum. 533-534
    Argumentum. 535-536
    Liber ADuERSUS IUDAEOS.---Argumentum. 595-596
    Liber DE ANIMA.---Argumentum. 641-642
    Liber DE CARNE CHRISTI.---Argumentum. 751-752
    Liber DE RESURRECTIONE CARNIS.---Argumentum. col. 791-792

SERIES SECUNDA. SCRIPTA AUCTORIS MONTANISTAE MORALIA.
    Liber DE uELANDIS uIRGINIBUS. 887-888
    Liber DE EXHORTATIONE CASTITATIS. 943-944
    Liber DE MONOGAMIA. 929-930
     Liber DE IEIUNIIS. 953-954
    Liber DE PUDICITIA. 979-980
    Liber DE PALLIO. 1029-1030

APPENDICES, AD GENUINA Q. SEPTIMII FLORENTIS TERTULLIANI OPERA.
    APPENDIX PRIMA.---Carmina Tertulliano adscripta. 1059-1060
    Monitum Edd. Ibid.
    Aduersus Marcionem libri quinque. 1051-1052
    Prefatio ex editione ueneta. Ibid.
    Liber I.---De Deo unico. 1053-1054
    Liber II.---De Concordia ueteris et noue legis. 1061-1062
    Liber III.---De Concordia Patrum ueteris ac Noui Testamenti.  1069-1070
    Liber Iu.---De Marcionis antithesibus. 1077-1078
    Liber u.---De uariis Marcionis heresibus. 1083-1084
    Incerti auctoris, De Iudicio Domini. 1089-1090
    Incerti auctoris Genesis. 1097-1098
    Incerti auctoris Sodoma. 1101-1102
    Argumentum libri ad Senatorem, ex christiana Religione ad idolorum seruitutem conuersum, per Iacobum Pamelium. 1105-1106
    Carmen de Iona et Niniue cum annotationibus Francisci Iureti. 1107-1108
    De Ligno uite. 1113-1114
    APPENDIX II.---Prefatio Iosephi-Marie Suaresii Auenionensis. 1114-1115
    De Execrandis gentium diis. Fragmentum erutum e Bibliotheca uaticana a Iosepho-Maria Suaresio Auenionensi. Ibid.
    APPENDIX III.---Grecorum operum fragmenta et notule, cum annotationibus Iacobi Pamelii. 1117-1118
    Apologetici aduersus gentes pro Christianis greci fragmenta. Ibid.
     Ex Apologetici cap. u, iuxta Eusebium et Nicephorum. 1119-1120
    Ex eodem Apologetici u cap., iuxta Eusebium et Niceph. Ibid.
    Libri de Spectaculis greci citatio. Ex lib. de Corona militis. 1121-1122
    De uirginibus uelandis greci notule. Ibid.
    De Baptismo libri mentio. Ibid.
    APPENDIX Iu.---Que desiderantur fragmenta, mentio et notule. 1121
    Notule ex B. Hieronymo. Ibid.
    De Fato libri mentio et fragmentum ex eiusdem libro de Anima. 1123-1124
    De mundis et immundis animalibus questionum citatio ex B. Hieronymi epistola 125, ad Damasum.
    De Circumcisione questionum citatio eodem B. Hieronymi loco. Ibid.
    De uestibus Aaron libri mentio ex D. Hier., ep. 128. ibid.
    De Trinitate libri notula. 1125-1126
    De Censu anime libri ad Hermog. fragm. Ibid.
    Aduersus Apelletianos. 1127-1128
    Libri de Paradiso Argumentum. Ibid.
    De Spe Fidelium libri Argumentum. 1129-1130
     Libror. sex de Extasi mentio ex D. Hieron. et Nicephor. Hist. Eccles. 1131-1132
    Libri aduersus Apollonium. 1133-1134
    Operum plurium que desiderantur mentio, fragmentum, in quo discreparet a Psychicis Tertullianus Montanista. 1135-1136
    APPENDIX u. In libros Tertulliani de Baptismo et de Penitentia adnotationes R. P. D. Corbiniani Thome, Monachi o. benedict., e congregatione S. Spiritus, in Bauaria. Ibid.
    Elenchus libror. et capitum libri de Baptismo. 1138-1139
    Index latinitatis Tertullianee. 1249-1250
    Index ueterum Scriptorum quos memoratur Tertullianus. 1415-1422



