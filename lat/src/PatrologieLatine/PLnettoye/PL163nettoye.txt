
PATROLOGIAE TOMUS CLXIII.

PASCHALIS II / GELASIUS II / CALIXTUS II / CONON S. R. E. CARD. / RADULFUS REM. / RADULFUS CANTUAR. / GUILLELMUS DE CAMPELLIS CATAL. / THEOGERUS METEN. / ERNULFUS ROFF. / MARBODUS REDON. / PLACIDUS INCERTAE SEDIS EPISC. / ARNALDUS S. PETR. uIuI SENON. ABB. / PONTIUS ABB. S. RUFI. / GREGORIUS PRESB. ROM / PETRUS DE HONESTIS CLER. RAuEN. / HUGO DE SANCTA MARIA FLORIAC. MON. / LAURENTIUS uERON. / THEOBALDUS STAMP. / LAMBERTUS AUDOMAR / HUGO DE CLERIIS / IOANNES CONSTANT. / ANONYMUS METEN.

TOMUS UNICUS


EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBROISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1854


uolume front matter




Series title page


PATROLOGIAE CURSUS COMPLETUS

SIuE BIBLIOTHECA UNIuERSALIS, INTEGRA, UNIFORMIS, COMMODA, eCONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEuO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, IUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE uARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOuISSIMIS SAECULIS DEBENTUR ABSOLUTAS DETECTIS, AUCTA, INDICIBUS PARTICULARIBUS ANALYTICIS, SINGULOS SIuE TOMOS, SIuE AUCTORES ALICUIUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBIECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA uERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBuIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM uARIETAS TUM NUMERUS, FORMA uOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES SECUNDA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A GREGORIO MAGNO AD INNOCENTIUM III. Accurante I.-P. Migne, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE. PATROLOGIA BINA EDITIONE TYPIS MANDATA EST, ALIA NEMPE LATINA, ALIA GRAECO-LATINA.--- uENEUNT MILLE FRANCIS DUCENTA uOLUMINA EDITIONIS LATINAE; OCTINGENTIS ET MILLE TRECENTA GRAECO-LATINAE.---MERE LATINA UNIuERSOS AUCTORES TUM OCCIDENTALES, TUM ORIENTALES EQUIDEM AMPLECTITUR; HI AUTEM, IN EA, SOLA uERSIONE LATINA DONANTUR

PATROLOGIAE TOMUS CLXIII.


PASCHALIS II,



GELASIUS II,



CALIXTUS II,

ROMANI PONTIFICES

CONON S. R. E. CARD.



RADULFUS REM.,



RADULFUS CANTUAR.,

ARCHIEPISCOPI

GUILLELMUS DE CAMPELLIS CATAL.,



THEOGERUS METEN.,



ERNULFUS ROFF.,



MARBODUS REDON.

EPISCOPI

PLACIDUS INCERTAE SEDIS EPISC.



ARNALDUS S. PETR. uIuI SENON. ABB.



PONTIUS ABB. S. RUFI.



GREGORIUS PRESB. ROM



PETRUS DE HONESTIS CLER. RAuEN.



HUGO DE SANCTA MARIA FLORIAC. MON.



LAURENTIUS uERON.



THEOBALDUS STAMP.



LAMBERTUS AUDOMAR



HUGO DE CLERIIS,



IOANNES CONSTANT.



ANONYMUS METEN.



EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBROISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1854


uolume title page
SAECULUM XII

PASCHALIS II



GELASII II,



CALIXTI II

ROMANORUM PONTIFICUM

EPISTOLAE ET PRIuILEGIA

ACCEDUNT

CONONIS S. R. E. CARDINALIS,



RADULFI REMENSIS,



RADULFI CANTUARIENSIS,

ARCHIEPISCOPORUM;

GUILLELMI DE CAMPELLIS CATALAUNENSIS,



THEOGERI METENSIS,



ERNULFI ROFFENSIS,



MARBODI REDONENSIS

EPISCOPORUM;

PLACIDI INCERTAE SEDIS EPISCOPI;



ARNALDI S. PETRI uIuI SENONENSIS ABBATIS,



PONTII ABBATIS S. RUFI,



GREGORII PRESBYTERI ROMANI,



PETRI DE HONESTIS CLERICI RAuENNATIS,



HUGONIS DE SANCTA MARIA FLORIACENSIS MONACHI,



LAURENTII uERONENSIS,



THEOBALDI STAMPENSIS,



LAMBERTI AUDOMARENSIS,



HUGONIS DE CLERIIS,



IOANNIS CONSTANTIENSIS,



ANONYMI METENSIS



OPUSCULA,



DIPLOMATA,



EPISTOLAE

ACCURANTE I.-P. MIGNE BIBLIOTHECAE CLERI UNIuERSAE SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE

TOMUS UNICUS
uENIT 8 FRANCIS GALLICIS

EXCUDEBATUR ET uENIT APUD I.-P. MIGNE EDITOREM IN uIA DICTA D'AMBROISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1854


ELENCHUS AUCTORUM ET OPERUM QUI IN HOC TOMO CLXIII CONTINENTUR.


PASCHALIS II PONTIFEX ROMANUS.
Epistole et priuilegia. 	Col. 31



GELASIUS II PONTIFEX ROMANUS.
Epistole et priuilegia. 	487



LAURENTIUS uERONENSIS.
De bello Balearico. 	513



ANONYMUS.
Gesta episcoporum Metensium. 	575



PLACIDUS INCERTAE SEDIS EPISCOPUS.
Liber de honore Ecclesie. 	623



PETRUS DE HONESTIS CLERICUS RAuENNAS.
Regula clericorum. 	691



GREGORIUS PRESBYTER ROMANUS.
Collectio canonum. 	751



THEOBALDUS STAMPENSIS.
Epistole. 	759



THEOGERUS METENSIS EPISCOPUS.
Musica theogeri. 	777



HUGO DE SANCTA MARIA FLORIACENSIS MONACHUS.
Historia ecclesiastica. 	805
Liber qui modernorum regum Francorum continet actus. 	875
De regia potestate et sacerdotali dignitate. 	939
Epistola ad Iuonem Carnotensem. 	973
uita Sacerdotis episcopi Lemouicensis. 	975



LAMBERTUS AUDOMARENSIS.
Liber floridus.---Notitia et Excerpta. 	1003



HUGO DE CLERIIS.
Commentarius de Maioratu et Senescalcia Francie. 	1033



GUILLELMUS DE CAMPELLIS CATALAUNENSIS EPISCOPUS.
De Sacramento altaris. 	1039
Charte. 	1039



OPUSCULA DUBIA.
De origine anime. 	1043
Dialogus inter Christianum et Iudeum de fide Catholica. 	1045



CALIXTUS II PONTIFEX ROMANUS.
Epistole et priuilegia. 	1093



RADULFUS REMENSIS ARCHIEPISCOPUS.
Epistole et diplomata. 	1415



CONON S. R. E. CARDINALIS.
Epistole. 	1431



ERNULFUS ROFFENSIS EPISCOPUS.
Collectanea de rebus Ecclesie Roffensis. 	1441
Tomellus uel Epistola de incestis coniugiis. 	1457



ARNALDUS S. PETRI uIuI SENONENSIS ABBAS.
Epistole. 	1473



PONTIUS ABBAS S. RUFI.
Epistola ad Calmosiacensem abbatem. 	1477



IOANNES CONSTANTIENSIS.
Prefatio in librum De computo.	



MARBODUS REDONENSIS EPISCOPUS.  RADULFUS CANTUARIENSIS ARCHIEPISCOPUS.
Epistola ad Calixtum II papam. 	1541





Main uolume text





ANNO DOMINI MCXuIII
PASCHALIS II PONTIFEX ROMANUS





NOTITIA EX BULLARIO.


 Paschalis II, natione Tuscus, patria Bledonus, antea Rainerius seu Ragingerius, monachus Cluniacensis et abbas monasterii Sanctorum Laurentii et Stephani extra muros, presbyter cardinalis tituli S. Clementis, electus est in Romanum pontificem die 13 Augusti 1099 ac postridie huius diei consecratus. Sedit in pontificatu annos uIII, menses u, dies uII  , imperantibus in Oriente Alexio Comneno, in Occidente duobus Henricis III et Iu. Obiit die 21  Ianuarii, anno Domini 1118, et sepultus est in patriarchio Lateranensi. uacauit sedes dies III  .

Schisma uicesimum quartum in Ecclesia triplex.

Primo, uel altero a Paschalis PP. electione anno, Guibertus antipapa, quem Clementem tertium appellatum diximus, de loco ad locum fugiens, tandem  infelix cum fuga diem clausit extremum. At non proinde restituta Ecclesie tranquillitas. Henrici enim  opera  tres post Guibertum sunt subrogati sibi inuicem succedentes pseudopontifices, Albertus, Theodoricus et Maginulphus, arescentibus suo ipsorum ortu maledictionis palmitibus  infelicibus. »Post mortem Guiberti duo statim deliguntur pape  alter post alterum et unus quidem eodem, alter uero post Cu electionis sue diem a fidelibus captus, qui Albertus uocabatur, apud S. Laurentium retrudi; et qui Theodoricus, apud S. Trinitatem in Caua eremeticam uitam addiscere, Patrum iudicio adiudicati sunt. Eligitur et tertius Maginulphus nomine . Hic quia necromantie fabulis simplicem populum, illos maxime, qui conscientia scelerum, uel ambitu futuri successus ad eum refugium fecerant, allicuerat, grauem in Ecclesiam calcem impressit. Sed dum auguriis fisus, pontificium adipisci nititur, quod ex diabolo dari non potuit, diuinis  destitutus auxiliis merito amisit; et sacerdotium quod sine Deo arripuit, tenere non licuit misero: amisit et urbem, ut exsul graui inopia miseriisque afflictus  uitam cum crimine finiret.«





NOTITIA EX CONCILIIS.


 Paschalis in Tuscia, patre Crescentio et matre Alsatia natus, antea Rainerius appellatus, ex abbate  monasterii Sanctorum Stephani et Laurentii, consilio et hortatu predecessoris sui Urbani. communi  totius cleri populique applausu, inuitus pontificatum adeptus est anno Domini 1099, ipsis Idibus Augusti, Henrico quarto et quinto imperatoribus. Sedit, prout alicui religioso in schedula, partim pura partim scabrosa, auctore Dodechino, reuelatum erat, annos octodecim, menses quinque et dies nouem. Sub Hugone abbate Cluniacensis monasterii uitam monasticam excoluit, et a Gregorio uII cardinalis presbyter tituli Sancti Clementis creatus fuit. Initio pontificatus, obiit Rome in arce Sancti Angeli Guibertus antipapa, Clemens tertius nominatus, qui per annos uiginti et unum perniciosissimo schismate Ecclesiam sub tribus pontificibus antecessoribus inquietarat. Sepultus est Rauenne, ubi post quinque annos cadauer illius exhumatum, in  cineres redactum fuit auctoritate concilii Moguntini, quo decretum fuerat ut episcopi, Henriciane hereseos propugnatores, sedibus suis deponerentur, si uiuerent; sepulcris extraherentur et concremarentur, si mortui essent. Defuncto pseudopontifice Clemente tertio contra Paschalem a schismaticis cardinalibus breui tempore tres antipape et pseudopontifices, Albertus Atellanus, Theodoricus Romanus, et Siluester quartus, sedi apostolice successiue obtruduntur. Primum, dum ad Urbem uexandam incaute accederet, milites Paschalis interceperunt, et post quatuor menses sedis sue, pontificatu abdicatum, in monasterium Sancti Laurentii relegarunt. Secundus per Campaniam incautius uagans a presidio pontificio captus,  schisma Guibertinum abiurauit, ingressusque monasterium Sancte Trinitatis, uitam ibidem solitariam peregit, dum sedem apostolicam tribus mensibus uiolenter et tyrannice inuasisset. Tertium omnibus bonis exutum, ideoque magno animi dolore languentem, citissime sustulit e medio Deus optimus, atque ita dein sanctam Ecclesiam diuturno schismate turbatam pace et concordia donauit. Philippum Francorum regem, pellicem subintroductam dimittere nolentem, concilii Pictauiensis decreto excommunicari mandauit, eoque modo ad penitentiam eumdem absolutionemque petendam induxit. Ecclesiarum inuestituras a regibus diuersorum regnorum in Anglia, Francia et Germania  usurpatas, per sanctum Anselmum, triennali exsilio propterea relegatum, Iuonem aliosque strenuos ecclesiastice libertatis et immunitatis defensores, et contra utrumque Henricum Iu et u patrem et filium sacrilegii heredem, usque ad sui incarcerationem acerrime propugnauit. Nam Henricum imperatorem tertium, et quartum eius nominis Germanie regem patrem, propter Simoniacam labem aliaque crimina, de quibus infra in concilio Lateranensi, excommunicauit, regni et imperii insignibus et ornamentis priuauit. Subrogatus est patri communi procerum consensu filius Henricus, eius nominis rex Germanie quintus, Romano pontifici et Ecclesie Dei eque infestus. Nam cum iusto Dei iudicio patrem excommunicatum  apud Bingam cepisset, in carcerem detrusisset, et ad resignandum imperium omniaque eiusdem ornamenta eumdem induxisset, atque inde Coloniam Coloniaque obsessa Leodium, ubi post scriptas litteras de iniuria sibi illata, et appellationem ad sedem apostolicam interpositam, repentina morte obiit, fugasset, ac denique hortatu pape, defuncti et excommunicati cadauer exhumatum quinque annis insepultum reliquisset, anno Domini 1110, Romam petiit, tum ut a Paschali imperatoriam coronam more maiorum acciperet, tum etiam ut iura sua, que in concilio Trecensi imminuta conquerebatur, uindicaret. Cumquo Sutrium peruenisset  legatos quosdam Romam direxit, qui iureiurando firmauerunt domni pape Paschalis legatos secure ducere, ac reducere et regem ipsum sacramento firmare, omnem Ecclesiarum inuestituram penitus abdicare, obsides etiam dare, ne ad hoc flagitium iterum rediret, et res ecclesiasticas et regalia ac beati Petri patrimonia libera et quieta omnino dimittere, obsides etiam dare pro securitate, cum ad coronandum eum ad Beati Petri basilicam exiret. Postea ex parte ecclesie a laicis uiris firmatum est, si ista que promissa sunt iam dictus rex obseruaret, quod domnus noster cum benigne susciperet, et ei diadema regni imponeret, et coronatus, si uellet, urbem intraret. Pro transitu  etiam pontis obsides accepit, pro quibus sacramentum exhibuit, quod in ipso die Dominico, si pontem transiret, eos in liberam nostrorum restitueret potestatem. His igitur omnibus sacramentis ex parte peractis, et obsidibus datis, cum ad coronandum eum ad ecclesiam Beati Petri papa exiret, postpositis sacramentis et obsidibus, eum in ipsa ecclesia cum episcopis et cardinalibus et multis Romanis uiolenter cepit, et in captione arctissima detinuit. Romani uero post alteram diem collecti, in hostes Ecclesie impetum facientes, de porticu fugere compulerunt, interfectis multis de suis, et perditis equis, tentoriis, pecuniis et infinita supellectile. Post hec omnes unanimes contra  eum iurauerunt uno animo, una uoluntate pugnare. Recentiores scribunt, nescio quo auctore, tum demum perfidiam illam imperatorem peregisse, quando pontifex electionem eorum episcoporum, quos ante imperator elegerat, rogatus confirmare nollet. Abbati Urspergensi eiusque sectatoribus scriptoribus quanta fides in his enarrandis adhiberi debeat, supra enarraui. Papa aliquandiu capto, induit uiterbiensis, et detento, imperator a ciuibus reuocatur, et episcoporum inuestituras, id est annulum et baculum, a papa recipiens, ipsum papam et ciues Romanos muneribus reconciliare curauit, et a papa coronatus, fauorem et nomen imperiale sortitur anno ab incarnatione Domini millesimo centesimo undecimo, anno uero regni  eius, ex quo pater regalia sibi resignauerat, sexto. Sigebertus fautor schismaticorum imperatorum addit quod in celebratione misse pontifex imperatori ad pacem confirmandam corpus Domini tradiderit, eique ista dixerit: »Domine imperator, hoc corpus Domini natum ex Maria uirgine, passum in cruce pro nobis,  improbauit. Epistola, quam ex synodo transmisit ad imperatorem Paschalis, exstat apud Dodechinum in appendice Mariani Scoti, eamque infra cusam cum pluribus hac de re aliis inuenies. Super impedimento consanguinitatis in matrimonio quod contractum est inter Boleslaum Polonie ducem et filiam Russie regis, nomine Sbislauam, in quarto consanguinitatis gradu eidem coniunctam dispensauit.

Obiit Paschalis papa anno Domini 1118, Xu Kalendas Februarii, cum sedisset annos XuIII, menses quinque, et dies quatuor; sepultus est in basilica Lateranensi.





uITA PASCHALIS II PAPAE AUCTORE PETRO PISANO.






MONITUM.

Hermanni Contracti continuator, finiens cum primo huius pontificis anno, precedenti quo creatus est, sic scribit: »Rome uenerabilis papa Urbanus, huius nominis secundus, postquam sedem Romanam XI annos, menses u gubernauit, post multas tribulationes, tandem Iu Kal. Augusti de hac luce migrauit. Post cuius obitum dominus Paschalis, qui et Regingerus, in ordine CLXII papa, ordinatur; et hoc ex diuina reuelatione factum ubique diuulgabatur. Ordinatus est autem a clero et populo, post decessum sui predecessoris die 16 et Natiuitatem Domini Rome cum magna pace celebrauit.« Dicitur autem hic pontifex prouincie Flaminie, quatenus Tuscia Suburbicaria, in qua procul dubio Bleda est, antiquis Blera, XXIu P. M. Roma distans, ad sinistram uie Flaminie iacet. Historiam eius, quamuis prolixam, ut a ceuo auctore P. scripta exstat in ms. nostro legere placeat. Ordericus uitalis ait »quod de ualle Brutiorum monachus fuit.« Fuisse monachum, mox constabit ex uita: Brutios, uetustum Calabrie populum noui; uallem Brutiorum in Tuscia nullam hactenus reperi: monasterium esse, clarius idem indicat cum ait lib. X: »Defuncto Urbano papa Reinerius, uallis Brutiorum monachus in Paschalem papam electus est, et die 16 a transitu predecessoris«, id est a die 29 Iulii, »canonice consecratus est,« quod cum dictis et dicendis optime congruit, eademque postea in progressu eiusdem libri ante medium idem uitalis confirmat.

Auctorem uite, cuius nomen initiali duntaxat littere P. scriptum inuenimus, Petrum uocat Baronius: et est uerisimile fuisse Petrum Pisanum, quem Ciacconius appellat pape scriptorem: pro cuius reconciliatione eo quod Anacleto antipape contra Innocentium papam adheserit schismaticus, laborandum S. Bernardo fuit. Hic Pisanus, uti dixi, de Pisanorum gestis scribere proposuerit, postea quidem presbyter, tunc autem cardinalis diaconus; cum forte necdum clericus esset Pandulfus, a cuius stylo, multum alias differenti, habebimus duorum sequentium pontificum uitas. Differt autem in hoc etiam a iam memorato Petro Pisano  etiam patria, siquidem hanc eamdem uero similiter habuit cum suo auunculo Hugone de Alatro.

Quod bullas huius pontificis attinet, Doubletus in Historia Sandionysiana, pag. 475, primum Paschalem fuisse ait, qui plumbeis bullis, solo pontificis nomine antea notari solitis in parte aduersa imprimi fecerit SS. Petri et Pauli capita, cum media inter utrumque cruce, sicut originaliter uidere est apud Mabillonem pag. 447. Quod tamen non statim secuti sunt posteri, cum Dominicus Raynaldus, bibliothece uaticane custos, apud Cangium in Glossario, similia curiose scrutatus, neget se taliter signatas bullas antiquiores uidisse Adriano Iu, qui primum anno 1154 sedere cepit. Cur uero in iisdem bullis imago Petri sinistram, Pauli dextram partem occupet, pluribus disserit Leo Allatius lib. I De consensu utriusque Ecclesie, cap. 6.



INCIPIT uITA.


 1. Hic puer monachus factus [Cluniaci], philosophantium artibus eruditus, pro monasterii sui causis agendis, ab abbate sibi iniunctis, uicesimo sue  etatis anno Romam uenit. Quem et monastici ordinis sui grauitas, et morum honestas, et solertis ingenii circa commissum prudentia, domino Gregorio,  qui summi pontificatus monarchiam catholica soliditate tunc regebat, notum fecit; et uidit eum, et expertus est, placuit, retinuit certis temporibus, in templo S. Clementis in Urbe presbyterum consecrauit. Quanta huic postmodum bona successerint, in sequentibus audietis.

2. Domino Urbano papa magnanimo defuncto, ecclesia que erat in Urbe pastorem sibi dari expetiit. Ob hoc Patres cardinales, episcopi, diaconi, primoresque Urbis, primiscrinii et scribe regionarii, in ecclesia S. Clementis conueniunt. Hic cum de multis agitur, subito de hoc commodius placuit. Quod compertum uiro bono displicuit, uolensque uitare fugit, latuitque. Sed non diu potuit inuisus humano latere consilio, quem in multorum salutem  diuini numinis gratia reuelare disposuit. Inuenitur, trahitur in conuentum, et conuenitur, de fuga arguitur a Patribus. »Fugere, inquit ille, me magis oportuit, Patres, quam inequalis sarcine pondus immoderata animi presumptione subire; nec decebat me sacerdotem illius honoris cingulo accingere, cuius oneris uinculo inuolutus succumberem.« »Non sic, aiunt Patres, non sic facias oportet, sed illuc tua se debet cohibere intentio quo diuini intuitus cognoueris se infigere sapientiam. Ecce te in pastorem sibi elegit dari populus Urbis, te eligit clerus, te collaudant Patres, denique in te solo totius Ecclesie quieuit examinatio. Diuinitus ista proueniunt, diuinitus hic congregati in nomine Domini, te ad summi pontificatus apicem et eligimus et  confirmamus.«

3. Sic eo diu renitente a primiscriniis et scribis regionariis mutato nomine ter acclamatum est, responsumque: »Paschalem papam S. Petrus elegit.« His aliisque laudibus solemniter peractis, chlamide coccinea induitur a Patribus  et tiara capiti eius imposita, comitante turba cum cantu Lateranum uectus, ante eam portam que est ab australi plaga ad basilicam Saluatoris, quam Constantinianam dicunt, adducitur: equo descendit, locaturque in sede que ibidem est. Deinde in patriarchale ascendentes palatium, ad duas curules deuenit. Hic balteo succingitur, cum septem ex eo pendentibus clauibus et septem sigillis, ex quo sciat se secundum septiformem Spiritus sancti gratiam sanctarum Ecclesiarum,  quibus Deo auctore preest, regimini, in claudendo aperiendoque, tantam rationem prouidere debere quanta solemnitate id quod intenditur operatur. Et locatus in utrisque curulibus  data sibi ferula in manu, per cetera palatii loca, solis pontificibus Romanis destinata, solus iam dominus, uel  sedens uel transiens, electionis modum impleuit, die altero, mensis sexti XIu die primo  consecrandus in pontificem.

4. Consecraturi pontificem pontifices, cum frequentia populi plebisque basilicam B. Petri adeunt, quorum nomina sunt, Oddo Ostiensis, Mauritius Portuensis, Galterius Albanensis, Bozo Lauicans, Milo Prenestinus, Otto Nepesinus; et inter missarum solemnia, loco et termino quo decuit, manum sibi imponunt. Primus in consecratione Oddo Ostiensis, qui ad hoc utitur pallio, et benedixit et liniuit eum chrismate. Catholice igitur a catholicis et orthodoxis episcopis in pontificem consecratus, translato in se pallio, expletisque que restabant missarum solemniis, cum plenitudine laudum, cum  ingenti applausu populi plebisque, cum alacritate Patrum ac deuotione, dominus Paschalis papa II coronatus in Urbem rediit  .

5. Dum hec Rome agerentur Albertus episcopus Aletrinus quidquid affuturum esset per oraculum uidit. Religioso cultu quedam persona sibi apparuit, que interroganti quis domino Urbano succederet, respondit: »Rainerius.---Ut quid?« inquit. »Propter fidem et constantiam, ait ille, elegit eum Dominus.« Et iterum: »Putasne, inquit ille, uiuet? ---uiuet, ait, sedebitque  quater quaterni ternique.« Episcopus, sciturus rem, Romam uenit: quem ut uidit inthronizatum et papam: »Quod uidi, inquit, Deo gratias, uideo, et tu quantum uiues, uideas.« Et ait:  »Quater quaterni ternique. Hoc numero decem et nouem annorum tempus exprimitur, nam cum tot dies, hebdomades, et menses eo superstite iam transierint, uitam eius ad totidem annos perduci per Dei gratiam exspectamus.« Robur autem et successus eius in his que Dei sunt hominumque, multiplicabatur atque crescebat deuotione solemni, spe meliori, gratia certa. Cuncta prospera, cuncta salubria in Urbe inueniebantur; quies pro tumultu, pax pro bello, pro seditionibus concordie grate indissociabilesque connectebantur. Omnes gaudebant, et celitus eum aduenisse clamabant, et merito dominari dicebant debere, qui statum Urbis, mores hominum, copias egestatesque cognouerit. Is multorum hominum saluti publice priuatimque  prouidere cepit; omnibus erat amabilis, ab omnibus diligebatur, ut tanto affectu in pontificio quisque sibi applauderet, quanta familiaritate in sacerdotio cuique fuerat coniunctus.

6. Iamque instabant cause, multiplicabantur consilia, densioribus turbis hinc inde plebs populusque  ad eum confluere cepit, in aurem loqui, noua afferre nunc certa, certiora undique nuntiare. Prouidendum sibi nunc quisque commodius cepit existimare. Turpe sibi nunc merito uideri debere dicebant heresiarcham Guibertum, ab Ecclesia toties in capite damnatum, gloriose memorie domino Gregorio, Urbano magnanimo et uictori religioso, predecessoribus suis, mire uirtutis pontificibus, diu acriterque aduersarium, machinari, atque pati eum se non posse clamabant omnes. Et Patres: »Si pecunie, inquiunt, desunt, auro argentoque subueniemus.« Dumque huius depositio acriter urgeretur utrinque, legati Rogerii comitis in Urbem ueniunt, curiam intrant, et more domini ex parte comitis officiosissime papam salutant; inclinatique ad pedes  eius posuerunt auri uncias mille. Id tam deuote susceptum est quam opportune mandatum. His auxiliis ad expugnandum predictum heresiarcham de superioribus collatis, audaciam adeptus dominus pontifex. »Operari, inquit, iam, Deo gratias, magis quam consiliari possumus. Albe erat Guibertus, dedit operam, expulit eum ab Alba. Defectio Albe exterminauit eum ab Urbe, suosque obstitit homo dum potuit, preualuit Deus cum uoluit. Miser Guibertus, iam non papa, quin nunquam papa, dimissa Urbe, nec adhuc securus, in castellum se proripuit  : et hic minus [tutus], et merito. Nam dum superbe Deum, quem in seruis suis offenderat, fugere nititur, infelix subita morte preuentus, diabolum, cui contumaciter seruiuit, inuenit. Transitus, imo  mortis illius diem scire existimo indignum fore mortalibus, eiusque memoriam in terris scribere, cuius nomen Deus in celis de libro uite deleuit. Heresiarcha fuit: hic sibi sit titulus.«

7. Diuino igitur iudicio de medio sublato Guiberto, et Rauennas superbia cecidit, et Romana respirauit Ecclesia, nec tamen incentori malorum diabolo defuit materia, qua et unitatem diuideret et turbaret Ecclesiam. Duo statim eliguntur pape, alter post alterum. Et unus quidem eodem, alter uero post centesimum quintum electionis sue diem a fidelibus captus; qui Albertus uocabatur, apud S. Laurentium retrudi; et qui Theodericus, apud Sanctam Trinitatem in Caua eremiticam uitam addiscere, Patrum iudicio adiudicati sunt; sicque deiecit eos Dominus  dum alleuarentur . Eligitur et tertius, Maginulfus nomine. Hic, quia necromantie fabulis simplicem populum, illos maxime qui conscientia scelerum uel ambitu futuri successus ad cum refugium fecerant, allicuerat, grauem in Ecclesiam calcem impressit. Sed dum auguriis fisus, pontificium adipisci nititur; quod ex diabolo dari non potuit, diuinis destitutus auxiliis merito amisit,  et sacerdotium, quod sine Deo arripuit, tenere non licuit misero: amisit et urbem, ut exsul graui inopia miseriisque afflictus  uitam cum carne [an crimine?] finiret. Sic uno, altero, et tertio impie sedi cedentibus, deficientibusque, confessis heresim suam; que pie preerat  in uno, qui erat dominus Paschalis papa, conualuit quieuitque.

8. Eo tempore dominus papa ciuitatem Castellanam per suos aggressus, locum satis natura munitum, nuta Dei auxilioque in uirtute obtinuit: parum post obtinuit et Beneuentum. His diebus Petrus de Columna Cauas, oppidum de iure B. Petri, inuaserat; sed dum aliena contumaciter retinere nititur, turpiter amisit et propria. Egressus Urbe dominus  papa Cauas recipit: Columna et Zagarolum, oppida iuris illius, sapienter expugnata, prudenter sunt capta. Aiunt et prodigia his annis fuisse. Mare locis quibusdam passibus uiginti plus solito littus occupasse, quibusdam passibus plus minus centum in altum tumuisse: celum, papilionis in modum, zonis rubeis subrubeisque a superiori ad inferius insignitum apparuisse: iris totum fere id comprehendit.

9. In meridie per dies XXIX cometa apparuit, mire potentie longitudinisque, ut quod superesset celi quartam partem occuparet, et ante occasum solis cum sole appareret. Sed et adhuc fumigat sceleratorum Aetna, Paschalicis superata uirtutibus: tantoque frequentius interius estuat, quanto solidius  exterius compilatur: quoniam Corsorum [uici], uidelicet Stephani et filiorum et fratrum eius iam per dominum papam Paschalem omnes destructi erant. Qui Stephanus nimis in ira exarsit, ecclesiam B. Pauli cum omnibus bonis apprehendit, omnesque reos sibi consociabat, sicque ciuitatem confundebat: nichil in Urbe tutum, nichil extra securum, fasque nefasque simul. His stimulis primores curie instigati, ecclesiam B. Pauli et oppidum quod Stephanus occupabat, clauibus Ulyssice expressis in ceram et ad earum exemplar de ferro confectis, noctu dispositis insidiis, caute aggrediuntur: dumque illi interius negligunt quod exterius timent; nostri exterius fingunt quod interius machinantur; capta turri, patentibus portis, copiis introductis, sentiunt  subito quod non suspicabantur. Utrinque pugnatum est acriter: illis interior turris et ardua porticus seruabat uires, illis facilis ingressus et certa auxilia augebant audaciam. Mane dominus papa cum plenitudine ciuium oppidum aggressus, cepit quoque; et Stephanum sacrilegum eiecit: quem, quia monachus uidebatur, illesum abire dimisit

10. Hostibus Ecclesie sic exterritis, et Urbe sedata  ex parte, eo anno dominus papa in Tusciam apud Florentiam concilium celebrauit: in quo cum episcopo loci de Antichristo, quia eum natum dicebat, satis disputatum est: sed ob frequentiam populi, qui ob rei nouitatem audiendam hinc inde confertim tumulatimque confluxerat, nec concilium finem, nec disputatio deliberationem habuit. In Longobardia etiam apud Guardastallum celebrauit concilium, in quo quidem de inuestituris, de hominiis et sacramentis episcoporum, laicis exhibitis exhibendisque, certis capitulis statutum est. Sic pertransiuit usque in Franciam, et Trecis concilium celebrauit: in quo multa que ordinanda erant, ordinauit; et que abroganda erant, bona fide destruxit.

 11. Reuersus itaque dominus papa, ut solet esse in absentia principum, Urbem turbatam inuenit: superiorem [scilicet] maritimam per eum quem dimiserat Stephanum defecisse, et in sui ditionem attractam occupari. Creuit indulgentia malus, quia pietatis affectu mulceri [non] potest quo sit bonus, qui nunquam desinit esse malus. Superbe scilicet armauit exterius, que turpiter intus perdiderat: Ponteclem et Montemaltum, oppida de iure B. Petri, copiis muniuit et armis. Hec dominus papa aggressus, alterum quidem cepit; alterum, ob impatientem in locis [istis] autumnum, depopulatis que extra erant, dimisit. His pauoribus [consternabantur] simplices populi nouas seditiones oriri, antiqua bella resuscitari, alterum in nece alterius pasci existimantes;  cum nichil eis timendum foret, ob latrocinia factionesque eo deficiente. Hec equo animo ferebat dominus papa, tum quia inequalitas temporis tunc eum prohibebat, tum quia in Apuliam transire disposuerat. Ob hoc accitis fidelibus, Lauicano episcopo, Ecclesiarum curam; Petro Leonis et Leoni Frangipani, Urbem et urbana; Ptolomeo, cetera que extra Urbem erant B. Petri patrimonia et principem militie nepotem suum Galfredum, tuenda commisit; ipse dispositionis sue articulo usus, transiuit, moratusque ut debuit, quod decuit fecit, cum debuit rediit.

12. In itinere erat [quando] audiuit in Urbe seditiones innumeras terribilesque connecti: extra,  Anagniam, Prenestem, Tusculanum, ipsas etiam Sabinas defecisse; huius defectionis caput roburque Ptolomeum fore; asciuisse sibi Petrum de Columna, abbatem Farfensem; Romanorum copiam, Albam Maritimamque fidem seruantium, hostilibus irruptionibus depopulatam; ipsum Ptolomeum submurmurasse [occupandam Albam] ne inde aditus pateret domino pape redeunti ad Urbem. Sed Dominus, qui B. Petri fide Ecclesiam solet tueri, reditum dedit prosperum. Accito Caietano duce Ricardo de Aquila, ut huius itineris dux sibi esset, iniunxit. Triduo post in Maritimis nos assecutus est, atque sic Dei et B. Petri auxilio [Albam] usque peruenit. Albe uero dominus papa tanta deuotione susceptus est, quanto desiderio exspectatus: et soluto  donatiuo, quod hereditariis militibus debebatur, Romam uenit. Quos hic hostes, quos fideles sociosque inuenit, plene cognosci non potuit: dum uero cum suis consedere cepit, omnes B. Petri possessiones recepit: inter quas cum magno labore et multa nece hominum Tiburtinum suscepit. Parum post Capitolium ascendit. »Hic, inquit, Montalto et cetera B. Petri patrimonia de Stephani abbatis manibus euellenda sunt: et ob pertinacem eius superbiam, in propriam personam uindictam sine misericordia dignum est irrogare.« Paruo igitur prelio, sed horrendo satis, captis domibus subuersisque turribus adeo sunt exterriti, ut et patrimonia B. Petri et ceterarum ecclesiarum, que iniuste usurpauerant, redderent; et obsides, tactis sacrosanctis Euangeliis,  darent, se de perpessis nec uindictam sumere, nec ultra turpibus conditionibus Ecclesiam afficere. uictor igitur in toto dominus papa comprouincialibus pacem dedit, fidam satis solidamque: et suis erat quisque contentus.

13. uiguit autem pax, quoadusque exterminatorem terre Henricum, Henrici filium, diuine ultionis ira in Italiam traxit. Quid uero predictus hostis Ecclesie in itinere operatus est, longum est per singula ambulare atque enuntiare: tamen in quantum possumus sub breuitate posteris significare curamus. Ciuitates multas et castra in itinere, dolo pacem ostendendo, subuertit; ecclesias destruere non cessauit; religiosos ac catholicos uiros capere, quos inuenire poterat: quos uero habere non poterat, a propriis  sedibus expellere non desistebat. Sic impie agendo per Longobardiam et Tusciam usque peruenit. Cum uero Romam peruenit, quid mali in ea, que caput est totius mundi, operatus est, res ipsa clare demonstrat. Prius iurauit, sed peierare deinde minime dubitauit: quod facere potuit, non renuit: quod facere non potuit, non pro Deo, sed hominum timore dimisit. Ut dictum est, cum cepit ciuitati appropinquare, ubi admoniti erant maiores Urbis, uti moris erat, et clerici a porta ciuitatis, que iuxta castrum S. Angeli sita est, usque ad ecclesiam B. Petri, omnes planetis, cappis atque dalmaticis induti, eum ad processionem susceperunt. Maiores uero, uidelicet cardinales, episcopi et presbyteri,  cum diaconis atque subdiaconis ceterisque ordinibus, cum domino papa Paschali, intra ecclesiam B. Petri exspectauerunt. Proceres uero, uidelicet iudices, aduocati, scriniarii, omnes cum eo in comitatu uenerunt eamdem laudem ei ut alii ferebant referentes, atque dicentes: Henricum regem S. Petrus elegit.

14. Susceptus itaque a summo pontifice non prius ecclesiam intrare uoluit, quam eam suo iure suoque dominio a suis fidelibus detineri uidisset. Deliberata est itaque ei ecclesia, et omnes munitiones circumquaque site; et in hac deliberatione obsides dedit, uidelicet nepotem suum et alios barones ostendendo fidem seruaturum, quam penitus male seruauit. Dominum papam Paschalem dolo et fraude, cum episcopis  et cardinalibus ceterisque ordinibus, et cum proceribus quam multis, apprehendit: de aliis uero maximas strages fecit: clericos uero, archipresbyteros, presbyteros exspoliauit, planetas et thymiamata eis auferendo: et proprias uestes, ex quibus uestiti erant, minime dimittebat, nec etiam subtalaria atque femoralia eis habere permittebat. Hec uero acta sunt mense Februari II Idus, anno Dominice Incarnationis 1111, ind. Iu. Eodem namque die Dominica qua legebatur euangelium: »Assumpsit iehsu duodecim, etc., et ait illis: Ecce ascendimus Hierosolymam et consummabuntur omnia que scripta sunt per prophetas de Filio hominis, quoniam tradetur gentibus, et illudetur, et flagellabitur et conspuetur.« Ascensio ista descensio fuit: quoniam ut  Dominus a malignis perpessus est iniuriam, sic et iste a barbaris malitiose captus est. Consummata sunt in Christo, quia a prophetis prenuntiatum est eum passurum Hierosolymis; in isto, quoniam iam multis uicibus dictum erat, non iturum, si uero iuisset, non prius rediturum quam omnia que uellet faceret. Traditus fuit uidelicet a suis et non ab extraneis: flagella multaque opprobria diu ab eis perpessus est. A predicto namque die uidelicet a II Idus Febr. usque ad u Kal. Maii, deuotus Dei pontifex multis affectus est cruciatibus: tamen ad ultimum, pro deliberatione Ecclesie et multorum captiuorum qui cum eo detenti erant, quamdam cum predicto exterminatore pacem composuit; sed [non] diu durauit.

 15. Discedente igitur eo, uidelicet Henrico, Romam pax rediit: non illa quam insimul composuerant, quoniam minus boni continens erat: sed terre pax est reddita, quia omnes possessiones B. Petri, quas abstulerat, B. Petro sunt collate. uiguit autem pax annis plus minus nouem, posteris uix credenda: quam profecto uidi tantam, quantam et timidus bubulcus exoptat, et audax perhorrescit latro, ut quisque locus depositum tueretur. Quid autem egregia Pisanorum industria et admirabilis pertinacia per eumdem Dominum papam Balearibus insulis Efise et Maiorice contulerit; quem apparatum, quas copias supplementumque quemue legatum ipsi habuerint, quo consule, sub quo imperatore  militauerint, cuiux uexilli indicia secuti fuerint, quisue eorum fortiter [fecerit], quot nauibus et quomodo ierint, quid naufragii quidue laboris in reficiendis ratibus passi sint; illud etiam gloriosum admirandumque subsidium quod non desperauerint; quomodo etiam euulsis captiuis, direptis spoliis, subuersis urbibus uictores redierint, quia digno uolumine comprehendere disposui, suo loco et suo tempori distuli.

16. Huius temporis prodigia. Apud Mamistram terremotus muros omnes domosque subuertit, maioremque partem hominum ruina inuoluit; quam dum miles quidam fugere nititur ad Antiochiam properans, subito hiatu terre cum equo absorptus, prius est sepultus quam mortuus. Ibidem alio hiatu  terre hos interceptus, dum corpore inferius fluxit cornibus superius hesit. Rome in basilica Lateranis fulmen sacram turrim percussit, partem culminis et gallum eneum uento uersatilem campanasque deiecit, et quassato angulo eiusdem basilice sepulcrum pape quod erat inferius omnino destruxit. Aedem S. Pauli ex tribunali, igne de celo tactam, destruxit, ut et tecti plumbum conflaretur, et trabes uisibiliter arderent; profecto arderet tota, nisi aqua et auxilio apostolorum confluentes populi Urbis obstarent: monstrant indicia trabes. Beneuenti bicipitem, sine pedibus natum [audiui] Rome in porticu Galle uidi id quoque prodigium, Gloriosam nomine et uirtute, Bonum filium, iuuenem audacissimum, tunc gladium ferentem et hastam, in armo  dextro cepisse, suscipiensque eum: »Tune es ille, ait, nequam, qui uirum meum interfecisti?« et abstracto cultro de supparo quem tenuit, euiscerauit; uolentibusque sumere uindictam: »Utquid ille, inquit, uirum meum interfecit?« Sic pro pena gloriose [sumpta] gloriosa mansit.

17. Anno XuII pontificatus dicti domini pape, anno pacis X mense primo [id est Martio] die 26 mensis, die transitus Domini, ira Dei de manu calicis eius de terra ascendit. Porro Urbis prefecto defuncto, homines scelerati, seditiosi, proni ad malum priuatis negotiis male, publicis pessime prouidentes, inconsultis Patribus primoribus, puerum adolescentem in Urbis prefectum eligunt: cuius modus, imo  excessus hic est. Dum domi in cilicio pater prefectus moritur, extra in gradibus filius prefectus eligitur: patris cadauer ad ecclesiam ducitur, filii fastus ad loca prefectoria destinatur; patri exsequie funeris in ecclesia, filio laudes prefectorie in atrio applaudunt; illi patrem Deo rationem redditurum in sepulcro deponunt, isti filium iuraturum populo in ambonem ponunt et subleuant. Miserabilis casus utrorumque. Et tu exsequias funeris pro comitiis filii perdidisti, pater: et tu comitiorum applausum pro patris exsequiis amisisti, fili. Concludat igitur qui uult, dicatque, malo patrem terminasse exitu, cuius in morte uxor gaudeat, letetur filius, domus tota exsultet filium principiis inchoasse nequam, cuius in comitiis mater laceratis crinibus plangat, filius  scissis uestibus gemat, tota domus tristetur.

18. Turbauit dominum papam totamque curiam simul et patris mors et excessus filii. Initoque consilio: »Quia nostra, inquit, ante tempus occupant, merito et non sua in tempore perdunt. uade P. [Petre] et te Constantine, et ex omnibus que ad prefecturam pertinent, ad curie commodum, in testimonium huius nostri uenerabilis diaconi, te inuestias. Parui iussis: in reditu tumultum insidiasque in domini pape necem persensi: prouidi auxiliis in subsidiis positis, loco ac tempore egregie facturus: deinde sic sibi adfuturum fore denuntiaui.« Iamque ille, cum tumultu populi plebisque, Constantiniane basilice limen pede tetigerat; cum subito oleum consecrandum in chrisma, iam infectum balsamo  confectumque, tracto uase, diffusum est. Turbari Patres, mirari dominus: nec credebant prodigium, eo quod in prosperitate positi, nullius periculi casum adfuturum timebant. Ac iterum alio oleo confecto, dominus pontifex, ad exsequendum tante solemnitatis mysterium, ad altare ascendit. Iamque ex tribunali sede orationem, »Deus a quo et Iudas reatus sui penam et latro confessionis sue premium sumpsit,« inceperat; cum illi puerum scissis uestibus, inter altare et tribunal, sibi opponunt, confirmari eum in Urbis prefectum petunt. Cumque ut eius domini moris erat, ob inceptum officium respondere differret, irasci illi, magnis acelamare uocibus, Deum sibi testem facere, in uota iurare, ni responderit; aliterque si senserit, atrocis fati miserias  eo die uisurum. Tandem dominus: »Quid, inquit, confirmari eum in prefectum petitis, quem nec nos digne dare, nec uos hodie honeste petere potestis? cum uos hodierni funeris exsequie a comitiis merito subtrahant, et nos solemnis diei carismata ab huiusmodi iuste remoueant? quibus peractis respondebitur digne.« Et illi: »Pro uelle nostro nos dispositis utemur;« tumultuantesque discedunt: fecissentque dispositis uiam, nisi eorum, que ira tumuerat, nostrarum copiarum timore eneruaretur audacia.

19. Die altero, die Parasceue, cum omnium ciuium huius Urbis, maxime uetusti moris sacra deuotio per loca sancta, per martyrum cemeteria, per uotiua solemnia, pedibus discalceatis in Urbe suburbiisque  confertim diffunderetur; illi simplicem populum plebemque in factionis sue charybdim sub armis iurare compellunt: itidem die magni Sabbati, die Paschatis grauius. Secunda feria eunti domino ad basilicam B. Petri, iuxta radicem pontis Traiani, cum tumultu se puer ille opposuit, confirmari petiit. Quod quia adeptus non est, sequentis familie alios cepit, alios affecit iniuriis. In reditu, coronato domino papa, ut eius diei mos est, et Patribus solemniter procedentibus in curiam, et Capitolio, strepitu, clamore, lapidibus eos prosequuntur. Nec adhuc satis: delegant post eum, nec antea uestes sacras eum exui licuit, quam respondere oportuit, sequenti feria uI de confirmatione communi consilio  deliberandum. At ille non contentus termino, eo die que restabant prefectualia, a quibus potuit, in se compleri fecit. Feria uI in tantam exarsit audaciam, ut eorum domos subuerteret, quorum religio fidei in dominum papam perfide agere noluisset. Prouidens autem dominus huic ruine absque multa cede resisti non posse, in Albam secessit. Furor illius fautorumque in ecclesiam et domum Petri Leonis, que illam tueri uidebatur, omnino conuersus; nec posse pati nisi reuerso eo suorum fulciretur auxilio. Reuersus tanto copiosius principibus curie largitus est munera, quanto laboriosius suis bellicis sudoribus pro se subiiciendos fore cognouerat; Ptolomeo Ariciam, ceteris aurum, argentum, alterius supellectilis copiam.

 20. Hac spe boni auxilii nostri securi, ad congrediendum eis Tiberim copias exponunt: presto fit prelium; et quasi Urbis totius milites cum nostris hereditariis paucis belli fortunam sortiri debuissent, magno ausu, sed subito nostri uictores, illorum alios ad iurisiurandi religionem in receptionem domini reuersuros astringunt, alios et ipsum puerum secum captiuos ducunt. Iam nostri ad Fumonem properantes Albam transierant; iam terram Ptolomei uti securi, molles, dissoluti, inermes intrauerant; Algidum iam deuenerant: cum Ptolomeus ueniens in eos, et captos abstulit, et capientes cepit, non ueritus dominum papam, ob nouiter susceptum beneficium triplicata iurisiurandi religione. Hac Ptolomei perfidia in exemplum suscepta,  periurii contagium omnes fere infecit, adeo ut ob participationem consortibus sceleris, in Urbe et ceteris hinc inde, periurium nec infamia nec crimen haberetur. Exsecrabile dictu! horribile auditu! Hoc ausu, hac indulgentia criminis Sarminetum, Nymphas, Tiberiam, et omnem Maritimam enormitas defectionis inuoluit, simul et totam Urbem: uix unus in multis, quem factionis reum uel dicta uel facta uerosimilibus indiciis non demonstrarent. Ebullire tota machinis et tormentis, ea parte qua Capitolii rupes edibus Petri Leonis imminet contigue; ordinans quidquid armis, igne, manu inferri poterat: inuidia magis quam ratio molliebatur: factumque ut solus ex parte pateretur in toto, quidquid undique ab omnibus poterat conferri in unum.  Huius tamen impetus fluctus cepit tandem detumescere, uel diuinis operibus, uel rusticanis, pro maturitate illius temporis, omnibus fere instantibus; ipsa etiam curia, ob impatientem in locis istis estatem, in Campaniam Maritimamque secessit.

21. Altero namque anno rex Henricus in Italiam rediit, manifestus hostis Ecclesie, tantoque infestior bonis ac religiosis, quanto benignior malis seditiosisque. Huius consiliarii familiaresque, abbas Farfensis, qui ob sacrilegium factionemque ab Ecclesia bis ter in capite damnatus, Ioannes maledictus, Ptolomeus, horumque fautores. Tunc simul atque Latium intrauit, B. Petri fidelibus bellum iniecit. Magna conatus est, famosa fecit, sed parua. Ob huius  uictorie gloriam quam fecerat, uidelicet quia apprehenderat quedam castra, populus plebsue Romana triumphum sibi instituit. Coronata Urbe, rex et regina per medium: magnus apparatus, parua gloria. Huic nullus Patrum, nullus episcoporum, nullus catholicus sacerdos occurrit: fit ei processio, empta potius quam indicta. Iturus ad basilicam S. Petri naui transiuit, non ponte. Traiectus coronari petiit: respondetur, in ea basilica a papa uel Patribus coronandus coronari debet, aliter nequit quod si uelis, ab eis fore petendum. Fit consultum delegat in hunc modum.

22. »Si diuinitus datum fuisset, Patres conscripti, rerum publicarum statum digno moderamine gubernari, dignaque reuerentia earum rectores alter  ab altero preuenirentur, pax foret, nec pontificalibus obesset orbis imperator, sed alter alterius gloria fulciretur, gloria alterius gloria utriusque foret; et robur utrorumque, amorque utrorumque, timor omnium, totaque se conuerteret ciuitas; nos Patres, nos consules, nos primores, nos omnes bonis Urbis et orbis intuerentur, Gothi, Galli, Hispani, Afri, Greci et Latini, Parthus et Indus et Arabs aut timerent nos aut diligerent. Nunc autem, cum secus agitur, fit aliter: dimissis ceteris, inuicem angimus, inuicem angimur; ab omnibus merito hec patimur, maledicimur, exterminamur. Conuertimini igitur, et mei, licet peccantis, uotum correctionemque suscipite; ne, dum per uos in me rigescit iustitia, multiplicatis sceleribus in aliis, sine me qualiter rigescat  non habeat. Ecce a patre Romane Ecclesie domino papa e Galliis in Urbem coronandus adueni: eum abesse in infortuniis meis reputo: nunc autem a uobis id exposco. Tantoque id recipienti fiet gratius, quanto ut id mihi fieret grauius elaboraui. Solent accuratius excolere homines, quod diuturnis quesitum periculis adinuenitur. Sit pax. Et quidem erit, si uelitis. Sine crimine loquor. Profecto sedatis uentis, quiescent maria.« Hec rex.

23. Ad hec Ecclesia que erat in urbe: »Inhonestum satis arbitramur ac indignum, rex, ut aliquando nos dulcibus dictis conuenias, quos fellitis actibus in dies circumuenire [non cessas]. Credisne credamus, rex, te ad penitendum satisfacturumque  aduenisse; per quem acerba ira continuaque irruptiones barbaricas, rapinas sacrilegas, ordinationes exsecrabiles, exordinationes impias, seditionesque assiduas conflari fierique cernimus? Simul ac Latium intrasti, rex, B. Petri fidelibus bellum iniecisti: si non successit uoto, id [debemus] Deo, non regi. Age, qui sunt pro quibus agitur? Abbas Farfensis et Ptolomeus, uterque anathematizatus. Qui sunt contra quos agitur? BB. Petrus et Paulus. Quibus locis agitur? In eorum patrimoniis, in domo propria. Oblitus horum, rex, illis ducibus audax audacter ecclesiam B. Petri intrasti: quibus clericis [comitatus], quibus Patribus, cum quibus episcopis? Quomodo silendum, quomodo agendum est? Adde,  qui sunt, qui nunc ante eius fores excubant: nonne seditiosi, nonne heretici? Heu! heu! Expulsis Catholicis reuerendam cunctis populis B. Petri ecclesiam per te heretici occupant. Heccine est uia illa, rex, qua penitens ueniam merearis? satisfactio, qua Ecclesie conformeris? pax, qua bella quiescant, seditiones cessent, uenti sedentur, mare detumescat? Profecto nisi conuersus, immemor mali, aliter cum Deo senseris, rex, aliter Rex regum cum rege sentiet Deus. Comitiari cum excommunicatis, rex, nosti nos nec debere nec posse; eo maxime cum contremiscat comitiis tuis interesse secundis, quicunque nostrum interfuit primis.«

24. Diffisus hinc rex, accito Mauritio Bracarensi archiepiscopo, qui ob superbam leuitatem curialis  effectus, per biennium, extra Ecclesiam propriam, opulentissimo cultu et regio, hac et illac molliter et dissolute uagabatur, ante corpus B. Gregorii coronari se fecit, sicque ab Urbe comitiatus abscessit. In itinere erat: eque distabat ab Urbe et Sutrio: audiuit principem Apulie cum expeditis equitibus Campaniam intrasse, Pillumque ob defectionem ab illis depopulari. Fit consilium eos uel amoueri posse, si ante diem a regio exercitu incautis subueniatur. Nec mora: totum robur belli cum agilitate eo destinat. Et quidem succederet uoto, ni quedam nobilis matrona ex Plumbinaria, dum sic properantem exercitum uidit, periculum quod timebat accito ueredario adfuturum principi annuntiaret: sicque dum cauit uni, prouidit utrisque, ut duo tam feroces  exercitus, iam fere contigui, alter in uicum Mauritii, in Acute arcem indemnis se alter conferrent.

25. Dominus papa celebrato concilio, quod in partibus Apulie congregauerat, rediens in Campaniam, Pillum Pillanumque in Maritimis, et oppidum S. Siluestri in sui ditionem conuertit. Iamque autumnus instabat, cuius calore uel estu exterius constipatus, interius dissolutus, uti senex et qui erat in castris debilior, in Anagniam se conuertit: Licque adeo infirmitas eum oppressit, ut qui aderant medici morti eum magis quam uite adiudicarent. Sed auctor uite Deus uitam eius produxit in longum, et dum dissolutis interius membris compaginis soliditatem iniecit, exustis exterius fomenti robur diffudit: factumque est ut qui ante in lecto alterius auxilio  suspensus uix sedere poterat, postmodum ante altare per se erectus missarum solemnia celebraret. Hac ualetudine uenit in Preneste, et B. Agapiti ecclesiam ibidem dedicauit. Natiuitatis Domini uigilias Rome, Ordinis missas et matutinum post missam, et iterum missam processionemque, cum omni uoto et solemnitate ei diei debita, Octauas etiam et Epiphanias deuotissime celebrauit: et data licentia legatis Constantinopolitani imperatoris, quos ibidem receperat, deliberaturus B. Petri basilicam, in tantis hostibus Romam in portica [id est lectica] uenit. Ob cuius inopinatum aduentum subitumque tantus terror Ptolomeum et prefectum inuaserat, ut ante alter quam nollet dominus papa pacem dare, pateret  quod desperans de gratia, dimissis penatibus, in urbe latitare pararet.

26. Iamque bonus pontifex ad perficiendum quod inceperat, machinas et tormenta et queque necessaria bello, incredibili agilitate, per biduum per suos parari fecerat. uicisse eum [potius] diceres quam uicturum. Sed dum quod uoluit fecit, Dominus uitam eius, quam ob gratiam distulit, ob debitum terminauit. Biduo post reditum tanto arctius ob laborem itineris populique frequentiam infirmitas conualuit, quanto remissius ob quietem assiduitatis amenitatemque obsequii ante defecerat. uir sanctus moriebatur et operabatur. Conuocatis Patribus, ut in constantia fidei et sinceritate ueri eum sequerentur, in iunxit: in cautela doli ab his qui intus forent et  extra, in exsecutione Gibertinorum et enormitatis Teutonice: ut inuicem se diligerent et inuicem idem dicerent, et ipsum uerum quem diligerent Deum in omnibus tenerent. Post hoc unctus oleo sacro, facta confessione, peractis in eo omnibus prout decuit sanctum, psallendo cum psallentibus, nocte media, ut qui de tenebris properabat ad lucem, senex honestus, imo ipsa honestas, carnis debitum soluit Xu Kalendas Februarii.

27. Corpus eius balsamo infectum, et ut ordo habet sacris indutum uestibus, cum obsequiis debitis et honore digno, cum frequentia cleri et populi, non cuilibet tanta gleba deportanda imposita est, sed ab ipsis Patribus honorifice est deportata in basilicam  Saluatoris, in sede propria, in patriarchio, in dextro latere templi, in mausoleo purissimi marmoris  mirifico opere sculpto, XI Kalendas Februarii collocatus. Qui beatissimus quam plures fecit ordinationes per diuersos menses, presbyteros L, diaconos XXX, episcopos numero centum, consecrauit ecclesias XX, Rome ecclesiam S. Adriani in Tribus Fatis, II anno sui pontificatus, dedicauit, et ecclesiam S. Marie in regione Areole, in loco qui uocatur Monticelli, similiter consecrauit. uerum etiam ecclesiam SS. Quatuor Coronatorum, que tempore Roberti Guichardi Salernitani principis destructa erat, a fundamentis refecit atque consecrauit; anno pontificatus sui XuII, mense Ianuario, die XX. Celebrauit concilium apud Guardastallum in Longobardia, aliud apud Trecas ciuitatem in Francia  . Postea defuncto  eo cessauit episcopatus dies III





LAUS METRICA PASCHALIS II PAPAE AUCTORE MILONE CARDINALI S. ALBINI ANDEGAuENSIS MONASTER MONACHO.
(Dom MARTENÈ, uoyage littéraire de deux reliqieux Bénédictins, tom. II, pag. 24.


 Magnificandus et omnicotendus ubique timendus,
Iustitie fidem qui Petri continet edem,
Nomine Paschalis uenerandus uir specialis,
Lux, decus Ecclesie, caput orbis, imago Sophie,
Examen iuris, pia forma sequenda futuris,
Cuius ad aduentum terror fregit Beneuentum.
Sit per eum saluus quem uirginis edidit aluus.
Si genus et speciem dialectica cuncta nouaret,
Magnus Aristoteles si scire suum repararet.
Tullius et Plato si surgant fonte renato;
 Si de Parnasso transferret carmina Naso,
Magnificandus ut es, uix dignum laude sonarent
Nobilitate tui generis nimis es specialis,
Moribus et uita magis es quam pontificalis
Roma caput mundi si premunita fuisset,
Sedis apostolice tibi pridem iura dedisset,
Iustitie legi tua uox nichil ante tulisset.
In Samio summo biuio sic uita regatur.
Ne leue leua leuet, leuitatem dextra sequatur.





NOTITIA DIPLOMATICA.



+ Paschalis II bulle Incarnationis annos uulgares, Florentinos, Pisanos passim prebent; indictionem habes plerumque Constantinopolitanam, aliquoties Pontificiam. Nonnullis anni 1111 bullis appositi sunt anni imperatoris .

Dictum Paschalis hoc est : uERBO DOMINI CeLI FIRMATI SUNT .

Subscripserunt:

    Ep. Albanensis Walterius a 14 Apr. 1100 ad 20 Nou. 1100
    Ep. Albanensis Ricardus a 14 Febr. 1102 ad 25 Febr. 1114
    Ep. Albanensis uitalis d. 21 Dec. 1116
    Ep. Ostiensis Oddo a 15 Oct. 1100 ad 20 Nou. 1100
    Ep. Ostiensis Leo a 13 Febr. 1113 ad 5 Iul. 1114
    Ep. Portuensis Petrus a 15 Febr. 1113 ad 22 Dec. 1116
    Ep. Prenestinus Milo a 15 Oct. 1100 ad 20 Nou. 1100
    Ep. Prenestinus Coyro d. 14 Febr. 1102
    Ep. Prenestinus Cono a 13 Febr. 1113 ad 22 Dec. 1116
    Ep. Sabinensis Crescentius a 11 Mart. 1102 ad 21 Dec. 1116
    Ep. Signiensis Bruno a 10 Nou. 1100 ad 2 Nou. 1106
    Ep. Tusculanus Ioannes a 15 Oct. 1100 ad 20 Mart. 1105
    Presb. card. tit. S. Anastasie Ioannes d. 20 Mart. 1103
    Presb. card. tit. S. Anastasie Boso d. 24 Mart. 1116
    Presb. card. tit. S. Chrysogoni Bernardus d. 14 Apr. 1100
    Presb. card. tit. S. Chrysogoni Gregorius a 15 Febr. 1113 ad 17 Febr. 1113
    Presb. card. tit. S. Clementis Anastasius a 11 Mart. 1102 ad 24 Mart. 1116
    Presb. card. tit. S. Damasi Risus  a 20 Mart. 1105 ad 1 Sept. 1107
    Presb. card. tit. S. Eusebii Robertus a 15 Oct. 1100 ad 14 Apr. 1109
    Presb. card. tit. S. Eusebii Ioannes d. 23 Nou. 1116
    Presb. card. tit. S. Laurentii in Damaso Deusdedit a 21 Dec. 1116 ad 22 Dec. 1116
    Presb. card. tit. S. Lucine Landulphus a 2 Nou. 1106 ad 1 Sept. 1107
    Presb. card. tit. S. Lucine G.G. d. 23 Nou. 1116
    Presb. card. tit. S. Marie trans Tiberim Petrus d. 15 Febr. 1113
    Presb. card. tit. S. Martini et S. Siluestri Diuiso  a 24 Febr. 1107 ad 1 Sept. 1107
    Presb. card. tit. Equitii Dinizo  a 24 Mart. 1116 ad 23 Nou. 1116
    Presb. card. tit. S. Petri ad uincula Albericus a 15 Oct. 1100 ad 20 Nou. 1100
    Presb. card. tit. S. Praxedis Desiderius a 23 Nou. 116 ad 22 Dec. 1116
    Card. et abbas  Odorisius d. 10 Nou. 1100.
    Card. S. Balbine Guido d. 21 Dec. 1116
    Card. S. Cecilie Ioannes a 5 Iul. 1114 ad 22 Dec. 1116
    Card. S. Eudoxie Benedictus d. 25 Febr. 1114
    Card. SS. Ioannis et Pauli Teuto  a 10 Nou. 1100 ad 14 Nou. 1100
    Card. S. Marci Bonifacius a 21 Dec. 1116 ad 22 Dec. 1116
    Card. SS. Marcellini et Petri Raynerius d. 25 Febr. 1114
    Card. S. Prisce Romanus a 15 Mai. 1101 ad 25 Febr. 1114
    Card. S. Pudentiane Conradus d. 25 Febr. 1114
    Card. S. Siluestri Benedictus d. 15 Mai. 1101
    Card. S. Xisti Petrus d. 15 Mai. 1101
    Diac. card. S. Adriani Petrus a 21 Dec. 1116 ad 22 Dec. 1116
    Diac. card. S. Angeli Berardus a 24 Febr. 1107 ad 1 Sept. 1107
    Diac. card. S. Angeli Gregorius a 23 Nou. 1116 ad 22 Dec. 1116
    Diac. card. SS. Cosme et Damiani Petrus a 24 Mart. 1116 ad 22 Dec. 1116
    Diac. card. de tit. Cosmidin Ioannes a 24 Febr. 1107 ad 25 Iul. 1107
    Diac. card S. Georgii Rossemannus a 21 Dec. 1116 ad 22 Dec. 1116
    Diac. card. S. Lucie Ioannes a 24 Mart. 1116 ad 22 Dec. 1116
    Diac. card. S. Marie in Aquiro Comes a 21 Dec. 1116 ad 22 Dec. 1116
    Diac. card. S. Marie  Romoaldus a 13 Febr. 1113 ad 24 Mart. 1116
    Diac. card S. Marie noue Paganus a 10 Nou. 1100 ad 20 Nou. 1100
    Diac. card S. Nicolai Ugo d. 5 Iul. 1114
    Diac card. SS. Sergii et Bacchi Aldo d. 24 Mart. 1116
    Diac. card S. uiti Leo d. 24 Mart. 1116
    Diac. card. Boso d. 13 Febr. 1113
    Diac. card. Ionathas, Gregorius d. 15 Febr. 1113
    Diac. card. Petrus d. 23 Nou. 1116


 Scripte bulle sunt p. m.

Petri notarii regionarii et scriniarii sacri palatii .

Pyderii  regionarii et referendarii sacri palatii .

Rainerii scriniarii regionarii et notarii sacri palatii .

Grisogoni notarii sacri palatii .

Geruasii scriniarii regionarii et notarii sacri palatii .

Date p. m.

Docibilis S. R. E. diaconi cardinalis .

Ioannis S. R. E. diaconi cardinalis --- ac bibliothecarii .

Ioannis S. R. E. diaconi cardinalis ac bibliothecarii uice domini Friderici archicancellarii et Coloniensis archiepiscopi .

Lanfranci scriptoris sacri palatii .

Leonis scriptoris .

Equitii agentis uicem cancellarii .

Galteri R. E. diaconi cardinalis .

Leonis S. R. E. diaconi cardinalis .



[EPISTOLAE ET PRIuILEGIA.]





PASCHALIS II ROMANI PONTIFICIS EPISTOLAE ET PRIuILEGIA.



I. Aa Hugonem abbatem Cluniacensem.---Urbani ouitum et suam ipsius electionem significat. 
[MABILL., Annal. Bened. u, 407.]


PASCHALIS episcopus, seruus seruorum Dei, reuerendissimo fratri HUGONI, Cluniacensi abbati, salutem et apostolicam benedictionem.

Domini et Patris nostri Urbani pape doctrina et uita quam sancta, quam grata Deo exstiterit, exitus profecto melior, et ipsa [totius Ecclesie] protestatur tristitia. Unde et nos, et uos omnipotenti Deo communibus uotis dignum est gratias agere. Sciatis autem eius obitum Iu Kalendas Augusti completum, totius urbis Romane luctu et tristitia celebratum;  die uero post eius transitum XuI nos, licet indigni, totius cleri et catholici populi assensu in eius locum suffecti sumus.



II Rescriptum ad Pibonem episcopum Tullensem.--- Monachis Calmosiacensibus asserit altare parochialis ecclesie, a Pibone donatum. 
[MARTENE, Thes. Anecd. III, 1171.]

PASCHALIS episcopus, seruus seruorum Dei, uenerabili fratri PIBONI, episcopo Tullensi, salutem et apostolicam benedictionem.

Sicut malum prohibere cum possumus, ita bonum cum facultas est, auctore Deo, confirmare debemus, idcirco petitionem tuam, carissime frater  Pibo, Tullensis episcope, clementer accepimus, et donum quod Calmosiacensibus fratribus tua liberalitas contulit, litterarum presentium auctoritate firmamus: statuimus enim ut altare illud parochialis ecclesie, quod ad usus eorumdem fratrum contulisti, firma semper et immobili stabilitate in eorum ditione permaneat, et quemadmodum hactenus presbyter qui ecclesiam habuerat, de manu episcopi altare susceperat, sic deinceps qui ecclesiam habere uoluerit, a manu Calmosiacensis abbatis altare suscipiat. Quisquis uero idem donum a Calmosiacensis monasterii possessione subtrahere uel auferre tentauerit, apostolice ultionis gladio feriatur.

Data Rome tertio decimo Kalendas Decembris.



III. Ad Bertranaum Narbonensem archiepiscopum.--- Primatum ei super Aquensem metropolim, et quid quid dignitatis uel honoris Narbonensis Ecclesia habuerit, ipsi inconcussum confirmat. 
[Dom BOUQUET, Recueil., Xu, 17.]


 PASCHALIS episcopus, seruus seruorum Dei, dilecto in Christo fratri BERTRANDO, Narbonensi archiepiscopo, perpetuam salutem in Domino.

Quod apud Ecclesiam Petrus in sua uerissima professione promeruit, cum a Magistro et Domino sibi dicitur: Tu es Petrus, et super hanc petram edificabo Ecclesiam meam, et quod doctor gentium Paulus ecclesiarum omnium sollicitudinem in se habere professus est, hoc nobis, licet indignis, eorum uicem in Ecclesia Dei retinentibus, ab ipso  B. Petro per clamantem [f. Clementem] concessum et credimus et confitemur. Quia igitur Ecclesiarum omnium cura nobis commissa est, dilectionem tuam, frater in Christo carissime, instanter admonemus ut in Ecclesia cui largiente Domino presides; doctorem ueritatis in omnibus te exhibeas et rectorem iustitie, non despicias in iudicio personam pauperum, nec consideres uultum potentis; iudicium tibi semper cum misericordia, ut seueritas iustitie freno misericordie, et humilitas misericordie uigore iustitie temperetur. Super gregem tibi commissum continua sollicitudine uigila, ut nec lupus rapiat, nec latro perdat. Que dispersa sunt congreges, et congregata que fuerint intermerata conserues, et talem te in omnibus in grege Dei exhibeas, ut pastor uidearis,  non mercenarius. Nos quoque uenerabilem Narbonensem Ecclesiam, cui Deus benignitate tepreesse uoluit, apostolice sedis auctoritate munimus. Statuimus enim eidem Ecclesie tueque fraternitati has ciuitates, Tolosam uidelicet, Carcassonam, Elnam, Biterrim, Agathem, Magalonam, Nemausum, Euticam, Lugdouuem, debitam semper exhibere obedientiam. Preterea primatum Aquensis metropolis, que est Narbonensis secunda, et quidquid dignitatis uel honoris eamdem Narbonensem Ecclesiam antiquitus iure habuisse constiterit, nos quoque presentis decreti pagina inconcussum et inuiolabile perpetuo manere decreuimus, et in omnibus locis Ecclesie tue canonice subditis, siue monasteriis, siue ecclesiis, canonicum ius obtinere  tibi firmamus; saluo canonico iure aliarum ecclesiarum. Quid autem oneris tibi imponat, ipse perpende;  oportet enim te esse castum, sobrium, misericordie, orationibus intentum, in eleemosynis prodigum, in predicatione non tacitum, in hospitalitate precipuum, necessitatibus fratrum compatientem. Hec et plura his similia, que ipse noueris, frater carissime, te diligentissime obseruare conuenit. Sic itaque agendo, uideris quod diceris. Si quis forte temerario ausu huius priuilegii iura uiolare tentauerit, si bis uel ter admonitus emendare contempserit, siue clericus fuerit, siue laicus, a corpore et sanguine Domini dicimus esse remouendum. Amen, amen, amen.

Datum Rome per manus Docibilis, sancte Romane Ecclesie diaconi cardinalis, anno Dominice Incarnat. 1099, indict. uIII, domni Paschalis II pape  anno primo.



Iu. Ad Hildefonsum Hispaniarum regem.---Didacum  ab ecclesia S. Iacobi Compostellana canonice remotum esse. 
[FLOREZ, España sagrada, XX, 25.]

PASCHALIS episcopus seruus seruorum Dei, carissimo filio ILDEFONSO, Hispaniarum regi, salutem et apostolicam benedictionem.

Petitionem tuam pro B. Iacobi ecclesia benigne suscepimus, tum quia et nos Ecclesie ipsius grauiter detritionem condolemus, tum quia eo te filium Ecclesie catholice ducimus loco, ut in his que  iusta sunt, queque mortalium cuilibet annuenda, te potissimum admittere debeamus. Recensitis igitur domini predecessoris nostri Urbani sancte memorie litteris, fratribus etiam qui in legali ratiocinatione eidem domino nostro Urbano adfuerunt requisitis, patenter constitit confratrem nostrum Didacum, quondam Iriensis Ecclesie episcopum, iuste et canonice ab episcopatu semotum, quamuis ei dominus noster Urbanus officium episcopale permiserit, si quando a uacanti euocaretur Ecclesia. Placuit itaque uniuersis qui nobiscum conuenerant fratribus, certum tantis uarietatibus finem imponere, ne ulterius occasione eius B. Iacobi destituatur ecclesia. Omni quapropter ambiguitate seposita, personam  et religioni et regimini episcopali congruam largiente Domino apud Compostellanam B. Iacobi ecclesiam eligi, et ad nos consecrandam reduci precipimus. Porro pro supra nominato exepiscopo Didaco benignitatem tuam rogamus, ut in regni tui collata diuinitus latitudine tantum ei honoris conferas, quantum eius sustentationi possit honeste sufficere. Statum nostrum plenius ex legatorum relatione percipies, et quo modo, quo habitu apostolica sedes agitetur agnosces. Tu autem cum ecclesie membra diligis, illam ut caput diligere, adiuuare et honorare non cesses, omnipotens Dominus suo te amore accendat, hostium suorum uictorem faciat, ab omnibus peccatis absoluat.

Datum Laterani Iu Kal. Ian.



u. Ad clerum et populum Compostellane Ecclesie, de eodem. 
[FLOREZ, ubi supra, p. 26.]


PASCHALIS episcopus, seruus seruorum Dei, clero et populo Compostellano, et eiusdem prouincie episcopis, salutem et apostolicam benedictionem

Quantis iam diu calamitatibus pro pastoris absentia B. Iacobi fatigetur ecclesia, Hispaniarum angulus iam nullus ignorat. Unde catholicorum omnium mater Romana Ecclesia tanti membri, quod in corpore suo preclarius gestat, dolores diutius tolerare non patitur. Igitur apostolice sedis preceptis et synodalis collegii, quod in uestra prouincia per eius uicarium pro eodem negotio celebratum est, gestis  diligentius requisitis, ex pleniori fratrum nostrorum sententia, sancto ut credimus Spiritu dictante, decreuimus S. Iacobi Ecclesiam tantis calamitatibus absoluendam. Omni igitur ambiguitate seposita, omni spe seu ambitione quam post depositionis sue synodale iudicium frater noster Didacus ex apostolice sedis miseratione gestabat, oblata, personam et religioni ac regimini congruam episcopali Compostellane Ecclesie festinantius eligere, et consecrandam ad nos dirigere festinate.

Datum Laterani Iu. Kal. Ian.



uI. Godino Oritano interdicit sub excommunicationis pena ne Brundusini euiscopatus bona sibi uindicet. 
[UGHELLI, Italia sacra, IX, 31.]


PASCHALIS episcopus, seruus seruorum Dei, GODINO Oritano, salutem et apostolicam benedictionem.

ualde miramur te in tanta prorupisse et permanere insania, ut Brundisini episcopatus bona tue proprietati uindices. Unde mandamus quatenus si nos diligis, et beati Petri gratiam habere desideras, ab hac desistas insania, alioquin noueris te communione priuari. Brundusine enim Ecclesie Oritana subiacet. Inde inter eas nullum debet esse diuortium, etc.



uII Ad Gebhardum episcopum Constantiensem. (Anno 1100, Ian. 18
[IAFFÉ, Regesta pontif. Rom., 479, ex schedis Pertzii.]


G[ebhardum], episcopum Constantiensem hortatur, ut opportune importune arguat eos qui a ueritate auditum auertant. Deinde respondet 1o clericis qui ad diuina officia laicos excommunicatos non sponte admittant, non uideri propter infantes baptizandos chrismatis participationem denegandam, nisi forte baptizatorum susceptores omnino excommunicatos esse constiterit; 2o uirum illum, qui abortiuum filium cum uxori solus adesset, instante mortis articulo, baptizare compulsus sit, nequaquam propter hoc ab eadem uxore dirimendum esse; 3o monachis, qui nullo ecclesiastico fungantur officio, portare ad altare sacra  uasa non licere; nec eos, qui criminum rei fuerint, ad ministeria quelibet ordinari; 4o quod urbanis presbyteris non liceat, nec in monachorum seu canonicorum ecclesiis presumatur, uillarum presbyteris non licere, angelicum hymnum in festiuitatibus martyrum dicere. Incipit: »In uerbis epistole.«



uIII. Bulla ad Iuonem episcopum Carnotensem.---Ne quis obeunte eo uel eius successore quolibet domum episcopalem exspoliare presumat. 
[Gall. Christ., nou., uIII, 307, ex authent. capituli Carnotensis.]

PASCHALIS episcopus, seruus seruorum Dei, uenerabili fratri IuONI Carnotensi episcopo, salutem et apostolicam benedictionem.

 Religiosis desideriis dignum est facilem prebere consensum, ut fidelium deuotio celerem sortiatur effectum. Idcirco petitioni tue, carissime frater et cepiscope IuO, benignitatis apostolice accommodamus auditum, ut quod iuste omnibus sacerdotalis ordinis fratribus deberi cognoscimus, fraternitati tue singulari scripti confirmatione prestemus. Omnium siquidem episcoporum clericorumque rebus prouisum est, cum in Aruernensi concilio considentibus archiepiscopis duodecim, episcopi LXXXII, a domino predecessore nostro beate remorie Urbano salubriter est statutum: Si quis episcoporum, seu presbyterorum aut aliorum clericorum deficientium res inuaserit, usque ad satisfactionem excommunicetur.  Hoc igitur synodale decretum nostra quoque auctoritate firmantes, de uestra singulariter domo pontificali statuimus, quam scilicet magnis expensis tua strenuitas edificauit, ne quis obeunte te, uel tuorum successorum quolibet emigrante, seu occasione aliqua decedente, domum ipsam dissipare aut exspoliare presumat, nec ab ea supellex ferri, uel plumbi, uel uitri, uel ligni, uel lapidis asportetur, aut obruatur; uniuersa etiam pontificali edi appendentia, uidelicet coquine, horrea, cellaria, torcularia, furni, furnorumque domus integra, et omnino a rapinis conseruentur libera; silue preterea, et quidquid extra urbem aut intra urbem ad episcopi salarium pertinet, nec donentur, nec uenundentur, nec occasionibus aliis distrahantur, sed a rapina  omni uiolentiaque semota, successori, qui per Dei gratiam ecclesiam recturus est, conseruentur. Sane si quis in crastinum archiepiscopus, aut aliquis in aliquo cleri officio, uel honore constitutus, si quis rex, siue princeps, aut dux, comes, aut uicecomes, iudex, aduocatus, siue defensor, aut quelibet secularis persona hanc nostre constitutionis paginam sciens contra eam temere uenire temptauerit, secundo tertioue commonita, si non satisfactione congrua emendauerit, excommunicationi subiaceat. Cunctis autem apostolice constitutionis decreta seruantibus sit pax Domini nostri I. C. quatenus et hic fructum bone actionis percipiant, et apud districtum iudicem premia eterne pacis inueniant. Amen, amen.

 Scriptum per manum Petri notarii regionarii et scrinii sacri palatii.

Datum Rome per manum Ioannis sancte Romane Ecclesie diaconi cardinalis XuI Kalend. Martii, indictione uIII, Incarnationis Dominice anno 1100, Pontificatus autem domini Paschalis II pape I.



IX. uoni Carnotensi et Rannulfo Santonensi episcopis precipit ne concilii Claromontensis de monasteriorum altariis decretum negligant. 
[SIRMONDI Opp. t. III, p. 492.]

PASCHALIS episcopus, seruus seruorum Dei, uenerabilibus episcopis IuONI Carnotensi et RANNULFO Sanctonensi salutem et apostolicam benedictionem.

 Iuxta sanctorum canonum sanctiones non ignotum uobis esse credimus quid ultionis maneat ecclesiastici ordinis uiros apostolice sedis decreta spernentes. Ipsi enim Aruernensi concilio adfuistis, in quo presidente predecessore nostro bone memorie papa Urbano, considentibus Galliarum episcopis, decretum est ut altaria que ab annis triginta et sub uicariorum redemptione monasteria possedisse noscuntur, quiete deinceps et sine molestia qualibet monasteriis ipsis firma permaneant. uos autem huic simplicitati incongruas duplicitates innectitis, et personarum redemptionem mutatis nominibus extorquere conamini. uerum oportet nos huiusmodi uersutiis sinceritate ueritatis apostolice obuiare.  Precipimus ergo ut decretum illud omnino teneatur integre, nec super illud quidquam ulterius pro eisdem altaribus exigatis. Sane quod uobis dicimus ceteris quoque Galliarum episcopis erga suarum diecesum monasteria precipimus obseruandum.

Datum Rome II Idus Martii.



X. Paschalis priuilegium monasterii uindocinensis de professione ab abbate non facienda confirmat. 

[Non exstat.---uide Sirmondi Opp. t. III, p. 468, not. e.]



XI Conuentui ecclesie S. Iacobi Compostellane nuntiat Didacum, eorum ecclesie canonicum et uicedominum, a sese ordinatum subdiaconum esse. 
[FLOREZ, España sagrada, XX, 27]


PASCHALIS episcopus, seruus seruorum Dei, uniuerso conuentui ecclesie S. Iacobi salutem et apostolicam benedictionem.

Didacum, Ecclesie uestre canonicum et uicedominum, uenientem ad nos paterna benignitate suscepimus: quem in apostolice sedis gremio subdiaconum ordinatum uestre caritati remittimus. Nulla siquidem genii querela eum inhiberi censemus, non ex precedentibus ante id temporis causis sollicitari uolumus, quin deinceps largiente Domino suis temporibus ad sacros ordines debeat promoueri.

Datum Rome per manum Ioannis diac. cardin. bibliothecarii Xu Kal. April.



XII. *Monasterio Reinhardsbornensi ecclesiam Tittebornensem asserit. 

 [Non exstat.---uid. Thuringiam sacram, p. 207.]



XIII. Ad Hermannum Augustensem episcopum. 
[IAFFÈ Regesta Rom. pont., ex schedis Pertzii.]

HERMANNO, Augustensi episcopo, salutem et apostolicam benedictionem.

Quod iteratis fraternitatis tue litteris hactenus nichil respondimus, causa hec fuit quia te extra catholicam unitatem credebamus. Nunc autem quia sicut ex uicarii nostri G[ebhardi] Constantiensis episcopi  litteris agnouimus, ad catholicam per Dei gratiam reuersus es communionem, de tua plurimum conuersione gaudemus. Cupimus enim non solum te, sed omnes illarum partium ad sedis apostolice obedientiam reuocari. Presentibus igitur litteris paterne salutationis et apostolice benedictionis tibi gratiam destinamus, rogantes ut in eiusdem sedis apostolice obedientia perseueres, sicut ab eodem uicario nostro tue dilectioni credimus esse iniunctum. .



XIu

Monasterii Deruensis seu S. Bercarii protectionem suscipit, possessionesque ac priuilegia confirmat. Statuit insuper ut nullus secularium aut ecclesiasticorum abbatem, eiusue successores ad secularem curiam trahat, neque episcopus ullus ad synodum, »nisi ob causam fidei, ire, nec denique monasterii sui solemnitates relinquere, et urbanis interesse cogat.« His litteris post Paschalem subscribunt Albertus cardinalis Sancte Sabine, Augustinus cardinalis Sanctorum Quatuor Coronatorum, qui ambo se »indignos« cardinales dicunt. »Datum Lateranis III Idus Aprilis, indictione uIII, per manum Lanfranci, scriptoris palatii, anno Dominice Incarnationis 1100, pontificatus autem domni Paschalis secundi pape anno I  . 



Xu. Paschalis pape epistola ad Philippum episcopum Catalaunensem. 
[MABILL., Annal. Bened., u, 420.]


 PASCHALIS episcopus, seruus seruorum Dei, uenerabili fratri et cepiscopo PHILIPPO Catalaunensi salutem et apostolicam benedictionem

Cum neminem episcopum liceat canones ignorare, multum miramur quod abbatem Sancti Bercarii ad ciuitatis tue festiuitates cogendo non dubites inuitare. Quod quam absurdum sit, quamque officio tuo contrarium, nemo dubitat, qui nouit quod sacri canones etiam ad synodum abbates cogi prohibeant.  Clericum quoque alterius uel monachum ab aliquo suscipi, quomodo sanctorum Patrum sanctiones inhibeant, fraternitati tue ignotum esse non credimus. Quod te de monachis prefati abbatis facere non sine admiratione audiuimus. Presentium igitur auctoritate dilectioni tue precipimus, ne prefatum abbatem ad festiuitates tuas ire cogas, neue monachos eius contra eum suscipias 



XuI. Bulla Paschalis II de unione Ecclesie Arausicane ad Tricastinam (Anno 1100
[Gall. Christ., I, Instrum., 120.]

PASCHALIS episcopus, seruus seruorum Dei, uenerabili fratri et cepiscopo GIBELINO Arelatensi, salutem  et apostolicam benedictionem.

Quod de unione Arausiacensis Ecclesie atque Tricastine, predecessor noster dominus Urbanus statuerit, et tua fraternitas non ignorat: unde in susceptis dilectionis tue litteris, certi quid tibi scribere nequiuimus, quod Tricastinus episcopus ad nos nondum peruenit. Fratre igitur cepiscopo nostro Guillelmo a mortalitate ad immortalitatem, a terrenis ad celestia, ut credimus, subleuato, iam tempus adest ut Arausicana Ecclesia Tricastino episcopo reddatur, et diu super hoc euentilatis litibus, presentium auctoritate fraternitati tue mandamus, ut predicto episcopo ipsam ecclesiam reddas, et ut tam clerus quam populus ei obediat.«

Datum Laterani.



XuII. Bulla eiusdem pape pro unione predicta. (Anno 1100.
[Gall. Christ., ubi supra.]


PASCHALIS episcopus, seruus seruorum Dei, dilectis filiis clero et populo Arausicensis Ecclesie, salutem et apostolicam benedictionem.

Uniuersa Ecclesie unitas, que Deo auctore, beati Petri, et post eum eius successoribus, cure commissa est, ita nobis est caritate seruanda, ut et creditarum nobis animarum saluti pia sollicitudine consulamus, et sanctorum Patrum decretis, et constitutionibus non deuiemus. Iure enim et auctoritate esse uacuum quidquid predecessorum nostrorum  Gregorii, uictoris, Alexandri et Urbani statutis  Arausicensis Ecclesia Tricastine constet Ecclesie esse unita: questioni super hoc negotio diu uentilata, secundum statuta eorum, consilio confratrum nostrorum finem imponere decreuimus; et ut episcopo Tricastino de cetero sicut proprio pontifici postposita omni refragatione obediatis, apostolica auctoritate mandamus, sicque cum tranquillitate et pace in episcopi obedientia reuerenter stare, ut omnis  Ecclesie plenitudo in unitatis soliditate permaneat, et omnis deinceps super hoc ita disceptatio sopiatur, ut nichil prorsus de bene compositis retractetur, et qui post legitimas et diuinitus inspiratas constitutiones uolet confringere, non pacis ecclesie ipse, sed rebellis patens agnoscatur. Charitate itaque dictante fraternitatem uestram monemus, ut episcopo Tricastino, qui pro uobis Deo rationem redditurus est, subdi non contemnatis, et sic uos esse oues Christi agnoscatis, ut ei qui loco Christi presidet obedire non dubitetis. Obedientes autem apostolorum Petri et Pauli orationibus. ad uitam perueniatis eternam.

Datum Laterani III Idus Aprilis 1100.



XuIII. Ad Norigaudum Augusto Dunensem episcopum.--- Confirmat eius electionem et omnes eius ecclesie possessiones, et alia quedam decernit. 
[MANSI, Concil. XX, 1017]
.


PASCHALIS episcopus, seruus seruorum Dei, dilecto fratri Norigaudo, Eduensi episcopo, eiusque successoribus canonice substituendis in perpetuum.

Cum diuini dispensatione iudicii ad huius officii gradum, licet indigni, promoti simus, ut apostolorum principis uices in Ecclesie regimine teneamus, elaborandum nobis est, et annitendum omnino, ut in constituendis ecclesiasticis negotiis, eius monita et institutiones deuotione fidelissima et fide deuotissima emulemur, cuius fides precipua et dilectio  spectata Domino exstitit adeo, ut in eius singulariter fidei stabilitate immobili, pretioso sanguine redemptam suam Dei Filius statuere et confirmare uoluerit Ecclesiam, dicens: Tu es Petrus, et super hanc petram edificabo Ecclesiam meam . Cui etiam tantam potestatis prerogatiuam concessit, ut eius arbitrio in celo et in terra uel liganda ligarentur, uel soluenda soluerentur. Quam potestatis sue successionem ipse B. Clementi, et per eum omnibus concessit, qui eius sedi iuste presidere, et Ecclesiam Dei canonica studuerint ordinatione disponere. Cuius nos fidei auctoritate muniti, tibi, dilecte frater Norigaude, omnibusque tibi canonice successuris, confirmamus omnia que ad Eduensem  Ecclesiam, in qua te canonice credimus ordinatum, pertinere uidentur, tam in ecclesiis, parochiis, cemeteriis, presbyteriis, cunctisque ecclesiasticis ordinibus, quam etiam prediis aliisque omnibus possessionibus, mobilibus et immobilibus, que acquisita sunt, uel iuste acquiri poterunt. Ut hec omnia tibi tuisque successoribus ita libere possidere liceat, sicut antecessor tuus in uno die ante suum obitum quiete et iuste possedisse probatur. Illud autem apostolica auctoritate statuimus ut nulli presbytero, uel uiuenti, uel morienti, seu ad aliam religionem, uel ad quietam uitam transeunti, liceat res quas a die ordinationis sue, in Ecclesia in qua est ordinatus, conquirere poterit, auferre uel minuere; sed intacta ea et illibata in ipsa in qua  conquisita sunt permittat Ecclesia remanere. Illos etiam qui a nobis excommunicati uel ab officiis diuinis pro suis fuerint excessibus remoti, ne aliquis in communionem recipere uel in officium presumat restituere, eadem auctoritate prohibemus. Statuimus quoque ut pro sepulture quidem loco, uel spatio, nullum penitus ab aliquo pretium exigatur: pro redemptione uero peccatorum, morientes, in Ecclesia, in qua fidei sacramenta acceperint, eleemosynam dare secundum apostolica decreta statuimus omnino et confirmamus. Si quis autem ad aliam uiuens siue moriens se conferre uoluerit, de eo quod pro salute anime sue dare disposuerit, secundum apostolica decreta matrici Ecclesie partem relinquat. Si qua sane ecclesiastica secularisue persona  contra hanc nostre constitutionis paginam presumptuose uenire tentauerit, huiusmodi ut sacrilegii reum a liminibus sancte Dei Ecclesie arcendum iudicamus et confirmamus. Cunctis autem eidem Ecclesie iusta seruantibus sit pax Domini Iesu Christi: quatenus et hic fructum bone actionis percipiant, et apud bonorum retributorum premia eterne pacis inueniant. Amen, amen.

Scriptum per manum Ioannis scriniarii sacri Lateranensis palatii.

    Ego Paschalis, episcopus catholice Ecclesie subscripsi.
    Ego Walterius indignus Albanensis Ecclesie episcopus subscripsi.
    Ego Albertus cardinalis tituli S. Sauine subscripsi
     Ego Bernardus indignus cardinalis tituli S. Chrysogoni subscripsi.
    Ego Albericus Dei gratia humilis presbyter tituli Apostolorum ad uincula roborando subscripsi.
    Ego Augustinus indignus cardinalis de titulo Sanctorum Quatuor Coronatorum, subscripsi.


Datum Laterani per manum Leonis scriptoris, XuIII Kal. Maii, indict. uIII, anno Dominice Incarnat. 1100, pontificatus autem domini Paschalis secundi pape I



XIX. Priuilegium pro Ecclesia Matisconensi 
[SEuERTIUS, Chronologia historica successionis hierarchie archiantistitum Lugdunensis archiepiscopatus. ---Lugduni 1628, fol., t. II, p. 121.]


PASCHALIS episcopus, seruus seruorum Dei, fratri BERARDO, Matisconensi episcopo, eiusque successoribus canonice substituendis in perpetuum.

Quoniam diuini dispensatione iudicii ad huius officii gradum, licet indigni, promoti sumus, ut apostolorum principis uices in Ecclesie regimine teneamus, elaborandum nobis est, et annectendum [enitendum] omnino, ut in constituendis ecclesiasticis negotiis eius monita et institutiones deuotione fidelissima et fide deuotissima imitemur, cuius fides precipua et deuotio spectata Domino exstitit; adeo ut in eius fidei stabilitate immobili pretioso  sanguine redemptam suam Dei Filius statuere et confirmare uoluerit Ecclesiam, dicens: Tu es Petrus, et super hanc petram edificabo Ecclesiam meam . Cui etiam tantam potestatis prerogatiuam concessit, ut eius arbitrio in celo et in terra liganda ligarentur, et soluenda soluerentur. Quam potestatis sue successionem ipse beato Clementi, et per eum omnibus transfudit, qui eius sedi iuste presidere, et Ecclesiam Dei canonica studuerint ordinatione disponere. Cuius nos fidei auctoritate muniti, tibi, dilecte frater Berarde, omnibusque tibi canonice successuris, sicut predecessori tuo  predecessor noster  firmauit, confirmamus omnia que ad Matisconensem Ecclesiam, in qua te canonice credimus ordinatum,  pertinere uidentur, tam in ecclesiis, parochiis, cemeteriis, presbyteris cunctisque ecclesiasticis ordinibus, quam etiam prediis aliisque omnibus possessionibus mobilibus et immobilibus que acquisita sunt, aut iuste acquiri poterunt. Ut hec omnia tibi tuisque successoribus ita libere possidere liceat, sicut antecessor uester in uno die ante obitum suum possedisse probatur, illud etiam apostolica auctoritate statuimus ut, nulli presbytero et uiuenti et morienti, seu ad aliam religionem et ad quietam uitam transeunti, liceat res, quas a die ordinationis sue in Ecclesia in qua est ordinatus, conquirere, aut poterit auferre et minuere, sed intacta ea et illibata in ipsa in qua conquisita sunt, permaneant Ecclesia. Remanere illos etiam qui a nobis excommunicati  et ab officiis diuinis pro suis fuerint excessibus remoti, ne aliquis in communionem recipere, et in officiis presumat restituere eadem auctoritate prohibemus. Statuimus quoque ut pro sepulture quidem loco et spatio nullum penitus ab aliquo pretium exigatur. Pro redemptione uero peccatorum, morientes in Ecclesia in qua fidei sacramenta perceperunt, eleemosynas dare secundum apostolica decreta statuimus omnino et confirmamus, etc.

Si que persona contra hanc nostre constitutionis paginam presumptuose uenire tentauerit, huiusmodi ut sacrilegii reum a liminibus sancte Dei Ecclesie arcendum iudicamus et confirmamus. Cunctis autem eidem Ecclesie iusta seruantibus sit  pax Domini nostri Iesu Christi, quatenus et hic fructum bone actionis percipiant, et apud bonorum retributorem premia eterne pacis inueniant. Amen.

    Scriptum per manum Petri notarii regionarii et serui sacri palatii.
    Ego Paschalis episcopus catholice Ecclesie.
    Ego Albertus indignus cardinalis Tituli S. San . . .
    Ego Bernardus indign. cardin. titul. Sancti Chrysogoni.
    Ego Walterius indign. Albonensis episcopus Ecclesie, sig.


Datum Laterani per manus Leonis scriptoris, XuIII Kalend. Maii, indictione uIII, anno Dominice  Incarnat. 1100, pontificatus autem domni Paschalis II pape primo.



XX. Epistola ad archiepiscopum Ausciensem. 
[D. BOUQUET, Recueil, t. XIu, p. 188.]

PASCHALIS episcopus, seruus seruorum Dei, uenerabili fratri R[AIMUNDO], Auscitano archiepiscopo, salutem et apostolicam benedictionem.

uestre Ecclesie suffraganeus frater noster Aquensis episcopus parochie sue partes a confratribus suis uasatensi et Olorensi episcopis, per multa iam tempora conquestus est detruncatas, cuius nimirum parochie partes quas uasatensis idem episcopus abstulerat, predecessori quidem suo B[ERNARDO]  restitutas, sed iterum ei uiolenter ablatas asseruit. Unde dilectioni tue mandamus, ut conuocato fratrum conuentu, hoc ipsum negotium diligenti examinatione discutias, et cuiusuis iustitia concesserit, illi parochiarum partes super quibus causa agitur, tribuantur.

Data Rome XII Kal. Maii.



XXI. Ad exercitum in Palestina militantem.---Gratulatur ei de uictoria obtenta, et simul ad progrediendum hortatur. 
[MANSI, Concil., XX, 979.]

PASCHALIS episcopus, seruus seruorum Dei, uenerabilibus fratribus, siue filiis, episcopis, clericis,  proceribus, militibus, et omni populo militie Christiane in Asia triumphantis, salutem et apostolicam benedictionem.

Quod per prophetam populo suo Dominus pollicetur, impletum in uobis cognoscimus: Inhabitabo, inquit, in eis, et inambulabo cum eis , quia per fidem in uestris pectoribus habitat, et per operationem ita inambulat, ut patenter in uobis inimicos suos expugnasse uideatur. Renouauit enim Dominus antiqua miracula, ut in uno mille, et in duobus decem millia persequeretur, et his Ecclesie armis, sacerdotalium precum tubis, inimicarum urbium menia aperiret. Illud uero quanti gaudii, quam potentis miraculi estimatis, quod sacrosancti  lateris sanguine cruentam lanceam, et uiuifice crucis partem uestris oculis reuelauit, uestris tractandam manibus obtulit! Quantas super his Redemptori nostro gratias debeamus, nec humanus animus opinatur, nec lingua preualet enarrare. uidemus enim Christiane fidei hostes, Christiani populi oppressores, per diuinam misericordiam manu uestra partim contritos, partim e diu possessis regionibus effugatos; uidemus Orientalem Ecclesiam, post longa captiuitatis tempora, magna ex parte ad antiquam libertatis gloriam rediisse. Dicendum igitur ore, dicendum corde: Gloria in altissimis Deo et in terra pax hominibus bone uoluntatis . Orationi etiam et uigiliis insistendum, ut quod cepit adimpleat, et manus uestras, quas hostium suorum  sanguine consecrauit, immaculatas usque ad finem, affluentes firma pietate, custodiat.

Quapropter agite, filii in Christo desideratissimi, rememoramini quanta pro amore Domini reliqueritis, quanta pro fratrum salute et ereptione pericula subieritis: patriam, domos, parentes posthabuistis, uosmetipsos exsilio addixistis, morti opposuistis; curate nunc ad meliora semper tendere, pacem cum omnibus conseruate, ut possitis ad eternam pacem Domini misericordia peruenire. Plurima uobis significare per chartam et atramentum supersedemus, quoniam ex apostolice sedis gremio carissimum fratrem Mauritium Portuensem episcopum destinamus, ut qui per beati Petri uicarium, sancte in Christo memorie predecessorem nostrum  Urbanum, tanti peregrinationem itineris assumpsistis, beati Petri solatiis semper abundetis; et quem fundamentum tanti operis habuistis, ipsum quoque ad finem caput in fide et obedientia teneatis. uices etiam nostras eidem fratri Mauritio et episcopo commisimus, ut eum in omnibus reuerenter excipere, audire, et per ipsum nobis, imo beato Petro, obsequi debeatis. Cui nimirum in preceptis dedimus, ut Ecclesie, quam per uos Dominus liberauit, sed liberaturus est, ordinationi uigilanter immineat; que si minus canonicis regulis apta repererit, corrigat; et in eisdem cum uestro auxilio plantanda plantet, edificanda edificet. Hortamur itaque, hortantesque precipimus, ut ei, tanquam personam nostram preferenti, in omnibus obedire curetis. Omnipotens  Dominus et uelle et posse in uobis tribuat, ut que eo auctore facienda cognoscitis, ipso adiuuante impleatis. Ipse uos ab omnibus peccatis absoluat, et exsilio uestro patriam eternam tribuat.

Datum Rome quarto Nonas Maii, indictionis octaue, per manum Ioannis Diaconi.



XXII. Epistola ad archiepiscopos et episcopos Gallie.---Eos infames haberi decernit, qui uoto astricti Hierosolymitane profectioni se subduxerant, uel qui ab obsidione Antiochena inglorii recesserant; eis uero qui, peracta uictoria, reuertuntur, sua restitui iubet. 
[Dom BOUQUET, Recueil, Xu, 20.]

 PASCHALIS episcopus, seruus seruorum Dei, uniuersis per Galliam archiepiscopis, episcopis, abbatibus, salutem et apostolicam benedictionem.

 Omnipotentis Dei miserationibus gratias debemus innumeras, quoniam temporibus nostris Asianam Ecclesiam Turcorum manibus eripere, et ipsam Dominice passionis ac sepulture urbem Christiane militie dignatus est aperire. Oportet autem nos diuinam gratiam facultate quam dederit subsequi et fratribus nostris qui in illis Palestinorum quondam seu Chananeorum finibus remanserant, efficaciter subuenire. Omnes ergo regionum uestrarum milites in peccatorum suorum remissionem uel ueniam cohortamini, ut ad illam matrem nostram Orientalem Ecclesiam studeant festinare; eos presertim qui huius militie uoto crucis signa sumpserunt, illuc properare compellite, nisi paupertatis retineantur obstaculo; alioquin eos infames  haberi decernimus.  Qui uero de Antiochena obsidione fide pusillanimi et ambigua recesserunt, in excommunicatione permaneant, nisi se redituros certis securitatibus confirmauerint. Porro fratribus qui post perpetratam diuinitus uictoriam reuertuntur, iubemus sua omnia restitui, sicut a beate memorie Urbano predecessore nostro reminiscimini synodali definitione sancitum. Ita in omnibus agite, ita pro uestro officio studete, ut mater illa nostra Orientalis Ecclesia in statum debitum, largiente Domino, communibus studiis reformetur.



XXIII. *Ad consules Pisanos.---Illis laudes impertit quod »anno preterito« Hierosolyme expugnande operam nauarint. Promittit Daibertum, eorum archiepiscopum, »nunc ciuitatis Ierusalem patriarcham,« contra Arnulfum, eiusdem sedis inuasorem, a sese defensum et »nobili strenuoque uiro Gotefrido, aliisque principibus Christianis adhuc in Syria et transmarinis partibus commorantibus« commendatum iri. Legatos suos »primo Ianuam, deinde in Sardiniam profecturos« commendat.





XXIu. *Godofredo, episcopo Magalonensi, mandat ut Didacum electum Ecclesie Compostellane episcopum consecret.





XXu. De destructione ecclesie Compostellane.---uetat ne clerici Compostellani occasione Hierosolymitani itineris prouinciam suam deserant. 
[FLOREZ, España sagrada, XX, 28.]


 P. episcopus, seruus seruorum Dei, P. Lucensi Al. et G. episcopis, et uniuersis clericis S. Iacobi, salutem et apostolicam benedictionem.

Destructioni ecclesie Compostellane iam diutius condoluimus. Nunc autem cum Christianorum captiuitas per litteras uestras nobis nuntiata est, maior nos dolor affecit. Idcirco petitioni uestre citra difficultatem prebemus assensum, ut eiusdem ecclesie electo ne ad nos nunc temporis ueniat parcamus. Unde et fratri nostro Magalonensi episcopo, litterarum nostrarum auctoritate precipimus ut ad eum  consecrandum accedat. Quod si forte nequiuerit, Burgensis episcopus, qui nostri iuris est, aduocetur. Ipsi quoque electo presentium litterarum auctoritate mandamus ut onus quod ei communi Ecclesie consensu imponitur, de misericordia Domini confidens accipiat. Porro sicut militibus, ita etiam clericis uestrarum partium interdicimus ne occasione Ierosolymitane uisionis Ecclesiam et prouinciam suam deserere presumant, quam Moabitarum feritas tam frequenter impugnat.

Datum Melfie II Idus Octobris.



XXuI. Ad Adefonsum Hispaniarum regem.---Eius angustias dolet. 
[FLOREZ, España sagrada, XX, 29.]

 P. episcopus, seruus seruorum Dei, carissimo filio suo A., Hispaniarum regi, salutem et apostolicam benedictionem.

Sicut de tua, ut nosti, prosperitate gaudemus, sic profecto tua de aduersitate afficimur. Unde regni tui, et proximorum tuorum finibus prouidentes, milites tuos quos uidimus ire Ierosolymam prohibuimus. Litteras insuper hoc ipsum prohibentes, et peccatorum ueniam pugnatoribus in regna uestra comitatusque mandauimus. Porro quod de captiuitate Christianorum significasti, uehementius affecti sumus, et quod idem super electo Compostellano petisti non negare decreuimus. Magalonensem enim episcopum ad eum in episcopum consecrandum litteris  ire precipimus, qui si forte defecerit, Burgensis episcopus, qui nostri iuris est, aduocetur. Omnipotens Dominus Ecclesie et tibi de inimicis suis uictoriam largiatur.

Datum Melfie II Idus Octobris.



XXuII. Fines episcopatus Mazariensis in Sicilia petente Stephano episcopo confirmat. 
[MANSI, Concil. XX, 1131.]

PASCHALIS episcopus, seruus seruorum Dei, dilecto fratri STEPHANO, Mazariensi episcopo, eiusque successoribus canonice promouendis in perpetuum.

Omnipotentis Dei nutu mutantur tempora. transferuntur  regna. Hinc est quod magni quondam nominis nationes deiectas et depressas, uiles uero atque exiguas nonnunquam legimus exaltatas. Hinc est quod in quibusdam regionibus Christiani nominis potestas paganorum terras occupauit; in quibusdam iterum paganorum tyrannidem Christiane potentie dignitas conculcauit; sicut nostris temporibus gloriosissimorum principum Roberti ducis et Rogerii comitis fortitudine superne dignationis miseratio omnem Sarracenorum uiolentiam in Sicilia insula expugnauit, et antiquum Ecclesie sancte statum pro uoluntatis sue beneplacito reparauit. Unde et ipsius ineffabili misericordie gratias agimus, et ipsius gratias super illos egregios fratres, alterum iam defunctum, alterum ipso presente superstitem,  imploramus, et ad ecclesiarum que in eadem insula sunt ordinationem, seu confirmationem pro nostrii officii debito anhelamus. Sicut igitur, annuente Deo, et Mazariensis et ceterarum parochie per apostolicum bone memorie Urbanum, predecessorem nostrum, disposite sunt, ita et nos Mazariensis, cui auctore Deo presides, Ecclesie, diecesim presentis decreti auctoritate firmamus; statuimus enim, honorande frater, et cepiscope Stephane, ut tibi deinceps, tuisque legitimis successoribus episcopali iure regendum ac disponendum perpetuo maneat, quidquid intra fines subscriptos continetur: uidelicet a loco, in quo Belich fluuius mare ingreditur usque ad Cauam desumptus Corleonem, que Caua durat usque ad petram de Zineth,  a Zineth tenditur hec parochia usque ad diuisionem Iatine et Cephale, uidelicet usque ad grandem cristam, e crista tenditur usque ad Saganam, a Sagana usque ad Carinas, a Carinis usque ad districtum arenosum, ubi est diuisio Panormi et Carine; inde uero usque ad mare, intra quos fines est Mazaria cum omnibus suis pertinentiis; Marsalia cum suis, Trabolis cum suis, Calathameth cum suis, Calathabubi cum suis, Parthenith cum suis, Cinos cum suis, Carine cum suis, Iath cum suis. Calathaczaruch cum suis, Belich cum suis omnibus pertinentiis; et reliqua omnia que sunt, uel deinceps facta fuerint castella, seu casalia, siue urbes. In proprio autem tam tuo, quam successorum tuorum iure casale Buxei cum centum uillanis, sicut a supradicto filio  nostro comite Rogerio traditum est, conseruetur. Preterea quecunque in posterum liberalitate principum, uel oblatione fidelium eadem Mazariensis Ecclesia iuste atque canonice poterit adipisci, firma tibi, tuisque successoribus, et illibata permaneant. Decernimus ergo ut nulli omnino hominum liceat eamdem ecclesiam temere perturbare, uel eius possessiones auferre, uel ablatas retinere, minuere uel temerariis uexationibus fatigare; sed omnia integra conseruentur tam tuis, quam clericorum et pauperum usibus omnimodis profutura. Si qua igitur in posterum ecclesiastica secularisue persona hanc nostre constitutionis paginam sciens contra eam temere uenire tentauerit, secundo tertioue commonita,  si non satisfactione congrua emendauerit, potestatis honorisque sui dignitate careat, reamque diuino iudicio existere de perpetrata iniquitate cognoscat, atque a sacratissimo corpore et sanguine Dei et Domini Redemptoris nostri Iesu Christi aliena sit, et in extremo examine districte ultioni subiaceat. Cunctis autem eidem ecclesie iusta seruantibus sit pax Domini nostri Iesu Christi: quatenus et hic fructum bone actionis percipiant, et apud districtum iudicem premia eterne pacis inueniant. Amen, amen, amen.

    Ego Paschalis catholice Ecclesie episcopus sub.
    Ego Albericus card. presb. tit. S. Petri ad uincula subscr.
    Ego Oddo Ostiensis episcopus huic priuileg.  subscr.
    Ego Milo Prenestinus episcopus subscripsi.
    Ego Ioannes Tusculanus episcopus subscripsi.
    Ego Albertus Sipontinus archiepiscopus subscripsi.
    Ego Robertus card. presbyter de tit. S. Eusebii subscripsi.
    Ego Robertus Mess. episcopus subscripsi.
    Ego Rogerius Syracusanus episcopus subscripsi.


In sigillo: uerbo Domini celi firmati sunt. S. Petrus, S. Paulus, S. Paschalis PP. II.

Datum Melfie per manum Ioannis S. R. E. diaconi cardinal., Idibus Octob., ind. uIII, Incarn. Domini anno 1100, pontif. autem domini Paschalis PP. II anno II.



XXuIII. Ad Albericum abbatem noui monasterii Cabilonensis. ---De priuilegio ibi concesso. 
[MANSI, Concil. XX, 980.]


PASCHALIS episcopus, seruus seruorum Dei, uenerabili filio ALBERICO, noui monasterii abbati, quod in Cabilonensi parochia situm est, eiusque successoribus regulariter substituendis in perpetuum.

Desiderium quod ad religiosum propositum et animarum salutem pertinere monstratur, auctore Deo, sine aliqua dilatione est complendum. Unde nos, o filii in Domino dilectissimi, citra difficultatem omnem uestrarum precum petitionem admittimus,  quia religioni uestre paterno congratulamur affectu. Locum igitur illum, quem inhabitandum pro quiete monastica elegistis, ab omnium mortalium molestiis tutum ac liberum fore sancimus, et abbatiam illic perpetuo haberi, ac sub apostolice sedis tutela specialiter protegi, quandiu uos ac successores uestri in ea quam hodie obseruatis discipline ac frugalitatis obseruantia permanseritis, salua Cabilonensis Ecclesie canonica reuerentia. Presentis itaque decreti pagina interdicimus ne cuiquam omnino persone liceat statum uestre conuersationis immutare, neque uestri, quod Nouum dicitur, cenobii monachos sine regulari commendatione  suscipere, neque congregationem uestram astutiis quibuslibet aut uiolentiis perturbare. Eam sane controuersie decisionem, quam inter uos et Molismensis ecclesie monachos frater noster Lugdunensis episcopus, tunc apostolice sedis uicarius, cum prouincie sue episcopis, aliisque religiosis uiris, ex precepto predecessoris nostri apostolice memorie Urbani secundi perpetrauit, nos tanquam rationabilem ac laudabilem confirmamus. uos igitur, filii in Christo dilectissimi ac desideratissimi, meminisse debetis, quia pars uestri seculares latitudines, pars ipsa etiam monasterii laxioris minus austeras angustias reliquistis. Ut ergo hac semper gratia digniores censeamini, Dei semper timorem et amorem in uestris cordibus habere satagite, ut  quanto a secularibus tumultibus liberiores estis et deliciis, tanto amplius placere Deo totius mentis et anime uirtutibus anheletis  . Sane si quis in crastinum archiepiscopus aut episcopus, imperator aut rex, comes aut uicecomes, iudex aut ecclesiastica queuis secularisue persona, hanc nostre constitutionis paginam sciens, contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore et sanguine Dei et Domini nostri Iesu Christi aliena fiat, atque in extremo examine districte ultioni subiaceat. Cunctis autem eidem loco iusta seruantibus sit pax Domini nostri  Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant.

Ego Paschalis catholice Ecclesie episcopus subscripsi.

Datum Troie per manum Ioannis sancte Romane Ecclesie diaconi cardinalis, quarto decimo Kalendas Maii, indictione octaua  , Incarnationis Dominice anno millesimo centesimo, pontificatus autem domini Paschalis secundi pape secundo [primo].



XXIX. Ecclesie Troiane protectionem suscipit ac bona et priuilegia confirmat, petente Huberto episcopo. 
[UGHELLI, Italia sacra, I, 1345.]


PASCHALIS episcopus, seruus seruorum Dei, dilecto fratri HUBERTO, Troiano episcopo, eiusque successoribus canonice substituendis in perpetuum.

Iustis uotis consensum prebere, iustisque petitionibus aures accommodare nos conuenit, qui, licet indigni, iustitie custodes atque precones in excelsa apostolorum principum Petri et Pauli specula positi, Domino disponente, conspicimur. Tuis igitur, frater in Christo carissime Huberte, iustis petitionibus annuentes S. Troianam Ecclesiam, cui auctore Deo presides, apostolice sedis auctoritate munimus.  Statuimus enim ut eiusdem Ecclesie Troiane antistites in perpetuum a sedis apostolice pontifice consecrentur, cui nimirum Ecclesie, tibique ac tuis legitimis successoribus iure proprio possidenda firmamus: montem Maiurum, uillam que dicitur S. Laurentii, et quidquid in posterum iuste et canonice ad Ecclesie possessionis proprietatem largiente Domino poteritis adipisci; episcopali uero iure regenda in perpetuum, ad disponendum sancimus ipsam ciuitatem Troianam et in ea S. Nicolai monasterium cum ecclesiis ad id pertinentibus, S. Crucem de Portula, et Felicem, Castellionem, castellum nouum Biccarum cum abbatia S. Petri in Burgo cum ecclesiis ad id pertinentibus, ecclesiam S. uiti, fabricam S. Marie de Focis, S. Petrum de  Montella, S. Iustam, et quecunque predia predecessorum nostrorum authenticis priuilegiis, que Ecclesie uestre data sunt, continentur. Decernimus itaque ut nulli omnino hominum liceat eamdem Ecclesiam temere perturbare, aut eius possessiones auferre, uel ablatas retinere, uel iniuste datas suis usibus uindicare, minuere, uel temerariis uexationibus fatigare, sed omnia integra conseruentur eorum, pro quorum sustentatione et gubernatione concessa sunt usibus omnimodis profutura. Si quis uero in crastinum archiepiscopus, aut episcopus, imperator, aut rex, princeps, aut dux, comes, uicecomes, iudex, aut ecclesiastica quelibet secularisque persona hanc nostre constitutionis paginam  sciens, contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini nostri Redemptoris Iesu Christi alienam esse, atque in extremo examine districte subiaceat ultioni. Cunctis autem eidem Ecclesie iura seruantibus sit pax Domini Nostri Iesu Christi quatenus et hic fructum bone actionis percipiant, et apud districtum iudicem premia eterne pacis inueniant.

    Ego Paschalis S. catholice Ecclesie episcopus subsc.
    Ego Oddo Ostiensis episcopus subsc.
     + Ego Odorisius cardinalis et abbas subsc.
    + Ego Albic. diac. cardinalis S. Petri subs.
    + Ego Milo Prenestinus episcopus subsc.
    + Ego Bruno Signin. episcopus subsc.
    + Ego Teuto cardinalis SS. Ioannis et Pauli subsc.
    + Ego Paganus diaconus Romane Ecclesie cardinalis subsc.


Datum apud Casinum per manum Ioannis S. R. E. diac. cardinal. Iu Idus Nouembris, ind. uIII, Incar. Dom. anno 1100, pontificatus autem D. Paschalis II pape anno II.



XXX. Priuilegium quo monasterium Siluiniacense tanquam Cluniacensis cenobii membrum sub apostolice sedis protectione suscipit, eo modo quo Urbanus papa secundus. 
[Bullarium Cluniacense, pag. 31.]


PASCHALIS episcopus, seruus seruorum Dei, filiis in Domino karissimis Siluiniacensis cenobii monachis, salutem et apostolicam benedictionem.

Ad hoc nos disponente Domino in apostolice sedis seruitium promotos agnoscimus, ut eius filiis auxilium implorantibus efficaciter subuenire, et ei obedientes tueri ac protegere prout Dominus dederit, debeamus. Idcirco uos et locum uestrum tanquam Cluniacensis cenobii membrum sub apostolice sedis protectione perpetuo confouendum, iuxta domni predecessoris nostri Urbani secundi statuta  suscipimus; sancientes ne ullo unquam tempore idem cenobii uestri locus interdictionis alicuius iacturam sentiat, nec ulli uiuentium facultas sit infra monasterii seu uille adiacentis terminos olim prefinitos assultum facere, aut quemlibet hominem capere uel depredari. Illam etiam pactionem, quam in eiusdem predecessoris nostri manu Archimbaldus miles, sicut in eius priuilegio continetur, pepigit, ratam perpetuo haberi censemus: ut uidelicet uniuersa, que pater, aui eius loco uestro contulerant, tam in rebus quam in immunitatibus et consuetudinibus, omni tempore illibata conseruarentur. Ad hec adiicientes decernimus eiusdem loci sepulturam liberam omnino persistere, ut eorum  qui illic sepeliri deliberauerint, preter excommunicatos, extreme nullus obuiet uoluntati. Preterea per presentis decreti paginam apostolica auctoritate statuimus ut quecunque hodie uestrum cenobium possidet, siue in crastinum uel concessione pontificum, uel liberalitate principum, uel oblatione fidelium poterit adipisci, firma uobis, uestrisque successoribus et illibata permaneant: in quibus hec propriis duximus nominibus exprimenda: monasterium de Campouold; capellam de Curtiliis, capellam de Lonuer, capellam de uillar, ecclesiam de Cantaneto, ecclesiam de Cyriliaco. Has itaque, ceterasque ecclesias, quas apostolice sedis priuilegio possidetis, taliter concedimus ut, saluo iure episcoporum, quod in paratis et synodis ibidem hactenus retinuisse  noscuntur, quidquid deinceps in eis intus forisque, tam ex oblationibus quam ex sepulturis, uel etiam ex decimationibus tam maioribus quam minoribus acquirere potueritis, ex integro possideatis; nullaque unquam persona uel ecclesiastica, uel secularis de omnibus ad eas pertinentibus se super uos intromittere audeat. Liceat quoque uobis in ecclesiis uestris presbyteros eligere, ita tamen ut ab episcopis uel episcoporum uicariis animarum curam absque uenalitate suscipiant; quam si dare illi, quod absit! ex prauitate noluerint, tunc presbyteri, ex apostolice sedis benignitate, cantandi illic licentiam consequantur. Neque cuilibet facultas sit pro uobis uiuorum siue defunctorum eleemosynis ad salutem datis uos inquietare, sed tam uirorum quam mulierum, tam  clericorum, quam laicorum oblationes, que ad uos afferuntur, in usum seruorum Dei pauperumque profuturas recipere liceat. Decernimus ergo ut nulli omnino hominum liceat idem cenobium temere perturbare, uel eius possessiones auferre, uel ablatas retinere, minuere, uel temerariis uexationibus fatigare; sed omnia integra conseruentur eorum pro quorum sustentatione ac gubernatione concessa sunt, usibus omnimodis profutura, salua in omnibus abbatum Cluniacensium obedientia. Si qua sane in crastinum ecclesiastica secularisue persona huius priuilegii nostri paginam sciens contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se  diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini nostri Iesu Christi aliena fiat, atque in extremo examine districte ultioni subiaceat. Cunctis autem supra fato loco iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen, amen, amen.

    Ego Paschalis sancte Ecclesie catholice episcopus.
    Ego Odilo Prenestinus episcopus.
    Ego Ioannes Tusculanus episcopus.
    Ego Teuzo cardinalis sanctorum Ioannis et Pauli.
     Ego Albericus Dei gratia cardinalis tituli S. Petri ad uincula.
    Ego Paganus diaconus sancte Romane Ecclesie de diaconia S. Marie noue.


Datum Anagnie per manum Ioannis sancte Romane Ecclesie diaconi cardinalis, XuIII Kalendas Decembris, indictione uIII, Incarnationis Dominice anno 1100; pontificatus autem domni Paschalis secundi pape II.



XXXI. Priuilegium, quo monasterii Cluniacensis bona omnia ac iura confirmantur. 
[COCQUELINES, Bullarum, priuilegiorum ac diplomatum Romanorum pontificum amplissima Collectio.--- Rome 1739 fol., t. II, p. 114.]


PASCHALIS episcopus, seruus seruorum Dei, uenerabili fratri HUGONI, Cluniacensi abbati, eiusque successoribus regulariter substituendis imposterum.

Zelus Domini et religionis prerogatiua, qua per uniuersum fere Occidentem nostris temporibus per Dei gratiam congregatio uestra percelluit, et inconcussa unitas, qua inter procellas omnes sedi apostolice adhesistis, mansuetudinem nostram uehementius exhortantur, imo urgent atque compellunt, ut uestris petitionibus assensum accommodare, et quieti uestre imposterum prouidere sollicitius debeamus. Quapropter quidquid libertatis, quidquid auctoritatis predecessores nostri Ecclesie Romane  pontifices, presertim apostolice memorie Gregorii uII et Urbani II, uestro monasterio et locis ad idem pertinentibus contulerunt, nos quoque presenti decreto auctore Domino confirmamus. Ad hec adiicimus ut in omnibus prioratibus et cellis, que nunc sine proprio abbate uestro regimini subiecte sunt, nullus unquam futuris temporibus abbatem ordinare presumat; sed tam prioratus ipsi et celle, quam et cetera in quibuslicet locis omnia, quibus fraternitas tua Aruernensis concilii, quod per supradictum Urbanum pontificem celebratum est, tempore inuestita erat, de quibus tunc nulla questio mota est, cui nimirum concilio per temetipsum interfueras, tam tibi quam successoribus tuis in pace semper et quiete seruentur, in quibus hec propriis  uisa sunt adnotanda nominibus: S. Maria de caritate de Martignaco , S. Petrus de Munsiaco , S. Petrus de Leniciis , S. Paulus de Pergamo, S. Isidorus de Hispania, S. Odylus  de Scarrione, S. Marcellus de Salsimoniaco, S. Marcellus de Cabilone, Carus locus, Paredus Romanum monasterium, S. uictor de Gebenna, Paterniacus, S. Saturninus de Prouincia, S. Eutropius, S. Martinus de Auxia, monasterium de Cacerris, S. Maria de Tolosa, Boort , Tiernus, S. Martinus de Campis, Syluiniacus, uirgenus, Ginniacus, Nantuacus, S. Pancratius de Anglica, S. Lecerius de Nazara, S. Iacobus  de Potino, S. Gabriel de Cremona, S. Saluator et S. Stephanus de Niuerno. Precipimus etiam ut omnes ecclesie seu capelle uestre et cemeteria libera sint, et omnis exactionis immunia preter consuetam episcopi paratam iustitiam in presbyteros, si aduersus ordinis sui dignitatem ostenderint: exceptis nimirum ecclesiis illis, que absque huiusmodi subiectione in abbatis potestate subsistunt. Liceat quoque uobis cum iuribus uestris  presbyteros eligere, ita tamen ut ab episcopis, uel episcoporum uicariis animarum curam absque uenalitate suscipiant, quam si committere illi, quod absit! ex prauitate noluerint, tunc presbyteri ex apostolice sedis benignitate officia celebrandi licentiam consequantur: neque cuilibet facultas sit, aut  claustri unquam aut locorum uestrorum fines pro uiuorum siue defunctorum eleemosynis ob salutem datis inquietare; sed tam uirorum quam mulierum oblationes, que Deo offeruntur, in usum seruorum Dei, pauperumque Christi percipere liceat. Abbatias uero, quas tue tuorumque successorum ordinationi predecessor noster Gregorius uII PP. commisit, nos quoque committimus, uidelicet uirhelua, S. Aegidii, S. Ioannis de Angelico, S. Petri Moysiaco, Moliacensem, S. Martialis de Lemouico, nouum monasterium Sancti Cypriani Pictauiensis de S. Sacco; adiicientes etiam S. Germani Autissiodorensis, S. Astrimonii Mauricensis, S. Bertini Taruaniensis eidem ordinationi subiaceant, saluo nimirum iure sancte Romane Ecclesie Nec minus illud supradictum  Urbani II pape capitulum confirmamus, ne cellarum uestrarum ubilibet positarum fratres pro qualibet interdictione uel excommunicatione diuinorum officiorum suspensionem patiantur; sed tam monachi quam et famuli eorum, et qui se monastice professioni deuouerunt, clausis ecclesiarum ianuis, non admissis diecesanis, diuine seruitutis officia celebrent, et sepulture debita peragant. Concedimus etiam uobis laicos seu clericos seculares, nisi qui pro certis criminibus excommunicati sunt, ad conuersionem, siue sepulturam per loca uestra suscipere. Clericos quoque regulares, qui pro necessitatibus ad uestrum cenobium effugiunt, suscipiendi, et ad uestrum propositum admittendi, religioni uestre licentiam impertimus. Preterea decernimus ut nulli  omnino hominum liceat uestrum uenerabile cenobium et loca subdita temere perturbare; sed eorum ecclesie possessiones, et bona cetera, que pro animarum salute donata sunt, uel in futurum Deo miserante donari contigerit, firma uobis uestrisque successoribus, et illibata permaneant, quos profecto cognoscimus ab excommunicatis et rapacibus discretione debita contineri. Si qua igitur ecclesiastica secularisue persona, hanc nostre constitutionis paginam sciens, contra eam temere uenire tentauerit, secundo et tertio commonita, nisi satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris  nostri Iesu Christi aliena sit, atque in extremo examine districte ultioni subiaceat. Cunctis autem eidem loco iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen.

    Ego Paschalis sancte Ecclesie catholice episcopus.
    Ego Odo Ostiensis episcopus subscripsi.
    Ego Milo . . . . Prenestinus episcopus.
    Ego Albericus cardinalis S. Petri ad uincula.
    Ego Walterius [al. Gualterius] episcopus Albanensis Ecclesie subscripsi.
    Ego Teuto cardinalis SS. Ioannis et Pauli.
    Ego Ioannes Tusculanus episcopus.
     Ego Paganus sancte Romane Ecclesie cardinalis subscripsi.


Datum Anagnie per manum Ioannis sancte Romane Ecclesie diaconi cardinalis, XuII Kalend. Decembris, indictione uIII, Incarnationis Dominice anno 1100, pontificatus autem domni Paschalis PP. II.



XXXII. Paschalis epistola ad Galliarum episcopos.---Cenobium Cluniacense commendat. 
[MANSI, Concil. XX, 1037.]

PASCHALIS episcopus, seruus seruorum Dei, uenerabilibus  fratribus archiepiscopis et episcopis per Gallias, salutem et apostolicam benedictionem.

Quanta reuerentia sedis apostolice constitutionibus debeatur, fraternitatem uestram non ignorare credimus. Si qua uero uel minus dicta, uel aliter intellecta conspiciuntur, meminerint qui aduersus sanctam Romanam Ecclesiam conqueri consueuerunt, quid pro Felicis pape scriptis aduersus Acatium datis, Orientalibus episcopis sancte memorie Gelasius papa responderit. Idcirco ad memoriam fraternitatis uestre reducimus quia Cluniacense cenobium ab ipso fundationis exordio sancte Romane Ecclesie sit oblatum: quod profecto religiosi antistites et egregii principes pro religione eximia donis suis ac possessionibus ditauerunt. Romani  uero pontifices tanquam oculi sui pupillam custodientes, cum loca ad se plurima pertinentia fratrum illorum regimini commisissent, tam locum ipsum quam cetera ei coherentia priuilegiorum suorum munitionibus uallauerunt. Scitis enim quanta per eos in Galliarum partibus noua instituta, uetera sint ad religionem monasteria reperta [forte restituta]. Eapropter caritatem uestram monemus, monentes rogamus atque precipimus ne tot tantorumque pontificum priuilegiis obuiare tentetis: ne per eorum uiolationem apostolice sedis, quod absit! indignationem inueniatis. Imitatores estote patrum uestrorum, qui congregationem illam uenerabilem deuotius coluerunt, et saluti, quam per eos Dominus super multis peccatoribus operatur, manus  socias adhibete. Ita eos diligite, ita tuemini, ita fouete, ut quietius per uos omnipotenti ualeant deseruire; uos autem, qui inter mundi fluctuantis turbines statis, per eos, tam apostolice sedis, quam omnipotentis Dei gratiam consequamini.

Data Lateranis, XIII Decembris.



XXXIII. Maioris Monasterii protectionem suscipit, possessionesque ac priuilegia confirmat, imposito monachis aurei denarii censu annuo. 
[Opera Guiberti abbatis S. Marie de Nouigento, edit. Achery, Notes, p. 588.]

PASCHALIS episcopus, seruus seruorum Dei, uenerabili fratri HILGOTO, Maioris Monasterii abbati,  eiusque successoribus regulariter substituendis in perpetuum.

Cum uniuersis sancte Ecclesie filiis, ex apostolice sedis auctoritate ac beneuolentia debitores existamus, illis tamen locis atque personis que ampliori religionis gratia eminent, propensiori nos conuenit caritatis studio imminere. Tuis igitur tuorumque fratrum, fili in Christo dilectissime Hilgote, iustis precationibus annuentes, cum pro beati confessoris Christi Martini deuotione atque reuerentia, tum pro uestre religionis prerogatiua, monasterium uestrum, quod Maius dicitur, a beato quondam Martino edificatum, in apostolice sedis tutelam specialiter protectionemque suscepimus.

 Per presentem igitur nostri priuilegii paginam, apostolica auctoritate precipimus ut quecunque hodie idem cenobium iuste possidet, sicut in crastinum, largitione principum, oblatione fidelium, concessione pontificum, iuste atque canonice poterit adipisci, firma tibi tuisque successoribus, et illibata permaneant. Decernimus ergo ut nulli omnino homini liceat idem cenobium temere perturbare, aut ei subditas possessiones auferre, siue minuere, uel temerariis uexationibus fatigare; sed omnia integra conseruentur eorum, pro quorum sustentatione ac gubernatione concessa sunt usibus.

Missas sane publicas per archiepiscopum, aut episcopum quemlibet, in prefato monasterio celebrari,  aut stationes fieri, omnimodo prohibemus; ne in seruorum Dei recessibus popularibus occasio prebeatur ulla conuenientibus. Interdicimus etiam ne quis eiusdem loci monachos in aliquam Ecclesiam ad stationem, aut exsequias celebrandas, preter suam et abbatis uoluntatem compellat.

Adiicientes et precipientes ne quisquam deinceps archiepiscopus, aut episcopus, B. Martini Maius Monasterium, aut ipsius Maioris Monasterii monachos, pro ulla causa ullo in loco excommunicare presumat, sed omnis eorum causa grauior ex apostolice sedis iudicio pendeat.

Nec cellarum uestrarum uidelicet fratres, pro qualibet interdictione, uel excommunicatione diuinorum  officiorum, suspensionem patiantur, sed tam monachi ipsi, quam etiam famuli eorum, et qui se monastice professioni deuouerunt, clausis ecclesiarum ianuis, non admissis diecesanis, diuine seruitutis officia celebrent, et sepulture debita peragant.

Obeunte te nunc eiusdem loci abbate, uel tuorum quolibet successorum, nullus illi qualibet subreptionis astutia aut uiolentia preponatur, nisi quem fratres communi consensu eiusdem fratrum pars consilii sanioris elegerint.

Porro quia Turonensis Ecclesie antistes et clerici, predecessoris nostri apostolice memorie Urbani secundi repetitis litteris, nostris quoque commoniti,  ab impugnatione uestra desistere nullatenus acquieuerunt; quinimo apostolice sedis familiarius communicantes, uos excommunicare et excommunicatos predicare non timuerunt; adeo ut ab abbatis uestri sepultura, et a uestre professionis consortio Sancti Iuliani monachos, et alios religiosos fratres, abbatesque subtraxerint. Nos eorum excommunicationi religionem uestram Domino cooperante subduximus. Beato quippe Ambrosio attestante didicimus quod hereticum esse constat, qui a Romana dissentit Ecclesia; et Samuel quasi idololatrie ait, scelus est nolle acquiescere. uos autem tanquam familiares filios nostre communionis, caritatis et gratie uinculo complectimur.

 Qua nimirum iustitia exigente statuimus ut regulariter electus abbas, uel a Romano pontifice, uel a catholico quem aduocare maluerint, nostre communionis ac familiaritatis episcopo consecretur; qui uestra fultus auctoritate quod postulabitur, impendat. Chrisma, oleum sanctum, consecrationes altarium siue basilicarum, ordinationes monachorum, qui ad sacros sunt ordines promouendi, locorum uestrorum fratres ab episcopis, in quorum diecesibus sunt, accipiant.

Ad hec adiicimus ut idem Beati Martini monasterium, ab omnium mortalium iure liberum, Domino annuente, permaneat, solique Romane Ecclesie subditum, de tanta semper libertate atque auctoritate  congaudeat.

Ad iudicium autem percepte huius a Romana Ecclesia libertatis, per annos singulos unum aureum denarium Lateranensi palatio persoluentes.

Si quis igitur in crastinum archiepiscopus aut episcopus, imperator aut rex, princeps aut dux, comes, uicecomes, iudex, aut ecclesiastica quelibet secularisue persona, hanc nostre constitutionis paginam sciens, contra eam temere uenire tentauerit, commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri  Iesu Christi aliena fiat, atque in extremo examine districte ultioni subiaceat. Cunctis autem eidem loco iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen, amen, amen.

    Ego Paschalis episcopus catholicie Ecclesie.
    Ego Odo Ostiensis episcopus.
    Ego Miro [Milo] Prenestinus episc.
    Ego Paganus diaconus R. E. cardinalis.
    Ego Albericus Dei gratie cardinalis.


Datum Laterani per manum Ioannis S. R. E. diaconi cardinalis, XIII Kal. Decemb., ind. uIII, Incar. Dominice millesimo centesimo, pontificatus  autem domini Paschalis secundi II.



XXXIu. Paschalis pape epistola ad Hugonem abbatem Cluniacensem. ---Priuilegium Cluniacense. 
[MANSI, Concil. t. XX, 1038.]

PASCHALIS episcopus, seruus seruorum Dei, HUGONI abbati Cluniacensi eiusque successoribus regulariter substituendis in perpetuum.

Et religionis prerogatiua, qua per uniuersas Gallias uestris temporibus per Dei gratiam congregatio uestra precellit, et inconcussa caritatis unitas, qua inter procellas omnes sedi apostolice adhesistis, mansuetudinem nostram uehementius exhortantur, mo urgent atque compellunt, ut uestris petitionibus  assensum accommodare, et quieti uestre in posterum prouidere sollicitius debeamus. Eapropter, quidquid libertatis, quidquid tuitionis, quidquid auctoritatis, predecessores nostri Ecclesie Romane pontifices, presertim apostolice memorie Gregorius uII et Urbanus II, uestro monasterio et locis ad id pertinentibus contulerunt, nos quoque presenti decreto, auctore Deo confirmamus. Ad hec adiicimus ut tam prioratus et celle, quam et cetera in quibuslibet locis omnia, quibus fraternitas tua, Aruernensis concilii, quod per supradictum Urbanum papam celebratum est, tempore inuestita erat, de quibus tunc nulla questio mota est, cui nimirum concilio per temetipsum interfueras, tam tibi quam successoribus tuis in pace semper et quiete seruentur.  Precipimus etiam ut omnes ecclesie, seu capelle uestre, et cemeteria libera sint, et omnis exactionis immunia, preter consuetam episcopi paratam, et iustitiam in presbyteros, si aduersus ordinis sui dignitatem offenderint, exceptis nimirum ecclesiis illis que absque huiusmodi subiectione in abbatis potestate consistunt. Liceat quoque uobis, seu fratribus uestris, in ecclesiis uestris presbyteros eligere, ita tamen ut ab episcopis uel episcoporum uicariis, animarum curam absque uenalitate suscipiant. Quam si committere illi ex prauitate noluerint, tunc presbyteri ex apostolice sedis benignitate officia celebrandi licentiam consequantur. Ecclesiarum uero seu altarium consecrationes, ab episcopis in quorum diecesibus sunt, locorum uestrorum  fratres accipiant, si quidem gratis ac sine prauitate uoluerint exhibere. Alioquin a catholico, quem malueritis, episcopo, consecrationem ipsarum sacramenta suscipiant. Neque cuilibet facultas sit, aut claustri uestri, aut locorum uestrorum fratres pro uiuorum siue defunctorum eleemosynis ob salutem datis inquietare, sed tam uirorum quam mulierum oblationes, que ad eos afferuntur, in usu seruorum Dei pauperumque profuturas recipere liceat. Nec minus illud supradicti Urbani II pape capitulum confirmamus, ne cellarum uestrarum ubilibet positarum fratres pro qualibet interdictione, uel excommunicatione, diuinorum officiorum suspensionem patiantur; sed tam monachi ipsi, quam et famuli  eorum, et qui monastice professioni se deuouerunt, clausis ecclesiarum ianuis, non admissis diecesanis, diuine seruitutis officia celebrent, et sepulture debita peragant. Concedimus etiam uobis laicos, seu clericos seculares, nisi qui pro certis criminibus excommunicati sunt, ad conuersionem seu sepulturam per loca uestra suscipere. Clericos quoque regulares, qui uel in locis suis saluari non possunt, uel pro necessitatibus ad uestrum cenobium confugiunt, suscipiendi, et ad uestrum propositum admittendi, religioni uestre licentiam impertimur. Preterea decernimus ut nulli hominum omnino liceat uestrum uenerabile cenobium, et loca ei subdita temere perturbare; sed eorum ecclesie possessiones, et bona cetera, que pro animarum salute  iam donata sunt, uel in futurum Deo miserante dari contigerit, firma uobis, uestrisque successoribus, illibataque permaneant: quos profecto cognoscimus, ab excommunicatis pia discretione uigilantius abstinere. Si qua igitur ecclesiastica secularisue persona hanc nostre constitutionis paginam sciens, contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sanctissimo corpore et sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem cenobio iusta seruantibus, sit pax Domini  nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen, amen, amen.

    Ego Paschalis, catholice Ecclesie episcopus, subscripsi.
    Ego Odo, Ostiensis episcopus, subscripsi.
    Ego Milo, Prenestinus episcopus, subscripsi.
    Ego Abericus, archiepiscopus Dei gratia cardinalis Sancti Petri ad uincula, subscripsi.
    Ego Walterius, episcopus Albanensis Ecclesie, subscripsi.
    Ego Paganus sancte Romane Ecclesie cardinalis, subscripsi.


Datum Laterani, per manum Ioannis sancte  Romane Ecclesaie cardinalis, XII Kal. Decemb., indict. uIII, Incarnationis Dominice anno 1100, pontificatus autem domni Paschalis secundi pape secundo.



XXXu Bulla Paschalis II pro unione Ecclesie Arausicane ad Tricastinam. 
[Gall. Christ., nou., I, Instr. 120.]

PASCHALIS episcopus, seruus seruorum Dei, clero et populo Arausicano, salutem et apostolicam benedictionem.

Miramur uos tanta-pertinacia sedis apostolice decretis contraire; quod enim cum a predecessore  nostro pro auctorizanda confirmatione definitum esset, quidquid a nobis quoque iuxta definitionem preceptum est, uos quoque adeo contempsistis, ut nullam episcopo Tricastino dignati sitis subiectionem et obedientiam prebere. Nos tandem pertinaciam tantam apostolice dilectionis mansuetudine tolerantes, iterata litterarum comminatione precepimus, ne unitatem ecclesiarum a predecessoribus nostris constitutam uiolare certetis; sed supradicto fratri nostro episcopo tandem humiliter obediatis.

Datum Laterani Iu Idus Decembris



XXXuI. Priuilegium pro monasterio S. Saluatoris Papiensis. 
[MARGARINI, Bullar. Casin. II, 119, ex archiu. monast. S. Saluatoris Papiensis.]


PASCHALIS episcopus, seruus seruorum Dei, dilecto in Christo filio IOANNI, abbati uenerabilis monasterii, quod dicitur Domini Saluatoris, secus Papiam siti, eiusque successoribus regulariter substituendis in perpetuum.

Pie postulatio uoluntatis effectu debet persequente compleri, quatenus et deuotionis sinceritas laudabiliter enitescat, et utilitas postulata uires indubitanter assumat. Quia igitur dilectio tua, ad sedis apostolice portum confugiens, eius tuitionem,  deuotione debita, requisiuit; nos supplicationi tue clementer annuimus. Et Sancti Saluatoris monasterium, cui Deo auctore presides, cum omnibus ad ipsum pertinentibus, sub tutela apostolice sedis excipimus. Quod uidelicet monasterium Adeleis augusta imperatrix, suis impensis renouatum, sua nichilominus liberalitate ditasse cognoscitur. Sanctorum igitur predecessorum nostrorum, sedis apostolice pontificum uestigiis insistentes, presentis decreti auctoritate statuimus ut quecunque bona, quecunque predia urbana, siue rustica, culta et inculta, quecunque possessiones, utensilia et ornamenta, uel a predicta Augusta, uel ab aliis fidelibus, de suo iure, eidem monasterio collata sunt, siue in futurum, concessione pontificum, liberalitate principum,  uel oblatione fidelium, iuste atque canonice poterit adipisci, firma tibi, tuisque successoribus, et illibata permaneant. Decernimus ergo ut nulli omnino hominum liceat idem cenobium temere perturbare, aut eius possessiones, siue res, utensilia, uel ornamenta auferre, uel ablatas retinere, minuere, uel temerariis uexationibus fatigare, sed omnia integra conseruentur eorum, pro quorum sustentatione et gubernatione concessa sunt, usibus multimodis profutura. Nec decime reddituum predicti monasterii Domini Saluatoris ab ullius Ecclesie presule, uel ministris exigantur. Obeunte te, nunc eius loci abbate, uel tuorum quolibet successorum, nullus ibi, qualibet subreptionis astutia, seu uiolentia preponatur, nisi quem fratres, communi  consensu, uel fratrum pars consilii sanioris, secundum Dei timorem, et beati Benedicti regulam elegerint. Electo uero abbate, sit facultas omni tempore presulem eligendi, quem, tam sibi quam ceteris fratribus, cum timore Dei totiusque congregationis conniuentia, ubicunque uoluerint, consecrationis insignia, huius nostre auctoritatis priuilegio, absque ulla pretii conferat datione. Chrisma, oleum sanctum, consecrationes altarium, siue basilicarum, ordinationes monachorum, seu canonicorum uestrorum, qui ad sacros ordines fuerint promouendi, a quibus malueritis catholicis accipietis episcopis. Porro in illis ecclesiis monasterii baptismum, ubi  solitum hactenus fuit, celebrari permittimus. Missas sane publicas in eodem monasterio celebrari, aut stationem, siue ordinationem aliquam preter abbatis uoluntatem, aut episcopo quolibet fieri prohibemus. Ad hec dalmatice, sandaliorum, necnon chirothecarum usum tibi, tuisque successoribus iuxta predecessorum statuta, concedimus. Sicque ab omni iugo, seu ditione cuiuscunque persone, ipsum cenobium liberum permanere sancimus ut soli sancte Romane et apostolice Ecclesie subditum habeatur. Si qua sane ecclesiastica seu secularis persona hanc nostre constitutionis paginam sciens, contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat,  reamque se diuino iudicio existere de perpetrata iniquitate agnoscat, et a sacratissimo corpore et sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco iusta seruantibus sit pax Domini nostri Iesu Christi, quatenus et hic fructum bone actionis accipiant, et apud districtum iudicem premia eterne pacis inueniant. Amen, amen.

Datum anno Domini 1100.



XXXuII. Geraldo archiepiscopo Bracarensi »pallium et priuilegium« concedit.





XXXuIII. Rescriptum Paschalis pape ad Argentinensem Ecclesiam. 
[MANSI, Concil., XX, 1092.]


PASCHALIS episcopus, seruus seruorum Dei, clero Argentinensi et populo, salutem et apostolicam benedictionem.

 Perspectis litteris uestris, de uestra oppressione et Ecclesie uestre destructione paternaliter condoluimus; sed quia pro iustitia patimini, pro qua beati eritis, congaudemus. Ut igitur ad illam beatitudinem peruenire possitis, in bono proposito constanter perseuerate, atque illi intruso Ecclesie Dei uiriliter resistite, quia per Dei gratiam neque electioni neque consecrationi eius assensum dedimus aut dabimus. uobis autem  in omnibus, que pro iustitia agitis, nostrum consilium et auxilium nunquam deerit, prestante Domino, qui uiuit et regnat in secula seculorum. Amen.



XXXIX. Paschalis epistola ad Bernardum, archiepiscopum Toletanum. ---Primatum Toletane Ecclesie confirmat. 
[MANSI, Concil. XX, 982.]

PASCHALIS episcopus, seruus seruorum Dei, reuerendissimo [f. reuerentissimo, HARD.] fratri BERNARDO Toletano archiepiscopo, eiusque successoribus canonice substituendis in perpetuum.

Actorum synodalium decreta scrutantibus liquet  quantene Toletana Ecclesia dignitatis fuerit ex antiquo, quanteque per eam in ecclesiasticis negotiis utilitates accreuerint. Unde et nos eiusdem urbis statum, quantum nostre est facultatis, in ecclesiasticis tignitatibus gloria stabilire [al. in ecclesiastice dignitatis gloriam stabilire], Domino adiuuante, optamus. Igitur tum pro benignitate sancte Romane Ecclesie debita, tum pro digna Toletane Ecclesie reuerentia, tum etiam pro reuerendissimi [f., reuerentissimi. H.] filii nostri prestantissimi regis Ildefonsi postulationibus, cuius nimirum uirtute et prudentia Toletana Ecclesia [al. ciuitas] Maurorum et Moabitarum iugo erepta est, te, carissime frater, iuxta constitutum predecessoris nostri sancte memorie Urbani pape secundi, in totis Hispaniarum  regnis primatem fore presentis priuilegii auctoritate sancimus, sicut eiusdem urbis constat antiquitus exstitisse pontifices. Pallio sane in missarum solummodo celebrationibus uti debebis, precipuarum, que subscripte sunt, festiuitatum temporibus: tribus uidelicet diebus in Natiuitate Domini, in Epiphania, Hypapante, Cena Domini, Sabbato sancto, tribus diebus in Pascha, in Ascensione, Pentecoste, tribus solemnitatibus sancte Marie, sancti quoque Michelis, et sancti Ioannis Baptiste, in omnibus natalitiis apostolorum, et eorum martyrum quorum pignora in uestra ecclesia requiescunt: sancti quoque Martini et Ildefonsi confessorum, et omnium commemoratione sanctorum: in consecrationibus ecclesiarum, episcoporum et clericorum: in annuo  consecrationis tue die, natali etiam sancti Isidori et Leandri. Primatem te uniuersi Hispaniarum presules respicient: et ad te, si quid inter eos grauiori questione dignum exortum fuerit, referent, salua tamen Romane Ecclesie auctoritate, et metropolitanorum priuilegiis singulorum. Toletanam ergo Ecclesiam iure perpetuo tibi, tuisque, si diuina prestiterit gratia, successoribus canonicis tenore huius priuilegii confirmamus: una cum omnibus ecclesiis et diecesibus, quas proprio iure noscitur antiquitus possedisse: precipientes de iis, que Sarracenorum ad presens subiacent ditioni, ut cum eas Domino placuerit potestati restituere populi Christiani, ad debitam Ecclesie uestre obedientiam  referantur. Illarum autem ciuitatum dieceses que Sarracenis inuadentibus metropolitanos proprios perdiderunt, uestre ditioni eo tenore subiicimus, ut quoad sine propriis exstiterint metropolitanis, tibi, ut proprio, debeant subiacere. Si uero metropolis quelibet in statum fuerit pristinum restituta, suo quoque diecesis metropolitano restituatur. Neque tamen ideo minus tua debet studere fraternitas, quatenus unicuique metropoli sue restituatur gloria dignitatis. Hec, et cetera omnia que ad antiquam Toletane sedis apostolice concessionem probari poterunt, nos tibi tuisque successoribus perpetuo possidenda contradimus atque firmamus. Te, reuerendissime frater, affectione intima exhortamur, quatenus dignum te tanti honore pontificii semper  exhibeas, Christianis ac Sarracenis sine offensione semper esse procurans, et ad fidem infideles conuertere, Domino largiente, uerbis studeas, et exemplis: sic ex tui pallii dignitate, et primatus prerogatiua precellas in oculis hominum, ut interius uirtutum excellentia polleas coram superne oculis maiestatis. Si qua igitur in crastinum ecclesiastica secularisue persona hanc nostre constitutionis sciens paginam, contra eam temere uenire tentauerit; secundo tertioue commonita, si non satisfactione congrua emendauerit, potestatis honorisue sui careat dignitate, reamque se diuino iudicio existere de perpetrata iniquitate cognoscat, et a sanctissimo corpore ac sanguine Dei et Domini nostri Iesu Christi Redemptoris aliena fiat, atque  in extremo examine districte ultioni subiaceat. Cunctis autem eidem Ecclesie iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen, amen.

Scriptum per manum Petri notarii, regionarii, et scrinarii sacri palatii.

Ego Paschalis catholice Ecclesie episcopus subscribo.

Datum Laterani per manum Ioannis, sancte Romane Ecclesie diaconi cardinalis, secundo Nonas Martii, indictione octaua, Incarnationis Dominice anno 1101, pontificatus autem domini Paschalis pape secundi anno secundo.



XL. Priuilegium pape pro monasterio Sancti Sauini Placentini. 
[CAMPI Dell. hist. eccl. di Piacenza, t. I, p. 525.]


PASCHALIS episcopus, seruus seruorum Dei, dilecto filio ALBERICO, abbati monasterii S. Sauini, quod secus Placentiam situm est, eiusque successoribus regulariter substituendis in perpetuum

Ad hoc nos disponente Domino in apostolice sedis seruitium promotos agnoscimus, ut eius filiis auxilium implorantibus efficaciter subuenire, et ei obedientes tueri, ac protegere, prout Dominus dederit, debeamus. Unde opportunum, fili carissime, duximus presentis decreti pagina uestris infestationibus  obuiare, et quieti ac utilitati uestre opitulante Domino attentius prouidere. Statuimus enim ut quecunque predia, quecunque bona in cellis, in ecclesiis, in uillis, uel rebus aliis uestrum monasterium legitime possidet in presenti, siue in futurum concessione pontificum, liberalitate principum, uel oblatione fidelium iuste atque canonice poterit adipisci, firma tibi tuisque successoribus, et illibata permaneant. Decernimus ergo ut nulli omnino hominum liceat idem cenobium temere perturbare, aut eius possessiones auferre, uel ablatas retinere, minuere, uel temerariis uexationibus fatigare; sed omnia integre conseruentur eorum, pro quorum sustentatione et gubernatione concessa sunt, usibus omnimodis profutura.

 Porro usum mitre et aliorum pontificalium ad instar felicis memorie Siluestri et Alexandri predecessorum nostrorum Romanorum pontificum uobis omnimodo liberum esse decernimus; ad hec adiicientes ut infra sacra mysteria constituti signaculo sancte crucis possitis populum premunire. Si qua sane ecclesiastica secularisue persona, hanc nostre constitutionis paginam sciens, contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, atque se diuino iudicio existere de perpetrata iniquitate cognoscat, et a sacratissimo corpore et sanguine Dei ac Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis  autem eidem loco iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen, amen.

Scriptum per manum Petri, notarii regionarii et scriniarii sacri palatii.

Ego Paschalis catholice Ecclesie episcopus.

Datum Laterani per manum Ioannis, sancte Romane Ecclesie diaconi cardinalis, Nonis Martii, indict. nona, Incarnationis Dominice anno 1101, pontificatus autem domni Paschalis II pape secundo.



XLI. Epistola ad Gothofredum episcopum Magalonensem. ---Non peruenisse suas de consecrando electo Compostellano litteras, »in autumno preterito« missas, miratur. Mandat ut consecrationem perficiat. 
[Florez, España sagrada, XX, 29.]


P. episcopus, seruus seruorum Dei, uenerabili fratri G., Magalonensi episcopo, salutem et apostolicam benedictionem.

Nosse fraternitatem tuam credimus quod Compostellana Ecclesia predecessoris nostri priuilegium meruit, dum nulli metropoli subiaceret, ut episcopus eius a Romano debeat episcopo consecrari. Electus autem eius impedimentis plurimis impeditus non ualet utique ad sedem apostolicam peruenire; unde in autumno preterito fraternitati tue litteras misimus,  quas ad te non peruenisse miramur. Iterum ergo mandamus ut illuc accedas, et electum ipsum uice nostra in episcopum benedicas.

Datum Laterani uIII Kal. Aprilis.



XLII. Ad clericos S. Iacobi Compostellanos.---De consecrando Didaco que iam litteris mandauerat repetit. 
[FLOREZ, España sagrada, p. 30.]

P. episcopus, seruus seruorum Dei, dilectis filiis clericis S. Iacobi salutem et apostolicam benedictionem.

Destitutioni Ecclesie uestre Compostellane iam  diutius condoluimus. Idcirco in autumno preterito petitioni uestre assensum prebuimus, ut eiusdem Ecclesie electo ne ad nos ueniret tum temporis parceremus. Quas litteras sicut nuntiis uestris deferentibus accepimus, ad uos non peruenisse miramur. Unde uenerabili fratri nostro Magalonensi episcopo tanta litterarum nostrarum auctoritate precipimus ut ad eum consecrandum accedat. Quod si forte ipse nequiuerit, Burgensis aut alius catholicus episcopus aduocetur. Ipsi quoque electo presentium litterarum auctoritate mandamus ut onus, quod ei a communi consensu Ecclesie imponitur, de misericordia Domini confidens accipiat. Porro sicut militibus, ita etiam clericis uestrarum partium interdicimus, ne occasione Ierosolymitane uisionis Ecclesiam et prouinciam  suam deserere presumant, quam Moabitarum feritas tam frequenter impugnat.

Datum Laterani uIII Kal. Aprilis.



XLIII. Ad Al[defonsum] regem.---Nuntiat quid de consecrando Didaco iam mandauerit. 
[FLOREZ, España sagrada, XX, 29.]

P. episcopus, seruus seruorum Dei, dilecto filio AL. salutem et apostolicam benedictionem.

In autumno preterito de Compostellani episcopi consecratione petitioni tue consensimus. Unde te repetito rogare mirati sumus. Quas litteras quia interceptas audiuimus, iterum uenerabili fratri nostro Magalonensi episcopo litterarum auctoritate precipimus  ut ad eum consecrandum accedat. Quod si forte ipse nequierit, Burgensis aut alius catholicus episcopus aduocetur.

Datum Laterani uIII Kal. Aprilis.



XLIu. Ad clericos et laicos Al[defonsi] regnum habitantes. ---Ne occasione Hierosolymitani itineris Occidentalis depopuletur Ecclesia. 
[FLOREZ, ubi supra, p. 88.]

P. episcopus, seruus soruorum Dei, clericis et laicis AL.  regnum habitantibus, salutem et apost. benedict.

Magnum uestre salutis dispendium facit, quod apostolice sedis preceptis obedire contemnitis. Scripsimus  enim uobis preterito tempore ne Hierosolymitane expeditionis occasione partes uestras desereretis, que Maurorum et Moabitarum quotidianis incursionibus impugnantur; non parum enim in discessu uestro illorum tyrannidem occidentalibus partibus formidamus. Quare nos partium uestrarum, tam clericos quam laicos, quos uidere potuimus, a Hierosolymitana profectione desistere, et ad patriam suam redire precipimus. Latores quoque presentium Munionem, et Didacum, et Nunonem cum sequacibus suis a nobis coactos redire sciatis. Unde etiam uestre dilectioni precipimus ne quis eos pro  reditu hoc infamare, aut calumniis aliquibus presumat impetere. uobis ergo omnibus iterata preceptione precipimus ut in uestris partibus persistentes Moabitas et Mauros totis uiribus impugnetis: ibi largiente Deo uestras penitentias peragatis: ibi sanctorum apostolorum Petri et Pauli et apostolice eorum Ecclesie remissionem et gratiam percipiatis.

Datum Laterani uIII Kal. Aprilis.



XLu. Priuilegium pro monasterio Casinensi 
[MANSI, Concil. XX, 1133.]

PASCHALIS episcopus, seruus seruorum Dei, uene rabili fratri et compresbytero ODERISIO, Casinensi  abbati, salutem et apostolicam benedictionem.

Officii nostri nos hortatur auctoritas pro ecclesiarum statu sollicitos esse, et que recte statuta sunt stabilire. Eapropter cenobii uestri causam de Cinglensi cella nequaquam statu illo dimouendam duximus, qui a domino predecessore nostro sancte memorie Urbano scripti assertione institutus agnoscitur. In Melphitana siquidem synodo, quam, largiente Domino, nostre ordinationis anno secundo solemniter celebrauimus, abbatissa, que Cinglensem cellam ante tenuerat, uehementius reclamauit se perperam tractatam, se passam iniuriam asseuerans. Cumque consessum totum suis questibus impleuisset, communis filius Ioannes, Ecclesie nostre diaconus, absentiam tui grauatus tandem surrexit, et  negotium id canonice definitum exposuit. Cuius mox relationi confrater noster Oddo episcopus Ostiensis testimonium contulit, dicens uere abbatissam de cella illa domini Urbani pape iudicio reuestitam, uere post menses tres ad Barense concilium inuitatam, quo, cum non iuerit, nuntium destinauit. Ille, negotii finem subterfugiens, abbatissam non plenius reuestitam clamabat, quia quasdam celle chartas defensionisue necessarias minime recepisset. Unde actum fuit ut per manum domni Roffridi Beneuentani episcopi charte ipse non ante requisite in conspectu concilii redderentur. Mox papa Beneuentum regresso, iterum abbatissa per litteras ut, Sinuessam ueniret, uocata est. Cum nec Sinuessam uenisset, nec quid grauaminis  pati se illa iuste conquereretur, ad S. Germani oppidum, quod Casino monti adiacet, ueniendi accepit inducias. uenit tandem, sed causam aggredi recusauit, conquerens adhuc quia non omnia Cinglensis celle monumenta receperit. Fratres uero Casinenses sacramento probare presto fuerunt se nec plures nec alias in eodem loco chartas quam reddiderant, inuenisse. Illa quibusdam nostrum clam munimina chartarum ostendens, ad pontificis conspectum producere noluit. Tandem domini Urbani pape ad concordiam suadentis, nostrisque commonitionibus paruipensis, clam discedens iudicio locum dedit. Sic dominus noster sancte in Christo memorie  papa Urbanus, relectis diligentius Romanorum pontificum decretis, imperatorum preceptis, loci fundatoris chirographis, cellam ipsam Casinensi cenobio reddidit in perpetuum possidendam. Illa quippe abbatisse procurata absentia iuxta canonum sanctiones pro confessione habenda cunctis a fratribus qui tunc aderant episcopis seu cardinalibus censebatur. His uerbis confratris nostri Ostiensis episcopi, Albertus quoque nunc Sipontinus episcopus, huius autem actionis tempore transacto Romane Ecclesie cardinalis presbyter, quia et ipse interfuerat, testificationis sue suffragium copulauit. Romani etiam iudices, Petrus et Raimbaldus, negotium illud se presentibus pertractatum perhibuerunt, se etiam et  Romane legis libris sententiam proferentibus. His perauditis graue nobis uideri diximus, ut que ab antecessoribus nostris decisa fuerant, retractarentur. Ceterum abbatissa illa uehementius insistente fratribus nostris, episcoporum quibusdam precepimus ut in partem euntes ex consilio responderent, utrum causa hec retractanda ulterius uideretur. Regresso Brunone Signino episcopo proloquente dixerunt rationabile ac iustum sibi domini pape iudicium uideri, ratumque id habendum tanquam canonico ordine pertractatum. Et nos ergo in eodem statu semper manere censuimus, et sicut tunc uerbo, ita et nunc scripto sancimus Cinglensem cellam sub disciplina semper religionis monastice disponendam ad ius semper  et possessionem Casinensis mona terii pertinere. Si quis uero huiusce definitionis et confirmationis tenore agnito obuiam ire et cellam illam a Casinensi cenobio separare presumpserit, ipse quoque ab Ecclesie corpore Ecclesie iudicio separetur.

Scriptum per manum Petri, notarii regionarii et scriniarii sacri palatii.

Ego Paschalis catholice Ecclesie episcopus subscripsi.

Datum Laterani per manum Ioannis, S. Romane Ecclesie diaconi cardinalis, II Kal. Aprilis, indictione IX, anno Dominice Incarnationis 1102, pontificatus autem domini Paschalis secundi anno II.

 



XLuI. Ad uelletranos.---Abrogat que a Guiberto contra fas instituta apud eos erant. Eorum limites definit. 
[MANSI, Concil. XX, 1048.]

PASCHALIS episcopus, seruus seruorum Dei, uelletrane urbis ciuibus, apostolice sedis fidelibus, salutem et apostolicam benedictionem.

Et praua corrigere, et recta firmare, commissi loci, et officii debito commonemur. Idcirco iuxta petitionem uestram omnes prauas consuetudines uel exactiones quas heresiarcha Guibertus Rauennat.  quondam episcopus, mox apostolice sedis inuasor imposuit, de medio uestre ciuitatis penitus abolere, presentis pagine auctoritate decernimus. Illam uero benignitatem quam a predecessore nostro sancte memorie Gregorio uII ciuitas uestra promeruit, nos quoque tam uobis quam posteris uestris in apostolice sedis fidelitate permanentibus, firma manere sancimus: ut uidelicet loci uestri potentiores, quibus et uos suum ius non negetis, imponere uobis grauiora non audeant. Nec solum urbis uestre habitatores, sed etiam antiqui fines, ab omni secularis potestatis inuasione seruentur, et infestatione securi. Ciuitatis autem fines dicimus illos qui pertinentias suas longe lateque concludunt.  Hos  igitur fines cum detrimento uestro mutari omnino apostolica interdictione prohibemus, statuentes ut quod inter eos continetur, sicut ius est uniuscuiusque, tam uos quam uestri heredes, et quibus uos legaliter concesseritis, quiete possideatis in perpetuum. Quod si quelibet parua uel magna persona contra hoc apostolicum decretum atque preceptum temerario ausu uenire tentauerit, admonita semel et iterum, usque tertio per conuenientes inducias, si non resipuerit, et quod iniuste egerit condigne non correxerit, sciat se centum libras denariorum Papiensium, medietatem camere nostre, medietatem in iustitiam patientibus persoluturam.

Scriptum per manum Petri, notarii regionarii et secretarii sacri palatii.

 Ego Paschalis episcopus subscripsi.

Datum Laterani, per manum Ioannis, sancte Romane Ecclesie cardinalis, octauo Id. April, ind. IX, Incarnationis Dominice anno 1102 [1101], pontificatus autem domini Paschalis II anno II.



XLuII. Confirmatio dotationis monasterii S. Benedicti Alperspacensis. 
[PETRUS, Sueuia ecclesiastica, Auguste 1699, fol.]

PASCHALIS episcopus, seruus seruorum Dei, dilecto filio CONONI, Alperspacensis monasterii abbati, eiusque successoribus regulariter promotis in perpetuum.

Religiosis desideriis dignum est facilem prebere  assensum, ut fidelis deuotio celerem sortiatur affectum. Proinde religiosorum procerum Rotmanni de Husin, Adelberti de Zolro et Alwici comitis de Sulzo deuotionem perpendentes, eorum desideriis assentimur, et beati Benedicti monasterium, quod in suo predio fundauerunt, in loco scilicet hereditatis proprie, qui uocatur Alpirspach, auctore Deo, decreti presentis auctoritate muniminis statuentes, ut locus ipse cum adiacente silua et terminis suis, alia quoque predia et mancipia, que ipsi communiter per manum liberi hominis Bernardi de Flurin beato Benedicto tradiderunt in uillis, que uocantur Dornheim, Homesingen, Heuingdorff, Garta, Hasela, ueringen, queque singulariter Adelbertus de Zolro  sue conuersionis tempore in aliis infra nominatis tradidit, id est in Unzin, Geroldisdorf et Sulzo, Bollo, Norwilo atque Bosingin, quecunque etiam in futurum uel supradicti proceres, uel alii quilibet fideles in idem cenobium de suo iure obtulerint, firma semper et illibata permaneant. Decernimus ergo ut nulli omnino hominum liceat idem monasterium temere perturbare, aut eius possessiones auferre, uel ablata retinere, minuere, uel temerariis uexationibus fatigare, sed omnia integra conseruentu, eorum pro quorum sustentatione et gubernatione concessa sunt, usibus omnimodis profutura. Abbates sane cum fratribus aduocatum sibi, quem utiliorem preuiderint instituant. Qui si postmodum monasterio inutilis, et fratribus grauis fuerit, remoto  eo, alium preficiant. Nec alius aduocatie bannum a catholico rege suscipiat, nisi ab abbate et fratribus electus exstiterit. Obeunte uero te nunc eiusdem loci abbate, uel tuorum quolibet successorum nullus ibi qualibet subreptionis astutia seu uiolentia preponatur, nisi quem fratres communi consensu, uel fratrum pars consilii sanioris secundum Dei timorem et beati Benedicti Regulam elegerint. Ad indicium autem precepte a Romana Ecclesia libertatis aureum nummum, qui byzantius dicitur, quotannis Lateranensi palatio persoluetis. Si quid igitur in futurum archiepiscopus aut episcopus, imperator aut rex, princeps aut dux, comes, uicecomes, iudex, aut ecclesiastica quelibet secularisue persona hanc nostre constitutionis paginam uiolauerit,  aut sciens contra eam uenire tentauerit, secundo tertioue commonita, si non satisfactione congrua emendauerit, potestatis honorisque sui careat dignitate, reamque se diuino iudicio existere de perpetrata iniquitate agnoscat, et a sacratissimo corpore et sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco iusta seruantibus sit pax Domini nostri Iesu Christi, quatenus et hic fructum bone actionis percipiant, uel apud districtum iudicem premia eterne pacis inueniant. Amen, amen.

Scriptum per manum Petri, notarii regionarii sacri palatii.

Ego Paschalis catholice Ecclesie episcopus subscripsi.

 Testes, qui adfuerunt, ubi predium uischenboch datum est, Fridericus et Arnoldus fratres de Wolua ipsius predii traditores, comes Bartholdus de Nuinburch, Wernherus de Hophu, Dictersius de Nuinburch; Cuono de Horn, Rudolf de Wildorff, Sigeboto de Nouiwiler, Egilolt de Berndec, Eigiswart de Lappil, Adelbertus de Westirhein, in loco Offenburg.

Datum Laterani per manum Ioannis sancte Romane Ecclesie diaconi cardinalis, pridie Idus Aprilis, indictione nona, Incarnationis Dominice anno millesimo centesimo primo, pontificatus autem domni Paschalis secundi pape secundo.



XLuIII. Paschalis epistola ad Lambertum episcopum Atrebatensem. ---Confirmat Atrebatensem episcopatum: inter quem et Cameracensem limites constituit. 
[MANSI, Concil. XX, 1014.]


PASCHALIS episcopus, seruus seruorum Dei, uenerabili fratri LAMBERTO, Atrebatensi episcopo, eiusque successoribus canonice substituendis in perpetuum.

Que a Patribus constituta sunt, oportet profecto ut sub metu et irrefragabili auctoritate teneantur. Dignum enim est ut nulla desidia negligantur, nulla dissensione uiolentur, nulla concertatione turbentur.  Unde et nos, quod a pie memorie predecessore nostro Urbano de restitutione Atrebatensis Ecclesie constitutum est, iustum omnino et sacris canonibus congruum perpendentes, nostri quoque decreti auctoritate sancimus: ut uidelicet Ecclesia eadem, sicut antiquitus episcopali dignitate claruit, ita etiam in posterum cardinalem per Dei gratiam sortiatur antistitem. Diuine siquidem miserationis affectum, quem in ecclesiarum suarum et populorum restitutionibus operatur, debemus et nos competentibus subsequi ac implere suffragiis. Te igitur, dilectissime ac reuerendissime frater, quem in Atrebatensi Ecclesia predecessor noster, Domino restituente, constituit, nos quoque cum diuini fauoris presidio in episcopalis dignitatis functione firmamus   . Quidquid autem predicte Ecclesie B. Remigius contulit, quidquid antiquis temporibus, dum episcopali dignitate polleret, eam possidere constiterit; saluis legalibus institutis, et Romane Ecclesie priuilegiis, tantum tibi ac successoribus tuis permanere censemus. In quibus nominatim archidiaconias duas, quarum una Atrebatensis, altera dicitur Obstreuandensis, prefate Ecclesie confirmamus: et illos omnino limites inter Atrebatensem et Cameracensem Ecclesias fore precipimus, quos antiquitus fuisse, uel scriptorum monumentis, uel territoriorum diremptione, uel certis aliquibus indiciis potuerit comprobari: ut annuente Deo Ecclesiarum pax nulla occasione turbetur, et que pro fidelium salute statuta sunt, perenni tempore inconuulsa  stabilitate persistant. Si qua sane ecclesiastica secularisue persona, hanc nostre constitutionis paginam sciens, contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui careat dignitate, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei ac Domini nostri Iesu Christi aliena fiat, atque in extremo examine districte ultioni subiaceat. Cunctis autem eidem loco iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen, amen.

 Scriptum per manum Petri, notarii regionarii et scriniarii sacri palatii.

Paschalis catholice Ecclesie episcopus.

Datum Laterani, per manum Ioannis sancte Romane Ecclesie diaconi cardinalis, XuII Kal. Maii, indict. IX, Incarnat. Dominice an. 1101, pontificatus autem domini Paschalis secundi pape secundo.



XLIX. Ad Henricum regem Anglorum.---Contra inuestituras ecclesiasticas. 
[MANSI, Concil. XX, 1058.]

PASCHALIS episcopus, seruus seruorum Dei, dilecto filio HENRICO regi Anglorum, salutem et apostolicam  benedictionem.

Legationis tue uerba, fili carissime, gratanter excepimus; sed uellemus obedientiam promittentis. In quibus nimirum sancte Romane Ecclesie illa in tuo regno pollicebaris, que tempore tui patris habuerat, eos requirens honores quos antecessorum nostrorum tempore pater tuus habuerat. Que profecto omnia grata in superficie uiderentur; interius requisita, et legati tui uocibus exposita, grauia et uehementissima paruerunt. Querebas enim ut tibi episcoporum abbatumque per inuestituram constituendorum ius et facultas a Romana indulgeretur Ecclesia: et quod per se solum fieri omnipotens Dominus perhibet, hoc regie potestatis fieret. Ait  enim Dominus: Ego sum ostium: per me si quis introierit, saluabitur . Cum autem Ecclesie ostium reges esse arrogant, fit profecto ut qui per eos Ecclesiam ingrediuntur, non pastores, sed fures et latrones habeantur, eodem Domino dicente: Qui non intrat per ostium in ouile ouium, sed ascendit aliunde, fur est et latro . Et quidem si a nobis magnum aliquid tua dilectio postularet, quod cum Deo, cum iustitia, cum nostri ordinis salute concedi posset, grauiter [gratanter] utique concederemus. Hoc uero tam graue, tam indignum est, ut nulla ratione catholica id admittat Ecclesia. Facilius ad extrema quelibet B. Ambrosius cogi potuit quam imperatori Ecclesie permittere potestatem. Respondit enim : »Noli  grauare te, imperator, ut putes te in ea que diuina sunt imperiale aliquod ius habere. Noli te extollere, sed si uis diutius imperare, esto Dei subditus. Scriptum est: Que Dei, Deo; que Cesaris, Cesari . Ad imperatorem palatia pertinent, ad sacerdotem ecclesie. Publicorum tibi menium ius commissum est, non sacrorum. Quid tibi cum adultera? Adultera est enim que non est legitimo Christi coniugio copulata.« Audis, o rex, adulteram Ecclesiam nuncupari, que non legitime nupserit. Ecclesie siquidem sponsus unusquisque estimatur episcopus, iuxta Scripturam illam qua ex fratris uxore frater non sui nominis filios suscitare precipitur, et sponse contemptor a futuro sponso discalciari mandatur.  uides igitur, o rex, quam ignominiosum, quam periculosum sit, per filios suos matrem adulterio pollui? Si ergo Ecclesie filius es, quod utique omnis catholicus Christianus est, permitte matri tue legitimum sortiri coniugium, ut non per hominem, sed per Deum et hominem Christum, legitimo sponso, copuletur Ecclesia. Per Deum enim episcopos eligi, cum canonice eliguntur, testatur apostolus Paulus, dicens: Nec quisquam sumit sibi honorem, sed qui uocatur a Deo tanquam Aaron . Et B. Ambrosius: »Merito, inquit, creditur, quod diuino esset electus iudicio, quem omnes postulauissent.« Et post pauca: »Ubi uniuersorum postulatio congruit, dubitare nos non oportet ibi Dominum Iesum et uoluntatis auctorem, et petitionis arbitrum  fore, et ordinationis presulem, et largitorem gratie.« Preterea propheta Dauid ad Ecclesiam loquens, ait: Pro patribus tuis nati sunt tibi filii, constitues eos principes super omnem terram . Ecclesia filios genuit, Ecclesia principes statuit. Possemus alia de Scripturis sacris testimonia et exempla proponere, quibus constaret Ecclesie sponsos ac pastores episcopos, non secularium potestatum nutu, sed Christi dispositione et Ecclesie iudicio preponendos. Unde etiam imperator Iustinianus sanxit in legibus sic: »Debet enim prius disceptari de uita episcopi utrum bona sit, an reprehensibilis, et utrum bonis testimoniis muniatur, an non.« Et infra »Fiat, inquit, facultas unicuique, si uelit, contradicere: et si quidem ante consecrationem  fuerit contradictio facta, non prius consecretur episcopus nisi disceptatio de contradictione sit facta, et undique appareat innoxius is qui ad episcopatum uocatur.« Ecce quod populi totius esse pronuntiat imperator, hoc sui solius esse regia potestas incessit. Ipsius etiam imperatoris lege cautum est ut nec profectio, nec ingressus ad imperatorem sine metropolitani litteris pateret episcopo. Quem ergo in curia tua sine metropolitani litteris admittere non debes, eum uis, o rex, in Ecclesia principem constituere? Monstruosum profecto est ut patrem filius generare, homo Deum creare debeat. Sacerdotes namque in Scripturis sanctis deos uocari, tanquam Dei uicarios, manifestum est. Unde sancte memorie  Constantinus imperator, de episcoporum causis disceptare ausus non fuisse describitur. Propter hoc sancta Romana Ecclesia et apostolica, per predecessores nostros regie usurpationi et inuestiture abominabili uiuaciter obuiare curauit: et grauissimis persecutionibus per tyrannos affecta, usque ad nostra tempora non destitit. Confidimus autem in Domino, quoniam nec in nobis confidentie sue uirtutem Ecclesie princeps Petrus et episcoporum primus amittet. Porro secularium potestatum et regum in Ecclesia quod sit officium, exponit apostolus Paulus, dicens: Dei enim minister est tibi in bonum. Non enim sine causa gladium portat. Dei enim minister est, uindex in ira ei qui male agit . Et Petrus apostolus in eadem uerba consentiens:  Siue regi, ait, quasi precellenti, siue ducibus tanquam ab eo missis ad uindictam malefactorum, laudem uero bonorum . Inter ista, rex, nullius tibi persuasio profana subripiat, quasi aut potestati tue aliquid diminuere, aut nos in episcoporum promotione aliquid nobis uelimus amplius uindicare. Imo si ab hoc propter Deum desistas, quod contra Deum esse manifestum est, quod cum Deo, nec tu exercere, nec nos concedere, aut cum nostra seu tua salute possumus: quidquid deinceps postulaueris quod cum Deo possumus, libentius indulgebimus, et honori tuo et sublimationi propensius insistemus. Nec existimes quod potestatis tue columen infirmetur si ab hac profana usurpatione desistas; imo, tunc ualidius, tunc robustius, tunc honorabilius regnabis,  cum in regno tuo diuina regnabit auctoritas. Tunc amicitiam et familiaritatem nostram firmius obtinebis, et regni tutores beatos apostolos habere gaudebis. Nec tibi nunc in petitionibus tuis abesse poterimus, cui petitionum nostrarum fautorem Dominum adesse senserimus. Ipse omnipotens Deus, in cuius manu corda sunt regum, adsit hortatui nostro, adsit auditui tuo, ut dum iuxta precepta eius tuas disposueris actiones, ipse regnum tuum pacis et honoris sui stabilitate ac sublimatione disponat. Amen.



L. Priuilegium pro ecclesia Calmosiacensi. 
[Dom CALMET, Hist. de Lorraine, II, Preuues, p. 109.]

 PASCHALIS episcopus, seruus seruorum Dei, dilectis filiis SEHERO abbati, et eius fratribus, in Calmosiacensi Ecclesia canonicam uitam professis, eorumque successoribus in eadem religione permansuris, in perpetuum

Religiosis desideriis dignum est facilem prebere consensum, ut fidelis deuotio celerem sortiatur effectum. Proinde nos uestris omnium, filii, precibus annuentes, tam uos quam omnia uestra sedis apostolice confouenda suscipimus, statuentes ut tam uos quam successores uestri sub canonice discipline iugo perpetuis temporibus militetis: presenti etiam decreto sancimus ut uestra Calmosiacensis Ecclesia ab omni uiuentium iugo libera perseueret,  nullusque in ea, uel eius facultatibus, preter Romane sedis antistitem dominetur, saluo canonico iure Tullensis episcopi. Ad hec addimus ut quecunque bona, quecunque predia, fideles uiri de suo iure loco hactenus contulerunt, quecunque in posterum, largiente Domino, concessione pontificum, liberalitate principum, uel oblatione fidelium, iuste atque canonice potestis adipisci, firma uobis uestrisque successoribus et illibata permaneant. Obeunte te nunc eius loci abbate, uel tuorum quolibet successorum, nullus ibi qualibet subreptione, astutia seu uiolentia preponatur, nisi quem fratres communi consensu, uel fratrum pars consilii sanioris secundum Dei timorem prouiderit eligendum, nullusque ibi ecclesiasticorum se ingerat, nisi quos  spirituales uiros congregatio uestra ad abbatis electionem inuitauerit. Electus autem ipse iuxta loci uestri uel prouincie morem a Tullensi episcopo confirmetur, ordinationes etiam clericorum, consecrationes altarium siue basilicarum ab eodem accipietis episcopo, si quidem gratiam atque communionem apostolice sedis habuerit, et si eam gratis ac sine prauitate uoluerit exhibere; alioquin liceat uobis catholicum quem malueritis adire antistitem, et ab eo benedictionem seu fratrum consecrationem suscipere, qui apostolice sedis suffultus auctoritate, que postulatur indulgeat; ad altarium etiam consecrationes inuitatus accedat. Preterea, prohibemus et interdicimus ut circa cenobii uestri ambitum occasione qualibet assultum facere nemo presumat;  si uero, quod absit! forte contigerit in atrio uestro, uel in effusione sanguinis, uel in uerberum inflictione, siue in aliquo eiusmodi uiolentiam irrogari, nequaquam propter hec ecclesia uestra a diuinis prohibeatur officiis. Ad indicium percepte a Romana Ecclesia libertatis, stolam sacerdotalem per singula biennia Lateranensi palatio persoluatis. Si que siue ecclesiastica secularisue persona hanc nostre constitutionis paginam sciens contra eam uenire temere tentauerit, secundo tertioue commonita, si satisfactione congrua non emendauerit, potestatis honorisque sui dignitate careat, reamque diuino se iudicio existere de perpetrata iniquitate cognoscat, et a sanctissimo corpore et sanguine Dei Domini nostri Iesu Christi aliena fiat, atque in extremo examine  districte subiaceat ultioni. Cunctis autem eidem loco iura seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen, amen.

Scriptum per manum Petri notarii regionarii et scriniarii sacri palatii.

Datum Rome in porticu beati Petri, per manum Ioannis sancte Romane Ecclesie diaconi, tertio Nonas Maii, indictione nona, Incarnationis Domini anno millesimo centesimo secundo [primo], pontificatus autem domini Paschalis pape secundi anno secundo.

Ego Paschalis Ecclesie catholice episcopus.



LI. Priuilegium pro ecclesia S. uincentii Bergomatis. 

[uide LUPI, Codex diplomaticus Bergomatis. Bergomi, 1784, fol. 1-2, t. II, p. 829.]



LII. Ad Guillelmum Melphiensem episcopum.---Abrogat Lauellanum episcopatum; Melphiensis possessionis et iura confirmat. 
[MANSI, Concil. XX, 1049.]

PASCHALIS episcopus, seruus seruorum Dei, uenerabili fratri GUILLELMO Melphiensi episcopo, eiusque successoribus canonice promouendis in perpetuum.

 Per apostoli Petri discipulum et successorem Anacletum, apostoli Petri preceptum accepimus, ne in uillis, aut municipiis, uel in modicis ciuitatibus ordinentur episcopi. Magnum enim est Ecclesie detrimentum cum episcoporum nomen ac dignitas frequentia inopiaque uilescit. Huius nos prouidentie iustitia commoniti, presentis decreti auctoritate, iuxta sanctorum Patrum statuta sancimus ne in Lauellano oppido, quod Melphie oppidum est, ullo deinceps tempore episcopalis cathedra statuatur: ipsum uero oppidum cum pertinentiis et finibus suis, tibi, uenerabilis frater Guillelme Melphiensis episcope, tuisque legitimis successoribus perpetuo regendum, et episcopali iure tenendum disponendumque firmamus. Preterea uillam Salsuge, Gaudianum,  possessiones S. Ioannis de Iliceto, ita semper in propria Melphiensis Ecclesie possessione permanere censemus, sicut a filio nostro duce Rogerio suis temporibus tradite et chirographo confirmate sunt. Hoc ipsum de Iudeorum censu, balnearum redditu, uillanorum uectigalibus, molendinis, uineis, agris, ceterisue rebus quas intra uel extra ciuitatem Melphie idem dux Ecclesie uestre contulit, presentis priuilegii pagina constituimus. Ad hoc quidquid uel proprietario, uel baronali iure Ecclesia uestra in presentiarum obtinet, siue in futurum largiente Domino iuste poterit atque canonice adipisci, firma tibi tuisque successoribus et illibata permaneant. Porro in legationem . . . . . ut quicunque deinceps episcopali Melphiensi in Ecclesia, Deo auctore, successerint,  ab apostolice sedis nostre pontificibus consecrationis gratiam sortiantur. Si qua igitur in crastinum, ecclesiastica secularisue persona, etc., ut in aliis nonnullis epistolis.

Ego Paschalis, catholice Ecclesie episcopus, subscripsi.

Datum Beneuenti, per manus Ioannis sancte Romane Ecclesie diaconi, III Kal. Octobr., ind. X, Incarnat. Dominice anno 1102 [1101], pontificatus autem domni Paschalis II pape tertio.



LIII. Ad Constantinum Rauellensis Ecclesie episcopum.---Priuilegia et possessiones Ecclesie Rauellensis confirmat. 
[MANSI, Concil. XX, 1050.]


PASCHALIS episcopus, seruus seruorum Dei, uenerabili CONSTANTINO Rauellensis Ecclesie episcopo, et successoribus canonice promouendis in perpetuum.

Pie postulatio uoluntatis effectu debet prosequente compleri, quatenus et deuotionis sinceritas laudabiliter enitescat, et utilitas postulata uires indubitanter assumat. Tuis ergo postulationibus, frater in Christo uenerabilis Constantine episcope, clementer annuimus, quia deuotionis tue sinceritatem erga communem matrem Romanam Ecclesiam affectio diutina declarauit. Cuius nimirum merito uoluntatis auctore Domino accommodauimus affectum, ut Ecclesie  tibi commisse status inconcussa semper stabilitate persistat. Per presentis itaque decreti paginam decernimus ut Rauellensis Ecclesia, cui per Dei gratiam, et predecessoris nostri ministerium, et manus impositionem presides, familiari benignitate semper sub apostolice sedis tuitione seruetur: et quicunque deinceps episcoporum Rauellensi Ecclesie Deo disponente successerint, ab eiusdem apostolice sedis pontifice consecrationis gratiam sortiantur, sicut a sancte memorie predecessoribus nostris uictore III et Urbano II statutum esse cognoscitur. Omnem quoque Rauellensis parochie ambitum, sicut a predecessore tuo reuerende in Christo memorie Ursone possessa est, tibi tuisque in perpetuum successoribus confirmamus. Ad hec quidquid uel  proprietario iure, uel parochiali, iam prefata Ecclesia in presentiarum obtinet, siue in futurum largiente Domino iuste poterit atque canonice adipisci, libera tibi tuisque successoribus et illibata permaneant. Decernimus ergo ut nulli omnino hominum liceat eamdem Ecclesiam temere perturbare, aut eius possessiones auferre, uel ablatas retinere, minuere, uel temerariis uexationibus fatigare: sed omnia integra conseruentur, tam uestris quam clericorum et pauperum usibus profutura. Si qua sane ecclesiastica secularisue persona, etc. ut in aliis nonnullis epistolis.

Ego Paschalis catholice Ecclesie episcopus subscripsi.

Datum Beneuenti per manum Ioannis, sancte  Romane Ecclesie diaconi cardinalis, III Kal. Octobr., indict. X, Incarnationis Dominice anno 1102 [1101], pontificatus autem domni Paschalis pape secundi III.



LIII bis. Ad Madelmum abbatem Sancte Sophie.---Priuilegium cenobii Sancte Sophie. 
[MANSI, Concil. XX, 1024.]

In nomine Domini Dei Saluatoris nostri Iesu Christi Domini eterni, PASCHALIS papa, episcopus, seruus seruorum Dei, dilecto in Christo filio MADELMO abbati monasterii uenerabilis Sancte Sophie intra Beneuentum siti, eiusque successoribus regulariter promouendis in perpetuum.

 Pie postulatio uoluntatis effectu debet prosequente compleri, quatenus et deuotionis sinceritas laudabiliter enitescat, et utilitas postulata uires indubitanter assumat. Unde nos tuis, fili humanissime Madelme, piis postulationibus annuentes, Sancte Sophie cenobium, cui Domino auctore presidere cognosceris, sub tutelam et iurisdictionem sedis apostolice, sicut hactenus mansit, perpetuo permanere presentis pagine auctoritate sancimus, ut soli Romane Ecclesie subditum, ab omnium Ecclesiarum necnon et personarum iugo liberum habeatur. Cuncta etiam que predecessoribus tuis, uel tibi,  ad eiusdem monasterii immunitatem uel possessionem, nostrorum predecessorum sunt priuilegiis attributa, nos quoque tibi iuxta ac successoribus tuis regulariter promouendis presenti priuilegio contribuimus. Cellas propterea, uel ecclesias, uel uillas, que predecessorum tuorum, uel tua industria predicto uidentur cenobio iuste ac rationabiliter acquisite, possidendas in perpetuum confirmamus, id est ecclesiam Sancti Benedicti, etc.

 una cum omnibus suis pertinentiis, cum mobilibus atque immobilibus. Presentis atque nostri priuilegii pagina apostolica auctoritate statuimus ut quecunque idem cenobium iuste possidet, queque in crastinum concessione pontificum, liberalitate principum,  uel oblatione fidelium iuste atque canonice poterit adipisci, firma tibi tuisque successoribus et illibata permaneant. Decreuimus ergo ut nulli omnino hominum liceat idem cenobium temere perturbare atque destruere, aut etiam ei ullas possessiones auferre, uel ablatas retinere, minuere, uel temerariis uexationibus fatigare, aut quocunque modo molestare: uerum omnia integre perseuerent, atque conseruentur, eorum pro quorum substantia aut sustentatione aut gubernatione concessa sunt, usibus commodis profutura. Obeunte te nunc eius loci abbate, uel tuorum quolibet successorum, nullus ibi qualibet subreptionis astutia, uel uiolentia, preponatur, nisi quem fratres communi consensu, uel fratrum pars consilii sanioris, elegerint. Electus a  Romano pontifice consecretur. Chrisma, oleum sanctum, consecrationes altarium siue basilicarum, ordinationes monachorum qui ad sacros sunt ordines promouendi, ab episcopis in quorum diecesibus estis, accipietis; si quidem gratiam et communionem apostolice sedis habuerint, et si gratis ea et sine prauitate impenderint. Si quid uero horum obstiterit, liceat uobis a quocunque uolueritis catholico episcopo, que supra nominata sunt sacramenta percipere. Si qua uero ecclesiastica secularisue persona hanc nostre constitutionis paginam sciens, temere contra eam uenire attentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de  perpetrata iniquitate cognoscat, et a sacratissimo corpore et sanguine Dei ac Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco iusta seruantibus sit pax Domini nostri Iesu Christi, quatenus et hic fructum bone actionis percipiant, et apud eternum iudicem premia eterne pacis ac mercedis inueniant: Amen. Bene ualeas.

Ego Paschalis sancte catholice Ecclesie episcopus subscripsi.

Datum Capue per manum Ioannis S. R. E. diaconi cardinalis, uI Kal. Nouemb., indict. XI  . Incarn.  Domini anno 1111, pontificatus autem domni Paschalis II pape tertio.



LIu. Priuilegium pro monasterio Casinensi. 
[GATTULA, Hist. Casin., I, 411.]

PASCHALIS episcopus, seruus seruorum Dei, uenerabili fratri ODERISIO Casinensi abbati, et sancte Romane Ecclesie presbytero cardinali, salutem.

Cum pro beati Patris nostri Benedicti reuerentia, tum pro multis tam uestris, quam predecessorum uestrorum meritis, uestro nos loco plurimum debere cognoscimus. Idcirco iustum ducimus ut ad uestri monasterii augmentum caritate sollicita  intendamus. In urbe igitur Beneuentana, quam nostri Romani iuris esse perspicuum est, monasterio uestro in perpetuum possidendam ecclesiam S. Nicolai concedimus, que sita est in urbis angulo iuxta turrem paganam, et concessionem ipsam presentis decreti pagina confirmamus. Quam nimirum ecclesiam, et illibatam, et integram uobis uestrisque successoribus perpetuo permanere sancimus, una cum omnibus, que in presentiarum ad ipsam pertinent. Que uidelicet ex maiori parte rerum ad nostram curiam pertinentium acquisita, seu comparata creduntur, id est molendina duo sub uno tegmine, aliud quod centimolum nuncupatur; hortos cum diuersis arboribus; curtem in Roseto, cum una petia de terra; curtem in riuo Tasi; curtem de  homodei; curtem Martini Alberici cum Siluola; curtes Rocconis duas; curtem diaconi Musi; curtem in Monte Rostari; curtem in Saiano; curtem ualentini; terras in loco, qui dicitur Mediana per fines et terminos suos; ecclesiam S. Nicolai in Urbiliano prope Petram pelicinam cum pertinentiis suis; coram que est ante portam ecclesie per terminos suos, casam que est ad leuam ecclesie per terminos suos iuxta murum ciuitatis; super que etiam nos eidem ecclesie possessionibus adiicimus ecclesiam S. Nicolai, que uocatur de Rodenandi cum pertinentiis suis; ecclesiam S. Marie que uocatur Rotunda cum pertinentiis suis; balneum nouum iuxta ecclesiam S. Politti. Quidquid preterea cella  ipsa B. Nicolai, pontificum concessione, principum liberalitate, uel quorumque fidelium oblatione in futurum potuerit adipisci sub uestra uestrorumque successorum dispositione ac potestate in perpetuum conseruetur. Nulli autem persone unquam liceat suprafatam cellam a uestri monasterii unitate diuidere, et in aliam, quam a nobis statutum est possessionem, occasione qualibet transmutare. Si quis uero aliter presumpserit, apostolice sedis animaduersione multetur et usque ad satisfactionem congruam excommunicationi subiaceat. Cunctis autem eidem loco iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen, amen, amen.

 Ego Paschalis catholice Ecclesie episcopus subscripsi.

Datum Laterani per manum Ioannis sancte Romane Ecclesie diaconi cardinalis, Xu Kalendas Decembris, indictione decima, anno Dominice Incarnationis 1102 [1101], pontificatus autem domni Paschalis secundi pape anno III.



Lu. Ad Lanuinum Turris priorem scribit ex Richardo episcopo Albanensi se cognouisse »pacem et concordiam eremi reformatam et eum in locum Brunonis successisse.« Hortatur ut Brunonis uirtutes emuletur. 
[MABILL., Annal. Bened. u, 445.]

Reuertente si quidem fratre R. [Richardo] Albano  episcopo, pacem et concordiam eremi reformatam, et in locum sancte memorie magni Brunonis te successisse cognouimus. Sit ergo in te eiusdem uiri spiritus, idem sit et eremitice discipline uigor, eadem morum et grauitatis constantia, quia nos, opitulante Domino, quidquid auctoritatis et potestatis ipsius magistri probabilis sapientia et religio ab apostolica sede promeruit personaliter, hoc tibi, te eodem spiritu comitante, concedimus. uolumus autem ut in proxima quadragesima nos uisitare debeas, quatenus cordis secreta os ad os plenius loquamur, etc.

Datum Rome uI Kal. Decembris.



LuI.  Ecclesie S. Iacobi Compostellane priuilegia ac possessiones confirmat. 
[FLOREZ, España sagrada, XX, 32.]

PASCHALIS episcopus, seruus seruorum Dei, uenerabili fratri DIDACO Compostellano episcopo secundo, eiusque successoribus canonice promouendis in perpetuum.

Iustitie ac rationis ordo suadet ut qui sua a successoribus desiderat mandata probari, predecessoris sui procul dubio uoluntatem et statuta custodiat. Proinde nos, predecessoris nostri sancte memorie Urbani II statuta custodientes, pro B. Iacobi reuerentia legitimum sempiternum auctoritate sancimus, ut sicut episcopatus cathedram predecessor  tuus bone memorie Dalmatius episcopus in Compostellana urbe per apostolice concessionem sedis obtinuit, in qua B. Iacobi corpus requiescere creditur, ita perenni deinceps tempore, tam tu quam successores tui habere opitulante Domino debeatis. Uniuersa igitur ad Irie ciuitatis diecesim iure ueteri pertinentia tibi tuisque legitimis successoribus Compostelle permanentibus integra semper et illibata permanere decernimus. Ad hec pro singulari B. Iacobi deuotione concedimus ut tam tu quam tui deinceps successores, nulli preter Romanum metropolitanum subiecti sint, et omnes qui tibi in eadem sede successerint per manum Romani pontificis tanquam speciales Romane sedis suffraganei consecrentur. Preterea mansuro in perpetuum decreto  sanximus ut quidquid hactenus iuste B. Iacobi ecclesie a regibus, seu quibuscunque fidelibus oblatum est; quidquid catalogis legitimis continetur, quidquid parochiarum Iriensis cathedra iuste habuisse cognoscitur, tibi tuisque legitimis successoribus Compostelle permanentibus firmum semper integrumque seruetur. Illud omnimodis interdicimus ut nulli unquam persone facultas sit B. Iacobi ecclesie censum illum qualibet occasione subtrahere, quem Hispanorum reges quidam nobilis memorie, Al. presentis predecessores, pro salute totius prouincie statuerunt, a flumine uidelicet Pisorgo usque ad littus Oceani annuatim ex singulis boum paribus persoluendum, sicut in scriptis eiusdem ecclesie continetur. uestram de cetero condecet sanctitatem  sancte Romane Ecclesie decreta in omnibus obseruare, et ita uirtutum luce interius exteriusque fulgere, ut uideant omnes uestra bona opera, et glorificent Patrem uestrum qui in celis est.

Sane si quis in crastinum archiepiscopus aut episcopus, imperator aut rex, princeps aut dux, marchio, comes, iudex, aut ecclesiastica quelibet secularisue persona huius decreti paginam sciens, contra eam temere uenire tentauerit, secundo tertioue commonitus, si non satisfactione congrua emendauerit, potestatis honorisque sui dignitate careat, reumque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini nostri Iesu Christi alienus fiat, atque in extremo examine districte  ultioni subiaceat. Cunctis autem hec obseruantibus et sepefatam B. Iacobi ecclesiam uenerantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen.

Scriptum per manum Petri notarii regionarii a scriniis sacri palatii.

Ego Paschalis sancte catholice Ecclesie episcopus.

Datum Laterani per manum Ioannis S. Romane Ecclesie diaconi cardinalis II Kal. Ianuar., indictione X, anno Incarnationis Dominice 1102 [1101], pontificatus autem domini Paschalis pape  III.



LuII. Ad Didacum Compostellanum episcopum.---De reformandis moribus istius Ecclesie deformibus, qui per bella in eam irrepserant. 
[MANSI, Concil. XX, 1001.]

PASCHALIS episcopus, seruus seruorum Dei, uenerabili DIDACO Compostellano episcopo, salutem et apostolicam benedictionem.

Ecclesia quam regendam, disponente Domino, suscepisti, iam diu, etiam cum pastorem habere uideretur, pastoris solatiis caret. Idcirco strenuitati  tue uigilantius insistendum est, ut in ea rite omnia iuxta normam sedis apostolice disponantur. Cardinales in Ecclesia tua presbyteros seu diaconos tales constitue, qui digne ualeant commissa sibi ecclesiastici regiminis onera sustinere. Porro que presbyterorum intersunt, presbyteris; que diaconorum, diaconibus committantur, ut in aliena dispendia nullus obrepat. Si qui sane ante Romane legis susceptionem secundum communem patrie consuetudinem coniugia contraxerunt, natos ex eis filios neque a seculari neque a dignitate ecclesiastica repellimus. Illud omnino incongruum est, quod per regionem uestram monachos cum sanctimonialibus habitare audimus, ad quod resecandum experientia tua immineat; ut et qui inpresentiarum simul  sunt, diuisis longe habitaculis separentur, prout arbitrio et religiosorum uirorum consilio melius uisum fuerit, neque in posterum consuetudo huiusmodi presumatur.

Datum Laterani, Incarnationis Dominice anno millesimo centesimo tertio [primo], nostri pontificatus quarto [secundo].



LuIII. Ad Bernardum Toletanum, Giraiaum Bracarensem, etc.---Illos iubet ad synodum uenire Rome habendam. 

P. episcopus, seruus seruorum Dei, uenerabilis fratribus et cepiscopis B. Toletano, G.  Bracarensi  et eorum suffraganeis, et D. Compostellano salutem et apostolicam benedictionem.

Quantum ueritatis hostibus terrorem, quantam Ecclesie fortitudinem synodalis concilii procinctus comparet, dilectio uestra cognoscet: quapropter et nobis et uobis uiuaciter prouidendum est ut auctore Deo in plenariam debeamus synodum conuenire, quam, eodem Deo nostro prestante, sanctorum apostolorum iuuantibus meritis, in exordio proxime Quadragesime celebrare decreuimus. Hortamur ergo strenuitatem uestram ut, omni occasione seposita, conuocatis dieceseos uestrarum abbatibus, in predicto tempore ad Urbem conuenire curetis. Sancti Facundi abbatem non dissimiliter inuitamus.



LIX. Ad Anselmum Cantuariensem archiepiscopum.---Det operam Anglicane Ecclesie restaurande; et Anglorum regem cum Northmannie comite conciliet. 
[MANSI, Concil. XX, 1019.]


Paschalis episcopus, seruus seruorum Dei, reuerendissimo fratri et cepiscopo ANSELMO Cantuariensium archiepiscopo, salutem et apostolicam benedictionem.

Sicut iniuriis tuis et exsiliis compassi sumus, sic reductioni tue et honori tuo, largiente Domino, congaudemus. Et tu, frater in Christo reuerendissime, quia iniurias et procellas Romane Ecclesie,  sicut in presentia uisas, plenius nostri, pro eis in portu positus laborare non desinas efficacius. Primo, ut Ecclesiarum in regno Anglico statum secundum Romane Ecclesie sanctiones corrigi ac disponi facias: dehinc, de regis erga nos dilectione ac fidelitate debita, censuque B. Petri restituendo, efficacius studeas. Scis enim quantis inopie circumuallemur angustiis. Nempe cum pro Ecclesiis omnibus Romana laboret Ecclesia, quisquis ei sua aufert, non ipsi soli, sed Ecclesiis omnibus sacrilegii reus esse dignoscitur. Significamus preterea dilectioni tue, Northmannorum comitem  questum apud nos esse aduersus Anglorum regem de fracto sacramento, quod ei pro eodem regno acquirendo fecerat, regnum inuaserit. Et nosti quia  eidem comiti debemus auxilium pro laboribus quos in Asiane Ecclesie liberatione laborauit. Idcirco uolumus ut, si necdum inter eos pax composita est, te satagente, nostris nuntiis interuenientibus, componatur. Pro his enim omnibus notum tibi, et a te quondam educatum tunc filium, nunc fratrem et cepiscopum, Ioannem mittimus, et Tiberium familiarem nostrum: quos petimus in omnibus que apud uos agenda sunt, tuo consilio instrui, tuo auxilio adiuuari: per quos sacrosancta Romana Ecclesia tue religionis et sapientie efficacius experiatur industriam.



LX. P[etro] episcopo Pictauiensi precipit ut monasterio Cluniacensi satisfaciat de abbate S. Cypriani consecrato; eidemque monasterio satisfieri ab abbate Malleacensi iubet. 
[MABILL., Annal. Bened. u, 460.]


P. episcopus, seruus seruorum Dei, dilecto fratri P. [Petro] Pictauiensium episcopo, salutem et apostolicam benedictionem.

Cum Romane Ecclesie membra sitis, miramur quod uestro capiti scienter contraitis. Neque enim ignoratis Sancti Cypriani monasterium per sedis apostolice dispositionem Cluniacensi monasterio esse commissum. Tu uero, ut audiuimus, abbatem illic repente electum aduersus Romane Ecclesie priuilegia consecrasti. Unde precipimus ut idem frater  abbas officio careat, donec Cluniacensi abbati satisfaciat, et Ecclesia ipsa iuxta Romanas constitutiones in abbatis Cluniacensis ordinatione persistat. De Malleacensi quoque abbate precipimus ut iuxta domini Urbani preceptum abbati Cluniacensi satisfaciat. Alioquin uide ne tu pro eis sedis apostolice indignationem experiaris, et ipsi condignam sententiam non effugiant.



LXI. Ad episcopos Scotie, suffraganeos Eborum Ecclesie, pro archiepiscopo Eborum. 
[Monasticon Anglic., III, 146.]

PASCHALIS episcopus, seruus seruorum Dei, uenerabilibus fratribus Eborum metropolis suffraganeis  per Scotiam, salutem et apostolicam benedictionem.

Noscat dilectio uestra uenerabilem fratrem nostrum Gerardum Herefordensem quondam episcopum in Eborum metropolitanum per omnipotentis Dei gratiam nos promouisse; cui ex apostolice sedis liberalitate pallium priuilegiumque concessimus, unde mandamus, precipientes, ut ei deinceps, tanquam uestro archiepiscopo, debitam obedientiam exhibeatis



LXII. Gerardo archiepiscopo Eboracensi pallium tribuit. 
[STUBBS, Acta pontif. Eborac. ap. Twysden Hist. Angl. Script., I, 1710.]

 PASCHALIS episcopus, seruus seruorum Dei, uenerabili fratri GIRARDO Eboracensi archiepiscopo, salutem et apostolicam benedictionem.

Inter cetera regna terrarum ad apostolice sedis subiectionem, etc.



LXIII: Priuilegium pro monasterio Iesu Nazareni. 
[AYNSA, Fundacion, excellencias, grandezus y cosas memorables de Huesca. Huesca 1619, fol. p. 455.]

. . . . . Ego Paschalis catholice Ecclesie episcopus huic concordie concessi et subscripsi.

Datum Laterani per manum Ioannis sancte Romane Ecclesie diaconi cardinalis, X Kalendis Aprilis, indictione XII, anno Dominice Incarnationis  millesimo centesimo quinto [secundo], pontificatus quoque domni Paschalis II pape anno u[III].



LXIu. Priuilegium pro monasterio S. Ambrosii Mediolanensis. 
[PURICELLI, Ambros. Mediol. basil. Monum., p. 509]

PASCHALIS episcopus, seruus seruorum Dei, dilecto in Christo filio IOANNI uenerabili abbati, in Christo salutem suisque successoribus.

Quamuis ex uniuersalitate sedis, cui deseruimus indigni, curam ecclesiarum omnium adhibita dilectione concipimus, et disponendo gerimus; ampliori tamen uigilantia super his sollicitamur, et amore tenemur, quas fidelium deuotio tutele huius  sancte uniuersalis sedis salubri institutione commisisse dignoscitur; et si quid, in quo ex nostra constitutione uel consensu sublimati desiderent, cum summa beneuolentia concedendum nobis uidetur ut impetrent. Unde, te postulante a nobis ut monasterium Sancti Ambrosii, ubi sanctum eius requiescit corpus simul cum sanctis martyribus Geruasio atque Protasio, cui diuina dispositio te preesse uoluit, apostolice auctoritatis serie muniremus, et omnia eius pertinentia perenni iure inuiolabiliter permanende confirmaremus; tuis inclinati precibus, per huius nostre sanctionis priuilegium, antecessorum nostrorum auctoritatem sequentes, decernimus, et propter amorem sancti Ambrosii et sanctorum martyrum Geruasii et Protasii, quorum honori  dicatus est locus, concedimus tibi tuisque successoribus, quidquid de usu dalmatice, sandalium, necnon chirothecarum, et licentiam ferendi tintinnabulum capelle, ex apostolica auctoritate antecessorum nostrorum habere meruisti; et concedimus tibi dominium totius ecclesie post archiepiscopum, et similiter concedimus dominium hospitalis cum ecclesia inibi fundata in honore sancti Michelis, et ecclesiam sancti Augustini cum parochia sibi pertinente; et ecclesiam Sancti Satyri cum parochia sibi pertinente; et ecclesiam Sancti Petri, ubi dicitur a Sala, cum parochia sua, cum decimis et primitiis; confirmantes monasterium infra urbem ipsam Mediolanum constitutum, quod nominatur Aurone, cum omni honore; et curtem de Pasiliano cum omnibus  ad se pertinentibus, cum ecclesiis inibi edificatis, et curtem de Feliciano, et curtem de Monte, cum ecclesiis inibi edificatis; et Capiate cum ecclesiis, cum decimis et primitiis; et Ciuennam; et in Clauero; et in Badello; et in Colonia; et in Baraza ecclesiam unam que uocatur Sanctus Damianus, cum decimis et primitiis; et Antizagum cum ecclesiis inibi fundatis; et Casterno cum duabus ecclesiis; et Balaradeglo; et uite Alba; et Sanctus Syrus a Beura; et in episcopatu Laudensi ecclesiam unam Sancti Saluatoris, et aliam ecclesiam iuxta Codonium, fundatam in honore sancti Ambrosii; et in episcopatu Papiensi uillam unam que nominatur uilla regia; et monasterium unum, quod  nominatur Sanctus Quintinus, ut sit in potestate et regimine ipsius abbatis Sancti Ambrosii; et ecclesiam Sancti Sepulcri cum decimis et primitiis; et Dubini cum ecclesia una; et in episcopatu Placentie uillam unam, que uocatur Ceresola et insuper cuncta loca, urbana uel rustica, culta uel inculta, cum decimis et primitiis, colonis, seruis et ancillis, et aldionibus, que ab aliquibus fidelissimis Christianis eidem monasterio concessa sunt, uel que etiam per alia iusta munimina ad eumdem religionis locum pertinere uidentur, cum omni securitate et quiete debeas possidere, tuique successores in perpetuum, ita ut nullus unquam successorum nostrorum pontificum, nullus et imperator, rex, dux, uel aliqua persona, ipsum monasterium de prefatis omnibus  rebus, que inibi pertinere uidentur, presumat deuestire, molestare, inquietare; necnon sub diuini iudicii promulgatione, confirmatione et anathematis interdictione decernimus. Quod ut nunc, seu in futuris temporibus, firmum et inuiolabile maneat, nostro priuilegio confirmamus, ad honorem Dei et sancti Ambrosii confessoris, et sanctorum martyrum Geruasii et Protasii, quorum corpora in uestro monasterio posita sunt. Si quis autem temerario ausu, quod fieri non credimus, contra huius nostre apostolice auctoritatis et confirmationis seriem agere tentauerit; sciat se esse excommunicatum, et a beato Petro apostolorum principe, et nostra apostolica auctoritate. Qui uero custos et obseruator huius nostri priuilegii exstiterit, benedictionis  gratiam et uitam eternam a Domino consequi mereatur.

Ego Paschalis catholice Ecclesie episcopus subscripsi.

Ego Coyro, Prenestinus episcopus subscripsi.

Ego Richardus, Albanensis episcopus, subscripsi.

Datum Laterani per manum Ioannis, sancte Romane Ecclesie diaconi cardinalis, sexto decimo Kalendas Martii, indictione decima, Incarnationis Dominice anno millesimo tertio [secundo], pontificatus autem domini Paschalis secundi pape tertio.



LXu *Monasterii S. Petri Celi Aurei Papiensis priuilegia confirmat. 

[Huius priuilegii mentio tantum exstat apud ROBOLINI, Notizie, III, 223. Signa chronologica sunt uitiosa.]



LXuI. *Monasterii Montis Maioris priuilegia, apud Arelatem petente Guillelmo abbate confirmat. In illo diplomate recensentur ea que concessione pontificum, liberalitate principum uel oblatione fidelium collata fuerant, in his castrum Biduini cum suis appendicibus, quod iurisdictionis S. Romane Ecclesie esse dicitur, »ea lege ut ex hac possessione libre thuris per quinquennium tres, et ex ipso monasterii capite per singulos annos Merguliensis monete solidi quatuor Lateranensi Ecclesie persoluerentur.« Ad hec monasterium S. Martini de Alamonte, et in comitatu Regensi castrum Crisellum et monasterium Stabloni eidem abbatie confirmatur. »Scriptum per manum Petri notarii regionarii sacri palatii;« et post pape subscriptionem: »Datum per manum Ioannis S. R. E. diaconi cardinalis, u Kal. Martii, indict. X, Incarnationis Dominice anno 1102, pontificatus autem domini Paschalis pape III.«

[MABILL. Annal. Bened. u, 454. Fragm.]



LXuII. Ecclesie Fesulane bona, rogante Ioanne episcopo, confirmat. 
[UGHELLI, Italia sacra, III, 237.]

PASCHALIS episcopus, seruus seruorum Dei, dilecto fratri IOANNI Fesulano episcopo, eiusque successoribus canonice promouendis in perpetuum.

Iustis uotis assensum prebere, iustisque petitionibus  aures accommodare nos conuenit, qui, licet indigni, iustitie custodes, atque precones in Ecclesia apostolorum principum Petri et Pauli specula positi Domino disponente conspicimur. Tuis igitur, frater in Christo carissime Ioannes, iustis petitionibus annuentes, sanctam Fesulanam Ecclesiam, cui auctore Deo presides, apostolice sedis auctoritate munimus. Tibi enim tuisque legitimis successoribus confirmamus episcopali ac dominicali iure possidendam arcem et ciuitatem Fesulanam, cum ecclesiis, et curtis, et terris adiacentibus. Similiter castrum montis Lauri, et mons Regis, Boianam, et curtem Sala, et Festilianum, et Pratum regis, ecclesia S. Marie in Urbana cum curte, et Libiano, et Biuiliano, et castrum quod edificatum est in supradicto episcopio  iuxta fluuium Faltone cum curte Riuiferioli, et Pulcanti, castrum Cisilo, et curtem in monte Acuto, et in Ampiniana Montana Sancti Gaudentii cum Alpibus et pertinentiis eorum, sicut ex regis concessione ecclesie tue collata sunt, castrum Agne, curtem Turriche, et Castillione, et partem montis Bontilli, et partem castri Rufiani, monasterium Sancti Saluatoris situm in episcopatu Pistoriensi cum ecclesiis et curtibus sibi pertinentibus, monasterium Sancti Bartholomei, monasterium Sancti Martini, monasterium Sancti Gaudentii, cum pertinentiis eorum, et patrimonium filiorum Bennonis, et castrum quod uocatur Flumen, et quod iure supradicte ecclesie in territorio Mucelli detinent filii Ugonis, filii Rumberti et Azzo filius Albizi, et filii  Azonis de Castanicula, et Longobardi de Molezzano, et filii Ugonis de Casola, et Longobardi de Ferliano, et Longobardi de Sancto Ioanne maiore, uel quidquid in predicto territorio iuris uestre ecclesie aliquis hominum detinere uidetur, et quidquid Ugo filius Raynerii dedit prefate ecclesie in Ampiniana, et in monte Acuto, et in Reu Mangana, Politiano, et medietatem ecclesie, et curtis in loco Quaracle, et curtem Marine. Preterea plebem S. Crisci sitam Albino, plebem S. Geruasii, cum curte sitam Alpi niano, ecclesiam S. Miniatis cum curte, plebem S. Ioannis sitam in monte Lauro, plebem S. Babilli, et S. Ditali, plebem S. Leonini, plebem S. Marie, plebem S. Stephani, plebem S. Ierusalem sitam in  Pomino, plebem S. Ierusalem sitam in Glaceto, plebem S. Geruasii sitam in Soriano cum curte, plebem S. Petri sitam Casua, cum curte et parte castelli, quod uocatur Nouum, plebem S. Marie sitam in Sco cum curte, plebem S. Ioannis sitam in Ca . . . plia, plebem S. Pancratii, plebem S. Romuli cum curte, ecclesiam S. Miniatis cum pertinentiis suis, ecclesiam S. Marie sitam in Carpinione, cum curticella, plebem S. uiti, plebem Leonini sitam in Retiano, plebem S. Laurentii cum castello et curte, plebem S. Miniatis sitam in Rubiano, plebem Petri cum curte sitam in Cintoria, ecclesiam S. Iusti sitam in monte Rantuli, plebem S. Petri sitam in Sillano, plebem S. Crescii sitam in Nouole, plebem S. Leonini sitam in Panzano cum curte ecclesiam, S. Euphrosyni  cum curte, ecclesiam S. Pauli cum curte que est posita iuxta castrum Corbuli, plebem S. Marie et S. Petri sitam in Auanano, plebem S. Iusti cum curte, plebem S. Pauli cum curte, plebem S. Leonini in Collina, plebem S. Marie in monte Miliario, plebem S. Martini in Tertinulo cum curte, ecclesiam S. Mammilliani cum curte, plebem S. Petri Ormene cum curte, plebem S. Marci in Stilliana. Quidquid preterea uel in Fesulane ecclesie parochia, uel in aliarum ecclesiarum parochiis predicti antecessores tui hactenus possedisse uidentur, tibi tuisque legitimis successoribus illibata manere sancimus. Decernimus igitur ut nulli omnino hominum liceat eamdem Ecclesiam temere perturbare, aut eius possessiones auferre, uel ablatas tenere,  minuere, uel temerariis uexationibus fatigare, sed omnino integra conseruare, tam uestris, quam clericorum usibus profutura. Si qua sane ecclesiastica secularisue persona, hanc nostre constitutionis paginam sciens, temere contra eam uenire tentauerit, secundo tertioue commonita, si non satisfactione congrua emendauerit, potestatis honorisue sui careat dignitate, reamque se diuino iudicio existere de perpetrata iniquitate cognoscat, et a sacratissimo corpore et sanguine Dei ac Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco iura seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne  pacis inueniant. Amen, amen.

Scriptum per manum Petri notarii regionarii et scriuii sacri palatii.

Ego Paschalis catholice Ecclesie PP. subscripsi.

Ego Prenestinus episcopus subscripsi.

Ego Crescentius Salunensis episc. subscripsi.

Ego Richardus Albanensis episc. subscripsi.

Ego Anastasius card. S. Clementis subscripsi.

Dat. Laterani per manum Ioannis sancte Romane Ecclesie diaconi, u Idus Martii, indict. XII, Incarn. Dominice anno 1103, pontificatus autem D. Paschalis II pape tertio, etc.



LXuIII. Commutationem inter Gerentonem abbatem S. Benigni Diuionensis et Gilbertum abbatem Cadomensem factam, possessionesque monasterii Diuionensis confirmat. 
[PÉRARD, Recueil de plusieurs pièces curieuses seruant à l'histoire de Bourgogne. Paris, 1664, fol., p. 205.]


PASCHALIS episcopus, seruus seruorum Dei, dilecto filio GERENTONI abbati Diuionensis monasterii, salutem et apostolicam benedictionem.

Officii nostri nos hortatur auctoritas, pro Ecclesiarum statu sollicitos esse, et que recte statuta sunt stabilire. Proinde commutationem illam, que inter uos et Cadomensis cenobii abbatem Gilbertum facta est, decreti pagina confirmamus, ut que in Northmannorum finibus cenobium Diuionense possederat,  id est ecclesiam Sancti Alberti cum appenditiis suis, et ecclesiam de Longo Campo cum terris et decimis; deinceps in Cadomensis monasterii possessione permaneant, et rursum, que Cadomensis Ecclesia in Burgundionum regione possederat, id est monasterium Sancti Hippolyti curie Becalt. . . . . . . . . . . . . . cum omnibus appenditiis deinceps in Diuionensis cenobii iure persistant. Confirmamus etiam uobis, uestrisque successoribus, monasterium Sancti uigoris, cum omnibus ad ipsum pertinentibus, tam in hominibus quam in possessionibus et decimis, uidelicet plena decima totius uille, in qua monasterium situm est, omnium ad eamdem uillam pertinentium, et plena decima de Tor, et de Crissoto, et de Olferes, et de Colgrino, et de tota Chricha  uilla, cum terris presbyterorum, sicut uobis a Lone memorie Odone Baiocensi episcopo tradita, et principis, et aliorum assensibus est roborata. Item confirmamus istud donum quod fecit Robertus dux Northmannorum prefato monasterio, de suis dominicis rebus tam in passagio et theloneo, quam in ceteris exitibus, et per totam terram suam, liberis consuetudinibus, et quatuor asinis in uerneto quotidie uiridi ligno onerandis. Quidquid preterea hodie uestrum cenobium quiete possidet, siue in futurum concessione pontificum, liberalitate principum, uel oblatione fidelium iuste atque canonice poterit adipisci, firma tibi tuisque successoribus et illibata permaneant. Si qua sane ecclesiastica secularisue persona, hanc nostre constitutionis paginam  sciens, contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore et sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen, amen, amen.

Scriptum per manum Petri notarii regionarii et scriniarii sacri palatii.

Ego Paschalis Ecclesie catholice episcopus, subscripsi.

 Data Laterani per manum Ioannis sancte Romane Ecclesie diaconi cardinalis, II Idus Martii, indictione X, Incarnationis Dominice anno 1102, pontificatus autem domni Paschalis secundi pape III.



LXIX. 
[LOREZ, España Sagrada, XX, 90.]
Ad Giraldum archiepiscopum Bracarensem, Didacum Compostellanum et Adefonsum Tudensem episcopos. ---Pelagii matrimonium non esse dirimendum.

P. episcopus, seruus seruorum Dei, uenerabilibus fratribus et cepiscopis G. Bracarensi, Didaco Compostellano, A. Tudensi, salutem et apostol. benedict.

 Causam Pelagii multis presentibus fratribus nostris diligenti indagatione discussimus, in qua nimirum discussione iuxta litterarum uestrarum tenorem ex ipsius P. confessione patuit uiduam illam ob timorem raptus religionis sumpsisse uelamen, quod multi etiam qui presentes aderant, ore proprio fatebantur. Ceterum iuxta Carthaginensis concilii prescriptum, nec se Deo deuouit, nec laicali ueste abiecta sub testimonio episcopi uel Ecclesie in religioso habitu apparuit. Quia igitur eidem temporali uelationi sacramenta huiuscemodi defuerunt, matrimonii sacramentum quod idem P. cum ea contraxit, nullatenus uidetur esse soluendum. uerum enim  uero quia iuxta B. Innocentii sanctionem religiosum propositum simulauit, ei agenda aliquanto tempore penitentia iniungatur: non enim iuxta Apostolum pollicite fidei irritatione constringitur. Hac igitur ratione collata eumdem P. in coniugio permanentem a uinculo excommunicationis absoluimus.

Datum Laterani Idibus Martii.



LXX. Monasterii S. Dionysii priuilegia confirmat. 
[MABILLON, De re diplom. 1, 463.]

PASCHALIS episcopus, seruus seruorum Dei, dilecto filio ADE, abbati uenerabilis monasterii quod in honore sancti Dionysii, etc.

. . . . . . . . . . . . . . . . . . . . . . . . . . . . . . . . . . atque in extremo examine districte ultioni  subiaceat; cunctis autem eidem loco iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant.

Scriptum per manum Petri notarii regionarii et scriniarii sacri palatii.

Ego Paschalis catholice Ecclesie episcopus subscripsi.

Ego Richardus Albanensis episcopus SS.

Datum Rome per manum Ioannis sancte Romane Ecclesie diaconi cardinalis, XII Kal. April., indictione X, Incarnationis Dominice anno 1103, pontificatus autem domini Paschalis secundi pape III.



LXXI. Monasterium S. Marie Rosenfeldense tuendum suscipit  priuilegiisque ornat, imposito monachis byzantii unius censu annuo. 
[LAPPENBERG, Hamburgisches Urkundenbuch, Hamburg, 1842. 4o, p. 118.]

PASCHALIS episcopus, seruus seruorum Dei, dilecto filio WERNERO, abbati uenerabilis monasterii sancte Dei Genitricis uirginis Marie, quod in loco situm est qui Rosenfeld dicitur, eiusque successoribus regulariter substituendis in perpetuum.

Iustis uotis assensum prebere iustisque petitionibus aures accommodare nos conuenit, qui, licet indigni, iustitie custodes atque precones in excelsa apostolorum principum Petri et Pauli specula, Domino disponente, conspicimur. Tuis igitur, fili in  Christo uenerabilis atque carissime, iustis petitionibus annuentes, monasterium Rosenfeld, cui Deo auctore presides, ad honorem sancte Dei genitricis uirginis Marie, cuius nomini dedicatum est, sub tutela apostolice sedis specialiter confouendum protegendumque suscepimus. Quod nimirum monasterium generosus Udo marchio cum fratre Rudolpho et matre uenerabili Oda, propriis sumptibus reedificatum et propriarum possessionum collatione ditatum, pro anime sue et parentum suorum, uel eorum, qui ibidem requiescunt, salute, beatis apostolis Petro et Paulo noscitur obtulisse et in Romani pontificis defensionem iure perpetuo delegasse  . Eorum  ergo uotum assensionis nostre federe firmantes, per huius nostri priuilegii paginam apostolica auctoritate statuimus, ut, quidquid ad eumdem locum legitimo ueteris possessionis iure pertinet, quidquid supradicti principes de suis facultatibus iustis eidem monasterio obtulerunt, et quidquid hodie iuste possidet, in mancipiis, campis, siluis, pratis, aquis aquarumque decursibus, in molendinis et in mansis et ceteris redditibus, siue in crastinum consensione pontificum, largitione principum uel oblatione fidelium, iuste atque canonice poterit adipisci, firma tibi tuisque successoribus et illibata permaneant. Decreuimus igitur ut nulli omnino hominum liceat idem cenobium temere perturbare, aut ei supradictas possessiones auferre uel ablatas retinere, imminuere  uel temerariis uexationibus fatigare. Et omnino integra conseruentur, eorum, pro quorum sustentatione ac gubernatione concessa sunt, usibus omnimodis profutura, saluo episcoporum iure canonico.

Obeunte te, W. nunc eius loci abbate, uel tuorum quolibet successorum, nullus ibi qualibet subreptionis astutia uel uiolentia preponatur, nisi quem fratres communi consensu, uel fratrum pars consilii sanioris, secundum Dei timorem et beati Benedicti Regulam elegerint. Quod si in suo collegio inuenire nequiuerint, qui huic regimini idoneus haberetur, liceat eisdem, de quocunque maluerint loco, sui ordinis uirum sueque professionis assumere. Chrisma, oleum sacrum, consecrationes altarium  siue basilicarum, ordinationes monachorum, qui ad sacros fuerint ordines promouendi, ab episcopo, in cuius diecesi estis, accipietis, siquidem gratiam atque communionem apostolice sedis habuerit, et si ea gratis ac sine prauitate uoluerit exhibere. Alioquin liceat uobis catholicum, quem mauultis, adire antistitem et ab eo consecrationem sacramentorum suscipere, qui ab apostolica sedis auctoritate fultus, que postulantur indulgeat.

Sane predictum marchionem, uestri cenobii aduocatum, sicut a uobis est electus quam diu uixerit, eiusque posteros, si idonei sunt, statuentes, de cetero sancimus ut nullus unquam uestri monasterii aduocatus esse presumat, nisi quem fratres communi consensu preuiderint eligendum. Ad indicium  recepte a Romana Ecclesia libertatis, secundum ipsius iam dicti marchionis constitutionem, per annos singulos unum byzantium Lateranensi palatio persoluetis.

Si quis autem in crastinum archiepiscopus aut episcopus, imperator aut rex, princeps aut dux, comes aut uicecomes, iudex aut persona, potens aut impotens huius nostri priuilegii paginam sciens, contra eam temere uenire attentauerit, secundo tertioue commonitus, si non satisfactionem condignam fecerit, eum honoris sui periculo subiacere decernimus,  a Christi Ecclesie corpore auctoritate potestatis apostolice segregamus; conseruantibus autem pax a Deo et misericordia presentibus ac futuris seculis conseruetur. Amen, amen.

Scriptum per manum Pyderii, regionarii ac referendarii sacri palatii.

Datum Laterano, per manum Ioannis, sancte Romane Ecclesie diaconi cardinalis, tertio Idus Aprilis, indictione decima, Incarnationis Dominice anno 1102, pontificatus anno Paschalis secundi pape tertio.



LXXII. Ad abbatem et monachos monasterii Beccensis.--- Monasterio Beccensi asserit ecclesias a Willelmo, Rothomagensi archiepiscopo, et Iuone Carnotensi et Gofrido Pariensi episcopis »in salarium collatas.« 
[MANSI, Concil. XX, 1068.]


PASCHALIS episcopus, seruus seruorum Dei, dilectis filiis, WILLELMO abbati et uniuerse congregationi Beccensis monasterii, salutem et apostolicam benedictionem.

Apostolice sedis dignitas exigit per uniuersas Dei Ecclesias recta disponere et que ab aliis recte disposita sunt confirmare. Significastis siquidem nobis, uenerabiles fratres, Willelmum Rothomagensem, Iuonem Carnotensem, Gofridum Parisiensem episcopos singulas in parochiis suis ecclesias uestro monasterio in salarium contulisse, uidelicet in Rothomagensi  ecclesiam Sancti Petri de Ponte Isare, in Carnotensi ecclesiam Sancti Nigasii de Mellento, in Parisiensi ecclesiam Sancte Honorine de Confluentio. Et nos igitur quieti uestre in posterum prouidentes, easdem ecclesias uobis uestrisque successoribus confirmamus, ut sicut ab eisdem episcopis dispositum est, semper in uestri monasterii possessione permaneant. Si quis autem temerario ausu easdem ecclesias a monasterii uestri corpore distrahere ac separare presumpserit, beati Petri gladio et apostolice ipsius Ecclesie ultione plectatur.

Data Laterani II Idus Aprilis, anno ab Incarnatione Domini 1104  , indictione X.



LXXIII. Ad Anselmum Cantuariensem archiepiscopum.---Ut se constanter gerat in tuenda Ecclesie Anglicane libertate. 
[MANSI, Conci., XX, 1019.]


PASCHALIS episcopus, seruus seruorum Dei, uenerabili fratri et cepiscopo ANSELMO Cantuariorum, salutem et apostolicam benedictionem.

Non ignoras diuine uoluntatis consilium, ut religio tua in Anglici regni regione presideat. Cum  enim peruersi regis  odio declinans, secessum elegisses, et procul ab Anglicis tumultibus tecum habitans Deo uiueres, de peruerso rege sua omnipotens Dominus iudicia terribiliter perpetrauit  : te autem totius populi postulatione uehementi, et noui regis  deuotione mirabili, ad cathedram quam pro Deo dimiseras, reuocauit. Deo autem gratias, quia in te semper episcopalis auctoritas perseuerat, et inter barbaros positus non tyrannorum uiolentia, non potentum gratia, non incensione ignis, non effusione manus, a ueritatis annuntiatione desistis. Rogamus itaque ut quod agis, agas; quod loqueris, loquaris. Non enim deficiet sermonum nostrorum operumque principium, qui in principio erat uerbum;  nec nos in ipso deficiemus, qui est Dei uirtus et Dei sapientia. Eumdem enim cum patribus nostris spiritum habentes, credimus, propter quod et loquimur. Et uerbum quidem Dei non est alligatum; nos autem humiliamur nimis. Ceterum in hac humiliatione, cum Deo mente excedimus, in eius ueritate, hominum mendacia intuemur. Qua de re in synodo nuper apud Lateranense consistorium celebrata, patrum nostrorum decreta renouauimus, sancientes et interdicentes ne quis omnino clericus hominium faciat laico, aut de manu laici ecclesias aut ecclesiastica bona suscipiat. Hoc est enim Simoniace prauitatis radix, dum ad percipiendos honores Ecclesie secularibus personis insipientes  homines placere desiderant. Idcirco sanctorum conciliorum reuerenda maiestas secularium principum potestatem ab ecclesiasticis electionibus decreuit arcendam, ut sicut per solum Christum prima in baptismo ianua, ultima in morte uite aperietur eterne [al. aperitur. HARD.]; ita per solum Christum, ouilis Christi ostiarius statuatur, per quem Christi ouibus, non pro mercedibus ouium, sed pro Christo, ingressus et egressus ad uitam procuretur eternam. Hec, frater carissime, prolixiore possent et oratione et ratione tractari; sed sapientie tue pauca suggessisse satis est, que et orationibus abundat, et ecclesiasticis est rationibus assueta. Hoc ita doceas, sicut tuo scis primatui expedire. Quem profecto ita fraternitati tue plenum et integrum confirmamus,  sicut a tuis constat predecessoribus fuisse possessum: hoc personaliter adiicientes ut, quandiu regno illi religionem tuam diuina misericordia conseruauerit, nullius unquam legati, sed nostro tantum debeas subesse iudicio.

Datum XuII Kalend. Maii.



LXXIu. Ad eumdem.---Respondet ad multa de quibus eum Anselmus consuluerat. 
[MANSI, Concil. XX, 1020.]

PASCHALIS episcopus, seruus seruorum Dei, uenerabili patri et cepiscopo ANSELMO, salutem et apostolicam benedictionem.

 Consulta illa que per uenerabiles nuntios tuos, Baldemum et Alexandrum, ad sedem apostolicam transmisisti, poterat utique fraternitas tua, et fratrum qui circa ipsam sunt, collatione, et date diuinitus sapientie et intellectus consideratione discutere. Ceterum, sicut in ceteris consueuisti, in hoc quoque communi catholicorum matri reuerentiam seruare curasti. Nos itaque sanctorum Patrum, qui nos in sede apostolica disponente Domino precesserunt, uestigiis inherentes, hec consultationi tue respondenda deliberauimus.

Anselmus: Si de manu laici liceat episcopo uel abbati accipere ecclesias, quas in suo dominio habent, cum eas non persone sed episcopatui uel abbatie donent?

 Paschalis: De manu laici episcopus iam consecratus suscipere non debet ecclesias, si in aliena parochia sint; si uero in sua sunt, licenter accipiat. Hoc enim non uidetur dare, sed reddere; cum ecclesie omnes per singulas parochias in episcoporum esse debeant potestate, abbates uero per episcoporum manus suscipiant.

Anselmus: De sacerdotum filiis uel concubinarum, qui quosdam olim gradus acceperunt, et uolunt omnino redire ad immunditias seculi, nisi ad maiores promoueantur, promittunt religiosam uitam [f. promittant. HARD.], quid agendum est?

Paschalis: De sacerdotum filiis uel concubinarum, quam uitam tenendam predecessores nostri  sedis apostolice pontifices instituere, nosse te credimus. Nec nos ab illorum uolumus aberrare uestigiis. Quid igitur tibi super his in barbaris regionibus sit disponendum, ex ipsius precepti poteris collatione distinguere.

Anselmus: Si a presbyteris feminas habentibus liceat penitentiam et corpus Domini in periculo mortis accipere, cum nullus continens adest; et si licet, et illi dare nolunt, quia misse eorum contemnuntur, quid faciendum?

Paschalis: In periculo mortis positum, melius existimamus de manu cuiuslibet clerici Dominicum corpus accipere quam de corpore sine uiatico, dum religiosus sacerdos exspectatur, exire. Si qui uero presbyterorum, pro uite sue contemptu preterito,  in illo extremitatis articulo positis uiaticum denegarint, tanquam animarum homicide districtius puniantur.

Anselmus: Si rex habet terras episcopatus uel abbatie, quas nullo modo reddere uult, et pro eis uult dare aliquam ecclesiam, quam in sua manu tenet, non minus utilem, si liceat accipere, ne iudicetur emptio?

Paschalis: Pro terris ecclesiarum de manu regis ecclesias suscipere minus licet, ne sacrilegii [f. sacrilegio. II.] dari uideatur assensus. Diuina enim in nullius bonis sunt: et quod Deo semel oblatum est, in alienos usus non expedit usurpari. Porro sub  huiusmodi commutationibus seculari potestati securius indulgetur.

Anselmus: Si nullus clericus debet fieri homo laici, et aliqua beneficia, aut possessiones non ecclesiasticas debet tenere de laico, nec laicus uult ei dare, nisi fiat suus homo, quid faciet?

Paschalis: Liberam esse Ecclesiam Paulus dicit: Indignum est igitur ut clericus qui iam in Dei sortem est assumptus, et iam laicorum dignitatem excessit, pro terrenis lucris hominium faciat laico: ne forte, dum reperitur serui secularis obnoxius, uacet aut grauetur ecclesia. Scriptum est enim: Nemo militans Deo, implicat se negotiis secularibus 

Anselmus: Sepe necesse est aliquid de apostolicis  et canonicis statutis pro compensationibus relaxare, maxime in regno in quo fere omnia sic corrupta et peruersa sunt, ut uix ibi aliquid omnino [deest iuxta aut quid simile] statuta ecclesiastica fieri possit. Peto ut per licentiam uestram possim quedam, prout discretionem dabit mihi Deus, temperare. Quod petii a domno papa Urbano, et ipse posuit in mea deliberatione.

Paschalis: Dispensationis modus, sicut B Cyrillus in epistola Ephesine synodi loquitur, nulli unquam sapientum displicuit. Nouimus enim sanctos Patres nostros, et ipsos apostolos, pro temporum articulis et qualitatibus, personarum dispensationibus usos. Quamobrem nos de religione et sapientia  tua diu longeque spectata nichil penitus ambigentes, tue deliberationi committimus ut, iuxta datum tibi diuinitus intellectum, cum Ecclesie cui prepositus es tanta necessitas expetit, sanctorum canonum decretorumque difficultatem opportuna et rationabili [forte deest, compensatione. H.] ualeas temperare.

Anselmus: Ranulphus, de quo uestrum olim petii consilium, a rege restitutus est in episcopatum. Si ergo uobis placuerit, inquirite uitam eius ab episcopis nostris, qui nunc ad uos uenerunt: ac de eo, archiepiscopo eius, et mihi primati eius consulite.

Paschalis: Ranulphi episcopi causam, quandoquidem iuxta preceptum nostrum in cathedram proprium restitutus est, indiscussam preterire non  patimur. Eius enim facinora grauissima ad sedem apostolicam, multorum sunt relatione perlata. uolumus ergo ut apud presentiam uestram, in episcoporum conuentu, que de eo ad nos scripta sunt, plenius pertracteris. Discussione habita, nisi se septima  sui ordinis manu  expurgare potuerit, mox cum litterarum uestrarum testimonio transmittatur ad nos: si autem de conscientia sua trepidans, ad examen nostrum peruenire noluerit, per experientiam uestram ab Ecclesia quam occupat depellatur, et in ea iuxta canonicas sanctiones episcopus subrogetur.



LXXu. Ad Henricum Anglorum regem.---Contra inuestituras ecclesiasticas. 
[MANSI, Concil. XX, 1060.]

PASCHALIS episcopus, seruus seruorum Dei, carissimo filio HENRICO Anglorum regi, salutem et apostolicam benedictionem.

 Regi regum Domino gratias agimus, qui te in regnum beneplacito sue uoluntatis euexit, et tanquam Christianum regem in beneplacito sue uoluntatis ineffabili misericordia custodiuit. Rogamus ergo ut bona regni tui exordia in melius augeat, et usque in finem sua in te dona custodiat. Deseruisti enim fratris tui regis impietatem, quam diuino conspicis iudicio terribiliter uindicatam. Ecclesias libertati restituisti, clerum honorare cepisti, et cleri principes episcopos, imo in his Christum Dominum, uenerari. Confidimus itaque quoniam usque in finem eadem sapies, et in eadem probitate persistes, nisi sunt aliqui peruerse mentis homines qui cor regum per episcoporum et abbatum inuestituras diuine indignationi  dignationi aptare conantur. Quorum in hac parte consilia tanquam uirus tibi sunt euitanda, ne illum offendas, per quem reges regnant, et potentes iusta decernunt . Quem profecto si propitium habueris, feliciter regnabis, potestatemque integram et diuitias obtinebis; quem si, quod absit! offendis, non procerum consilia, non militum subsidia, non arma, non diuitie, ubi subuertere ceperit, poterunt subuenire. Porro in honore Domini, in Ecclesie libertate nos familiares, nos adiutores habebis. Nec opineris quia quisquam nos a tua diuellet amicitia, si ab inuestituris abstinere, si honorem debitum et libertatem a Domino institutam Ecclesie conseruaris. Ecclesiarum si quidem inuestituras nos S. Spiritus iudicio regibus et principibus, imo laicis omnibus, interdicimus.  Nec enim decet ut a filio mater in seruitutem addicatur, ut sponsum quem non optauit accipiat. Habet sponsum suum Regem ac Dominum nostrum, qui te misericordia sua in potentia et probitate custodiat, et a terreno ad celeste perducat. Amen.



LXXuI. Ad Osbernum episcopum.---Ne monachi prohibeantur habere in monasterio suo cemeterium ad sepeliendos suos. 
[MANSI, Concil. XX, 1061.]


Paschalis episcopus seruus seruorum Dei, uenerabili fratri Osberno episcopo, et clericis Excestrensis ecclesie, salutem et apostolicam benedictionem.

Et Patrum sanxit auctoritas, et Ecclesie consuetudinis stabilitas exigit, ut, sicut in claustris suis uiuentes religiosi monachi conuersantur; ita et defunctorum corpora infra monasteriorum suorum ambitum requiescant: ut illud ex diuino munere cum cordis ualeant exsultatione cantare:  Hec requies mea in seculum seculi, hic habitabo quoniam elegi eam . uos autem, ut audiuimus, monachos S. Martini de Bello in uestra ciuitate conuersantes sepeliri infra monasterii sui ambitum prohibetis: et graue est, ut in eo loco quisquam cum deuotionis gratia conuersetur, unde cadauer suum preuidet omnimodis propellendum. Qua de re dilectioni uestre presentia scripta mandamus, precipientes et prohibentes ne ulterius supradictis monachis cemeterium ad sepeliendos suos interdicatis: sicut uobis per antecessoris nostri bone memorie domini Urbani litteras preceptum est, concedatis. Tua autem, frater episcope Osberne, interest, eisdem fratribus cemeterium benedicere, et eorum religionem ad omnipotentis  Dei seruitium confouere. Si quis autem huic institutioni contraire tentauerit: uenerabili fratri et cepiscopo Anselmo iniunximus, ut in eum, tanquam, sedis apostolice contemptorem, apostolici rigoris ultionem exerceat.



LXXuII. Robertum episcopum Couentranum.---Statuit ut Robertus episcopus eiusque successores Couentrie, non Licidfeldie nec Cestrie, sedem habeant, et possessiones Ecclesie Couentriensis confirmat. 
[MANSI, Concil. XX, 1069.]

PASCHALIS episcopus, seruus seruorum Dei, uenerabili fratri ROBERTO Conuentrano episcopo salutem et apostolicam benedictionem.

 Per Petri apostoli discipuli successorum Anacletum Petri apostoli preceptum habemus ne in uillis siue castellis aut modicis ciuitatibus ordinentur episcopi. Ab eodem etiam pontifice uel posterioribus Patribus constitutum est ut sacerdotes ad quamcunque constituti fuerint Ecclesiam, in eam uite sue diebus debeant perdurare. Huius nos iustitie ratione commoniti, carissime frater et cepiscope Roberte, prouidendum duximus ne tua uel successorum tuorum cathedra in posterum fluctuet; quia et Lichefeldensis locus et Cestrensis uilla, ubi predecessoribus tuis uel tibi hactenus sedes fuerunt, pro exiguitate ac paupertate sui episcopalis dignitatis solium non merentur. Statuimus ergo ut apud Couentriam deinceps tam tibi quam successoribus  tuis in perpetuum episcopalis cathedra conseruetur. Porro monachi qui apud eumdem locum beate Marie monasterio conuersantur semper sub tua seu successorum tuorum obedientia maneant, et in ipsa episcopali Ecclesia diuinorum officiorum debita peragant, prout in Cantuariensi Ecclesia per beatum quondam Augustinum nouimus institutum et sanctissimi Patris ac predecessoris nostri Gregorii doctoris Ecclesie catholice assertione sancitum; nec cuiquam omnino successorum tuorum liceat monastice discipline uiros ab ipsa Ecclesia remouere, aut eis possessiones aut bona cetera auferre que ab egregie memorie Leobrico comite ipsius cenobii fundatore uel aliis fidelibus ad monachorum sumptus oblata et comparata sunt, uel in futurum offerri Domino  disponente contigerit. Ad hec adiicientes decreuimus ut nulli omnino hominum liceat eamdem Ecclesiam temere aut eius possessiones auferre, uel ablatas retinere, minuere, uel temerariis uexationibus fatigare, sed omnia integre conseruentur eorum, pro quorum sustentatione et gubernatione conuersa sunt usibus omnimodis profutura. Si que sane ecclesiastica secularisue persona hanc nostre constitutionis paginam sciens contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore et sanguine Dei et Domini Redemptoris nostri Iesu Christi aliena fiat, atque in extremo  examine districte ultioni subiaceat. Cunctis autem eidem loco iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant.

Scriptum per manum Rayniarii scriniarii sacri palatii.

Ego Paschalis catholice Ecclesie episcopus.

Datum Laterani per manum Ioannis sancte Romane Ecclesie diaconi cardinalis XIu Kal. Maii, indictione decima, Dominice Incarnationis anno Domini 1104 [leg. 1102], pontificatus autem domini Paschalis secundi pape III.



LXXuIII. Ad Crescentium archiepiscopum Salonitanum.---Iura eius metropolitana confirmat ac pallium ei concedit. 
[FARLATI, Illyricum sacrum, III, 162; FEIER, Codex diplomaticus Hungarie, II, 36.]


PASCHALIS episcopus, seruus seruorum Dei, uenerabili fratri CRESCENTIO Salonitano archiepiscopo salutem et apostolicam benedictionem.

Apostolice sedis benignitas consueuit sua cuique iura seruare, et sic honoris a Domino contributi priuilegium custodire, ut fratribus dignis consortium non deneget dignitatis. Idcirco uenerabilis frater Crescenti Salonitane archiepiscope, presentis decreti pagina fraternitati tue tuisque successoribus  confirmamus ciuitatis Salonitane diecesim, cum omnibus suis appenditiis, et parochiam Maronie, et quidquid episcopali uel metropolitano iure ad Salonitanam Ecclesiam cognoscitur pertinere. Pallium preterea fraternitati tue, plenitudinem uidelicet pontificalis officii, apostolica liberalitate concedimus, quod te intra Ecclesiam tantum ad missarum solemnia subscriptis diebus noueris induendum: id est cene Domini, Resurrectionis, Ascensionis, Pentecostes, Natiuitatis Domini, Epiphanie, in tribus festiuitatibus sancte Marie, omnium apostolorum, Natiuitatis Ioannis Baptiste, solemnitate sancti Domnii, in consecrationibus ecclesiarum, episcoporum, presbyterorum et diaconorum, et anniuersario Salonitane Ecclesie, et consecrationis tue die. Cuius  nimirum pallii uolumus te per omnia genium uindicare. Huius siquidem indumenti honor, humilitas atque iustitia est. Tota ergo mente fraternitas tua se exhibere festinet in prosperis humilem, in aduersis, si quando eueniunt, cum iustitia erectam, amicam bonis, peruersis contrariam, nullius unquam faciem contra ueritatem recipiens, nullius unquam faciem pro ueritate loquentem premens, misericordie operibus iuxta uirtutem substantie insistens, et tamen insistere etiam supra uirtutem cupiens; infirmis compatiens, beneuolentibus congaudens, aliena damna propria reputans, de alienis gaudiis tanquam de propriis exsultans, in corrigendis uitiis pie seuiens, in fouendis uirtutibus auditorum animum demulcens, in ira iudicium sine iratenens;  in tranquillitate autem seueritatis iuste censuram non deserens. Hec est, frater carissime, pallii accepti dignitas, quam si sollicite seruaueris, quod foris accepisse ostenderis, intus habebis. Fraternitatem tuam diuina miseratio per tempora multa seruare dignetur incolumem. Amen, amen, amen.

Ego Paschalis catholice Ecclesie episcopus.

Datum Laterani per manum Ioannis sancte Romane Ecclesie diaconi cardinalis, XIII Kalendas Maii, indictione X, Incarnationis Dominice anno 1103 [1102].



LXXIX. Iura et priuilegia abbatie SS. Philippi et Iacobi, et Walburgis in Silua Hagenonensi, a Friderico duce Alsatie et Sueuie, atque a Petro comite Lucelburgensi fundate, confirmat. 
[WURTWEIN, Noua Subsidia diplomatica, Heidelberge 1781, 8o, t. uI, p. 274, ex uidimus iudicis curie Argentinensis anni 1487, in tabulario episcopi Spirensis Bruchsalie.]


PASCHALIS episcopus, seruus seruorum Dei, dilecto filio BERTULFO, abbati monasterii quod in honorem sanctorum apostolorum Philippi et Iacobi, et sancte  Walburge uirginis constructum est in Argentinensi episcopatu, in loco uidelicet qui Sacra Silua dicitur, eiusque successoribus regulariter substituendis in perpetuum.

Desiderium quod ad religiosum propositum et animarum salutem pertinere monstratur, auctore Deo, sine aliqua est dilatione complendum. Religiosi siquidem principes Fredericus  et Petrus  in alodio suo infra episcopatum Argentinensem in loco uidelicet qui Sacra Silua dicitur, monasterium construentes  beato Petro et eius sancte Romane Ecclesie obtulerunt sub unius aurei censu annuo, quod sub beatorum apostolorum Philippi et Iacobi, et sancte Walburge uirginis honore dedicari et apostolice sedis expostulant protectione muniri.  Nos igitur eorum congaudentes deuotioni monasterium ipsum et dedicari concedimus, et protectione sedis apostolice per presentis priuilegii paginam communimus. Statuimus enim ut uniuersa que a predictis fundatoribus, uel ab aliis fidelibus de suo iure monasterio eidem collata sunt, uel in futurum largiente Deo dari, offerri, uel aliis iustis modis acquiri contigerit, quieta uobis uestrisque successoribus et illibata permaneant. Nulli ergo omnino hominum liceat eumdem locum temere perturbare, minuere, uel temerariis uexationibus fatigare, sed omnia integra conseruentur eorum, pro quorum sustentatione et gubernatione concessa sunt, usibus omnimodis profutura. Sane fructuum uestrorum, seu animalium decimas, sine episcoporum uel episcopalium  ministrorum contradictione, xenodochio uestro reddendas, possidendasque sancimus; nec aduocatus alius, nisi qui ab abbate cum fratribus assumptus fuerit, eidem monasterio asciseatur. Sepulturam quoque loci ipsius liberam omnino esse decernimus, ut eorum qui illic sepeliri deliberauerunt, deuotioni et extreme uoluntati, nisi forte excommunicati sint, nullus obsistat. Consecrationes altarium, ordinationes monachorum qui ad sacros fuerint ordines promouendi, ab episcopo in cuius diecesi estis, accipietis, siquidem gratiam atque communionem apostolice sedis habuerit, et si ea gratis ac sine prauitate uoluerit exhibere. Alioquin liceat uobis catholicum, quemcunque malueris adire  antistitem, et ab ipso eadem sacramenta suscipere, qui apostolice sedis fultus auctoritate, quod postulatur, indulgeat. Si que uero in futurum ecclesiastica secularisue persona, hanc nostre constitutionis paginam sciens, contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo  corpore ac sanguine Dei et Domini Redemptoris nostri Iesu Christi, aliena fiat, atque in extremo examine districte ultioni subiaceat. Cunctis autem sepedicto monasterio iusta seruantibus, sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen, amen, amen.

Ego Paschalis catholice Ecclesie episcopus.

Datum Laterani per manum Ioannis sancte Romane Ecclesie diaconi cardinalis ac bibliothecarii, uI Kal. Maii, indictione X, Incarnationis Dominice anno 1102; pontificatus autem domni Paschalis secundi pape anno Iu.



LXXX. Bulla de fundatione monasterii Cheminonensis. 
[Gall. Christ., X, 158.]


PASCHALIS episcopus, seruus seruorum Dei, dilectis filiis ALARDO preposito et eius fratribus, salutem et apostolicam benedictionem.

Austri terram inhabitantibus per prophetam Dominus precipit cum panibus occurrere fugienti. Idcirco nos, filii karissimi, de seculo fugientes gratanter excipimus, et per sancti Spiritus gratiam sedis apostolice munimine confouemus. uite namque canonice ordinem, quem secundum beati Augustini regulam professi estis, presentis priuilegii auctoritate firmamus, et ne cui post professionem  exhibitam proprium quid habere, neue sine prepositi uel congregationis licentia claustri coarctationem deserere liceat, interdicimus, iuxta quod scilicet claustrum in silua Luyz totum illud allodium uobis uestrisque successoribus in eadem religione uicturis, quietum ac liberum perpetuo sancimus, quod Alaidis comitissa uobis filiorum suorum consensu Philippi Catalaunensis episcopi et Hugonis comitis, delegauit. Tota igitur terra circa ecclesie uestre ambitum sita, quantum unius leuge medietas tenet, cum aquis et lignis, seu ceteris usibus, sic in uestro semper iure seruetur, ut nulli omnino liceat preter uestram illic uoluntatem operis aliquid exercere, nec episcopis uel quibuslibet ecclesiarum ministris facultas sit de ipsius terre frugibus que domus  uestre laboribus colitur, decimas, aut terragium uel molestias irrogare, quatenus omnipotenti Domino liberiorem famulatum ualeatis impendere. Preterea quecunque predia, quecunque bona in futurum concessione pontificum, liberalitate principum, uel oblatione fidelium iuste atque canonice poteritis adipisci, firma uobis uestrisque successoribus et illibata permaneant. Decernimus ergo ut nulli omnino hominum liceat eamdem ecclesiam temere perturbare, aut eius possessiones auferre, uel ablatas retinere, minuere uel temerariis uexationibus fatigare, sed omnia integra conseruentur eorum pro quorum sustentatione et gubernatione commissa  sunt, usibus omnimodis profutura. Si qua sane ecclesiastica secularisue persona hanc nostre constitutionis paginam sciens contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore et sanguine Dei et Domini nostri Redemptoris Iesu Christi aliena fiat, etc.

Ego Paschalis catholice Ecclesie episcopus.

Datum Beneuenti per manum Ioannis sancte Romane Ecclesie diaconi cardinalis, IX Kalend. Octobris indictione XI, anno Dominice Incarnationis 1103 [1102], pontificatus autem domini Paschalis pape II anno Iu.



LXXXI. Ad Iuonem episcopum et canonicos Carnotenses.--- uetat ne pro ecclesiasticis beneficiis munus accipiatur, nec ecclesiastica negotia ad seculares deferantur, etc. Tum firmat excommunicationem ab Iuone dictatam, de domibus Ecclesie contiguis. 
[Dom BOUQUET, Recueil, Xu, 24.]


PASCHALIS episcopus, seruus seruorum De, uenerabili fratri I. [IuONI] Carnotensi episcopo et totius capituli fratribus salutem et apostolicam benedictionem.

Audiuimus in regionum uestrarum ecclesiis quas dam prauas consuetudines emersisse, et in Ecclesia uestra precipue uigere: super hec etiam quedam  contra canonum statuta presumi. Nos uero sanctorum Patrum statuta sequentes, et ab omnibus ea intemerata seruari uolentes, easdem consuetudines penitus abdicamus, et sancti Spiritus auctoritate prohibemus ut pro prebendis uel ecclesiasticis beneficiis munus aliquod exigatur  .

Precipimus etiam ut clerici qui negotia ecclesiastica ad seculares potestates deferentes ecclesiam grauant, infames habeantur, donec condigne satisfaciant; de concubinarum filiis quod a predecessoribus nostris statutum est inconuulsum seruetur; utqui, non precedente canonica excusatione, se promoueri non permittunt, suis reddantur minoribus inferiores. Secundum capitulum Carthaginense, et secundum institutum pape Gelasii, plus accipiat  presbyter quam diaconus, diaconus quam subdiaconus, et qui studiosius militat tardioribus, plus stipendiorum accipiat; ut ornamenta Ecclesie nemo uendat aut distrahat, nisi pro ea necessitate quem canones permittunt; et qui aliter fecerit, sacrilegii reus, et canonum contemptor habeatur. De his autem que apud uos precarie dicuntur, quod tua fraternitas disposuerit, nos ratum habemus.

Illam sane excommunicationem quam de domibus que ecclesie tue contigue fuerunt, pro eiusdem ecclesie utilitate dictati, nos assertionis nostre auctoritate firmamus.

Datum Beneuenti III Idus Nouembris.



LXXXII. Priuilegium pro monasterio uichpacensi. 
[Monumenta Boica, X, p. 437]
.


PASCHALIS episcopus, seruus seruorum Dei, dilecto in Christo filio HENCHINRULDO abbati uenerabilis monasterii Sancti Martini, quod in loco qui uispach dicitur, situm est, eiusque successoribus regulariter promouendis in perpetuum.

Pie postulatio uoluntatis effectu debet prosequente compleri, quatenus et deuotionis sinceritas laudabiliter enitescat, et utilitas postulata uires indubitanter assumat. Quia igitur dilectio tua ad sedis apostolice portum confugiens, eius tuitionem debita deuotione requisiuit; nos supplicationi tue  clementer annuimus, et beati Martini monasterium, cui Deo auctore presides, sub tutelam apostolice sedis excipimus, et presentis priuilegii pagina communimus. Quod uidelicet cenobium ab ipsis fundatoribus Hazica comitissa et eius filiis Hecardo, Bernardo, et Ottone comitibus beato Petro oblatum est. Per presentis igitur priuilegii paginam apostolica auctoritate statuimus, ut quidquid in presentiarum ad idem cenobium legitimis fundatorum donationibus pertinet, et quecunque in futurum concessione pontificum, liberalitate principum, uel oblatione fidelium iuste et canonice poterit adipisci, firma tibi tuisque successoribus et inuiolata permaneant. Decernimus ergo ut nulli omnino hominum liceat idem cenobium temere perturbare, aut eius  possessiones, auferre, minuere, uel temerariis uexationibus fatigare, sed omnia integra conseruentur, eorum, pro quorum sustentatione et gubernatione concessa sunt, usibus omnimodis profutura. Obeunte nunc eiusdem loci abbate, uel tuorum quolibet successorum, nullus ibi qualibet subreptionis astutia seu uiolentia preponatur, nisi quem fratres communi consensu, uel fratrum pars consilii sanioris secundum beati Benedicti regulam elegerint. Chrisma, oleum sanctum, consecrationes altarium siue basilicarum, ordinationes monachorum, qui ad sacros ordines fuerint promouendi, ab episcopo in cuius diecesi estis, accipietis, siquidem gratiam atque communionem apostolice sedis habuerit, et si  ea gratis ac sine prauitate uoluerit exhibere; alioquin liceat uobis catholicum, quem malueritis, adire antistitem et ab eo consecrationum sacramenta suscipere, qui apostolice sedis fultus auctoritate que postulantur indulgeat. Preterea eiusdem cenobii aduocatum constituimus Ottonem egregie strenuitatis comitem, eiusque post eum, qui maior natu erat, filium, si tamen in patris probitate permanserit: sin autem uestri erit arbitrii, quem placuerit eligere uestri cenobii idoneum protectorem, qui sine lucri secularis exactione id diuine seruitutis obsequium strenue ac reuerenter exhibeat. uos igitur, filii in Christo karissimi, oportet regularis discipline institutioni sollicitius ac deuotius insudare, ut quanto estis a secularibus tumultibus liberi, tanto studiosius  placere Deo totius mentis et corporis uiribus anheletis. Ad indicium autem percepte a Romana Ecclesia libertatis quotannis Lateranensi palatio byzantium aureum persoluetis. Si que sane ecclesiastica secularisue persona hanc nostram constitutionis paginam sciens, contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco iusta seruantibus sit pax Domini nostri Iesu Christi, quatenus et hic fructum bone actionis  percipiant, et apud districtum iudicem premia eterne pacis inueniant. Amen, amen, amen.

Ego Paschalis catholice Ecclesie episcopus.

Datum Beneuenti per manum Equitii agentis uicem cancellarii, XI Kal. Decembr., indictione XI, Incarnationis Dominice anno 1102, pontificatus autem domni Paschalis II pape Iu.



LXXXIII. Ad Altardum abbatem uizeliacensem.---Priuilegium uizeliacense. 
[MANSI, Concil. XX, 1028.]

PASCHALIS episcopus, seruus seruorum Dei, dilecto fratri ALTARDO abbati uizeliacensis cenobii, eiusque  legitimis successoribus in perpetuum.

Quia documentis apostolicis regendus est ordo ecclesiasticus, oportet ut grex Dominicus impigro animo, assidua uigilantia custodiatur et gubernetur. Ut autem prelatorum uigilantiam nulla nox, nulla tenebrarum hora opprimat uel confundat, caritas, que Deus est, que preter unum, alterum nescit, omnibus uiribus tota mente diligenda et tenenda. Quoniam uero nullis precedentibus meritis, sed sola omnipotentis Dei gratia, in Ecclesia locum Petri obtinemus, necesse est ut omnibus superimpendamur Ecclesiis, maxime his que iuris B. Petri esse noscuntur, et que affectu filiali inuocant consilium et auxilium matris sue. Quia igitur dilectio fraternitatis  uestre postulauit priuilegium monasterio uizeliaco fieri, cuius regimen auctore Deo uobis commissum est, quod fundatores ipsius Gerardus comes uir nobilissimus, et uxor eius Berta, pia deuotione et testamenti confirmatione B. Petro apostolorum principi obtulerunt, nos precibus uestris assensum prebentes, auctoritate apostolica per presens priuilegium confirmamus atque statuimus ut nulli imperatorum, nulli unquam regum, nulli comitum, nulli antistitum, nulli cuiquam alii de rebus que iam dicto monasterio a predictis fundatoribus, uel ab aliis Deum timentibus oblate uel concesse sunt, uel deinceps conferende, sub qualibet. occasionis specie liceat minuere, uel auferre, uel ablatas retinere. Inter que nominatim eidem monasterio confirmamus,  in episcopatu Eduensi ecclesiam Sancti Petri, etc.

 Preterea statuimus ut consecratio monasterii ipsius, et ecclesiarum que sunt in circumadiacenti uilla, ordinationes quoque monachorum et clericorum, consilio abbatum Cluniacensium, quibus predecessores nostri et nos perpetualiter concessimus uices nostras in iam dicto monasterio, ibidem fiant, aut ubi ipsi abbates maluerint. Chrisma quoque et oleum sanctum a quo maluerint catholico episcopo accipiant; Ecclesie uero eiusdem monasterii per diuersas prouincias constitute, et earum altaria, ab episcopis in quorum diecesi sunt, consecrentur.  Sacerdotes etiam et clerici ordinentur, et ab eis chrisma et oleum sanctum accipiant, si gratiam Romane sedis habuerint, et gratis ac sine prauitate aliqua dare uoluerint; sin alias, a quo maluerint catholico episcopo accipiant. Obeunte eiusdem loci abbate, uel quocunque successorum tuorum, nullus ibi eligatur uiolentia uel aliqua subreptionis astutia, sed quem fratres communi consensu, uel pars fratrum sanioris consilii, predictorum Cluniacensium abbatum precepto, secundum Regulam B. Benedicti elegerint. Electus uero, aut a Romano pontifice aut eorumdem abbatum consilio consecretur. Ipsius autem diecesis episcopo, nisi ab abbate ipsius monasterii inuitatus fuerit, stationes agere publicas, aut priuatas missas celebrare in eodem monasterio haud  liceat. Donationem quoque, uel subiectionem, seu potestatem interdicendi in eodem cenobio et circumadiacenti uilla nullam habeat. Decreuimus etiam ut nulli omnino hominum liceat cenobium ipsum perturbare, uel inquietare, seu uexationibus seruos Dei fatigare, uel eius possessiones auferre uel minuere, sed omnia in integrum conseruentur eorum usibus pro quorum sustentatione et gubernatione eidem monasterio sunt concessa. Ad indicium quoque huius libertatis, apostolice sedi, cuius iuris esse dignoscitur, libram argenti per singulos annos persoluat. Si quis autem sciens, contra huius nostri decreti paginam agere tentauerit, secundo uel tertio admonitus, nisi resipuerit, a sacratissimo corpore et sanguine Domini nostri Iesu Christi alienus fiat.  Qui uero obseruator exstiterit, sanctorum apostolorum Petri et Pauli benedictionem percipiat, et in futuro sanctorum consortio perfrui mereatur. Omnipotens Deus, qui est uera salus et uera custodia, te et congregationem tibi creditam protegat et defendat, et per intercessionem B. Marie Magdalene, que cum fonte lacrymarum ad fontem misericordie Christum peruenit. ad finem qui non finitur peruenire concedat.

Ego Paschalis catholice Ecclesie episcopus subscripsi.

Datum Beneuenti per manus Galteri Romane Ecclesie diaconi cardinalis, anno Dominice Incarnationis 1103 [1102], mense Nouemb., indictione  XI pontificatus eiusdem secundi Paschalis pape anno Iu.



LXXXIu. Bulla pro abbatia sancti Ioannis in ualleia. 
[Gall. Christ., uIII, 307, ex chartario domestico D. de Gagneres, in Bibliotheca Regia.]

PASCHALIS episcopus, seruus seruorum Dei, dilecto in Christo fratri ALBERTO abbati canonice Sancti Ioannis Baptiste in Carnotensi suburbio, eiusque fratribus regulariter uicturis in perpetuum.

Sicut iniustum poscentibus nullus est tribuendus effectus, sic legitima desiderantium non est differenda petitio. Proinde tam tuis, carissime fili Alberte, quam fratris nostri Iuonis Carnotensis episcopi  petitionibus annuentes, uos et uestra omnia sedis apostolice protectione munimus. Ipsius enim fratris industria B. Ioannis Baptiste ecclesia, cui Deo auctore prees, sicut suis nobis litteris significauit, de seculari conuersatione ad regularem canonicorum uitam Domino prestante translata est, assentientibus Carnotensis capituli clericis in eiusdem ecclesie iura transferri, que nuper ex illius beneficio tenuerant, prebendam uidelicet Sancte Marie perpetuo habendam, ecclesiam Sancti Stephani cum suis appenditiis, mediam partem ecclesie de Ferni, ecclesiam Sancte Fidis in suburbio Carnotensi, decimam de Osaniuilla, cum terra quam habebant ibi canonici, et consuetudine quam habebat ibi prepositus, et medium molendinum. uite itaque canonice  ordinem, quem professi estis, presentis priuilegii auctoritate firmamus, et ne cui post professionem exhibitam proprium quid habere, neue sine abbatis uel congregationis licentia de claustro discedere liceat, interdicimus. Preterea per presentis priuilegii paginam apostolica uobis auctoritate firmamus terragium, quod idem frater noster Iuo apud Luceium tenuerat et parochiam. Ad hoc adiicientes statuimus ut quecunque ab eodem episcopo Carnotensi clericorum consensu pro communi fratrum sustentatione uestre ecclesie concessa sunt, et quidquid inpresentiarum iuste possidet, queque etiam in futurum concessione pontificum, largitione principum, uel oblatione fidelium iuste et canonice poterit adipisci,  firma tibi tuisque successoribus et illibata permaneant. Decernimus ergo ut nulli omnino hominum liceat eamdem ecclesiam temere perturbare, aut eius possessiones auferre, uel ablatas retinere, minuere, uel temerariis uexationibus fatigare, sed omnia integra conseruentur, tam tuis quam canonicorum et pauperum usibus profutura, salua Carnotensis episcopi canonica reuerentia. uestre etiam quieti prouidentes, constituimus ut obeunte te nunc eiusdem loci abbate, nullus illic in abbatem preponatur, nisi quem fratres omnes communi consensu, uel fratrum pars sanioris consilii, cum episcopi Carnotensis, siquidem catholicus fuerit, et eiusdem capituli consilio secundum Dei timorem regulariter prouiderint eligendum. Si que sane ecclesiastica secularisue  persona hanc nostre constitutionis paginam sciens contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen, amen.

Paschalis catholice Ecclesie episcopus.

Datum Beneuenti per manum Equitii gerentis uicem  cancellarii Iu Nonas Decembris, indictione XI, Incarnationis Dominice 1103, pontificatus autem D. Paschalis II pape quarto.



LXXXIu bis. Monasterii S. Martini in monte Pannonie priuilegia confirmat.





LXXXu. Ad Anselmum Cantuariensem.---Inuestituras regibus aliisque laicis magistratibus non esse concedendas. 
[MANSI, Concil. XX, 981.]

PASCHALIS episcopus, seruus seruorum Dei, ANSELMO  Cantuariensi uenerabili fratri et cepiscopo, salutem et apostolicam benedictionem.

Suauissimas dilectionis tue suscepimus litteras, caritatis calamo scriptas. Neque enim aliud charte calamus indidit, quam quod de fonte caritatis intinxit. In his reuerentiam deuotionis tue complectimur, et perpendentes fidei tue robur, et pie sollicitudinis instantiam, exsultamus quia, gratia Dei tibi prestante auxilium, te nec mine concutiunt, nec promissa sustollunt. Dolemus autem quia, cum fratres nostros episcopos legatos regis Anglorum benigne suscepissemus, que nec diximus eis, nec cogitauimus, redeuntes ad propria retulerunt. Audiuimus enim eos dixisse quia, si rex in aliis bene  ageret, nos inuestituras ecclesiarum nec prohibere, nec factas excommunicare: et quod ideo nolebamus charte committere, ne sub hac occasione et ceteri principes in nos clamarent. Unde Iesum, qui renes et corda scrutatur, in animam nostram testem inducimus, si, ex quo huius sancte sedis curam cepimus gerere, hoc immane scelus uel descendit in mentem. Et hoc a nobis Deus auertat, ut est, et non subrependo nos inficiat, ut aliud habeamus ore promptum, et aliud corde reconditum: cum contra mendaces per Prophetam imprecetur, dicens: Disperdat Dominus uniuersa labia dolosa . Si uero nostro silentio pateremur Ecclesiam felle amaritudinis, et impietatis radice pollui: qua ratione possemus apud eternum iudicem excusari,  cum Dominus sub specie sacerdotis dicat prophete: Speculatorem dedi te domui Isrel?  Non bene custodit urbem, qui in spelunca positus, dum non obsistit, eam hostibus diripiendam exponit. Si ergo uirgam pastoralitatis signum, si annulum fidei signaculum tradit laica manus, quid in Ecclesia pontifices agunt? Ecclesie honor atteritur, soluitur discipline uigor, et omnis religio Christiana conculcatur: si quod nouimus sacerdotibus solis deberi, laica patiamur temeritate presumi. Non est laicorum Ecclesiam tradere; nec filiorum matrem adulterio maculare. Iure ergo priuandus est patrimonio, qui matrem polluit adulterio: nec meretur ecclesiastice benedictionis consortium, qui eam impia infestatione insequitur. Laicorum enim est  ecclesiam tueri, non tradere. Ozias quidem cum illicitum sibi sacerdotium uindicaret, lepra percussus est . Filii quoque Aaron, quia ignem alienum imposuerunt, igne diuino consumpti sunt . Alienum enim est ab Ecclesia, et a sacris canonibus est inhibitum, ne principes et seculares uiri inuestituras non solum non dare, sed nec electioni episcoporum audeant se uiolenter inserere. In septima [al. octaua] quippe synodo, ut nostis, scriptum est: Sancta et uniuersalis synodus definiuit, neminem laicorum principum, uel potentum semet ingerere electioni, uel promotioni episcoporum. Si ergo filii Aaron, quia ignem alienum intulerunt, corporaliter puniti sunt: isti qui a laicis, a quibus alienum est, Ecclesiam susceperunt, spirituali gladio  feriuntur.

Episcopos autem, qui ueritatem in mendacio prouocarunt, ipsa ueritate, que Deus est, in medium introducta, a beati Petri gratia et nostra societate excludimus, donec Romane Ecclesie satisfaciant, et reatus sui pondus agnoscant. Quicunque uero intra predictas inducias, inuestituras seu consecrationem acceperunt, a consortio fratrum, et ordinatos et ordinatores alienos habemus: nec eis ad excusationem deceptio sufficit, quia et propheta ab alio propheta deceptus, nec ideo mortem euasit. Rogamus interea caritatem tuam, nos tuis sanctis precibus commendare ut quanto propius ad Deum passibus uirtutum acceleras, nobis orationum tuarum  manus extendas. Omnipotens Deus, qui te huius stadii inuitauit ad cursum, felici consummatione perducat ad premium.



LXXXuI. Ad Anselmum Cantuariensem archiepiscopum.--- De inuestituris ecclesiasticis; de clericorum filiis; de Gualensis episcopi causa. 
[MANSI, Concil. XX, 1061.]

PASCHALIS episcopus, seruus seruorum Dei, uenerabili fratri ANSELMO Cantuariensi archiepiscopo, salutem et apostolicam benedictionem.

Aduersus illam uenenosam Simoniace prauitatis radicem, ecclesiarum uidelicet inuestituram,  quam ualide, quam seuere, quam robuste patres nostri preteritis temporibus obuiauerint, sapientie tue satis est manifestum. Reuerende in Christo memorie predecessoris nostri domui Urbani tempore, apud Barum collecto uenerabilium episcoporum et abbatum ex diuersis partibus concilio, in quo tua religio et nos ipsi interfuimus, sicut qui nobiscum aderant, reminiscuntur: in eamdem pestem, excommunicationis est prolata sententia. Et nos eumdem cum patribus nostris spiritum habentes, idem sapimus, et eadem testamur.

De sacerdotum et leuitarum filiis dudum nos tibi scripsisse reminisceris. Porro si promoti fuerint inuenti, et spe promotionis adempta, in eo quo reperti sunt ordine manere uoluerint: quia illa  eis macula non ex proprii culpa reatus inhesit, non uidetur, si alias digni fuerint, in eos depositionis sententiam dari, ut se iterum negotiis implicent secularibus, cum in eis ordinationis tempore proprie uoluntatis arbitrium non remanserit.

Gualensis episcopus causam sacris omnino canonibus obuiare non nescit. Ceterum quia inter barbaros barbarice et stolide promotus est, in tue fraternitatis arbitrio ponimus: sic tamen ut de cetero in ea regione huiusmodi non presumatur aduersio. Quod super eiusdem episcopi negotio, et aliis rebus per fideles nuntios dirigimus, tanquam ex nostro ore audias. Munera que B. Petro misisti, recepimus cum gratiarum actione:  unde ab illo, qui omnium bonorum est retributor, mercedem recipias.

Date Beneuenti, II Idus Decembris.



LXXXuII. Ad Gerardum archiepiscopum Eboracensem.---Monetur ut professionem Anselmo Cantuariensi iuxta morem predecessorum suorum faciat. 
[MANSI, Concil., XX, 1004.]

PASCHALIS episcopus, seruus seruorum Dei, uenerabili fratri Eboracensi archiepiscopo GERARDO, salutem et apostolicam benedictionem.

Quamquam praue contra nos, imo contra matrem tuam sanctam Romanam Ecclesiam, te non ignoremus  egisse: presentibus tamen tibi litteris mandamus ut professionem uenerabili fratri nostro Anselmo Cantuariensi archiepiscopo facere non negligas. Audiuimus enim Thomam quondam predecessorem tuum ex hac eadem re contentionem mouisse: et cum in presentia domini Alexandri pape secundi uentilata esset, ex precepto eius definitione habita, post uarias disquisitiones, Lanfranco predecessori suo et successoribus suis eamdem professionem fecisse. Unde et nos, quod tunc temporis definitum est, uolumus, auctore Deo, firmum illibatumque seruari.

Data Beneuenti, pridie Idus Decembr.



LXXXuIII. Ad Robertum Flandrensium comitem.---Ut Leodienses schismaticos Henrico imperatori adherentes ab Ecclesia expellat. 
[MANSI, Concil., XX, 986.]


PASCHALIS episcopus, seruus seruorum Dei, ROBERTO Flandrensium comiti, salutem et apostolicam benedictionem.

Benedictus Dominus Deus Isrel, qui in te uirtutis efficaciam operatur, qui reuersus Ierusalem Syrie, in celestem Ierusalem iuste militie operibus ire contendis. Hoc est legitimi militis, ut sui regis hostes instantius persequatur. Gratias ergo prudentie tue agimus, quod preceptum nostrum in Cameracensi  parochia exsecutus es: idipsum de Leodiensibus excommunicatis pseudoclericis precipimus. Iustum enim est ut qui semetipsos a catholica Ecclesia segregarunt, per catholicos ab Ecclesie beneficiis segregentur. Nec in hac tantum parte, sed ubique, cum poteris, Henricum hereticorum caput, et eius fautores pro uiribus persequaris. Nullum profecto gratius Deo sacrificium offerre poteris, quam si cum impugnes qui se contra Deum erexit, qui Ecclesie Dei regnum auferre conatur, qui in loco sancto Simonis idolum statuit, qui a principibus Dei sanctis apostolis eorumque uicariis de Ecclesie domo sancti Spiritus iudicio expulsus est. Hoc tibi ac militibus tuis in peccatorum remissionem et apostolice sedis familiaritatem precipimus, ut his laboribus ac triumphis  ad celestem Ierusalem Domino prestante peruenias.

Datum Albani, duodecimo Kalendas Februarii.



LXXXIX. Petro archiepiscopo Aquensi pallii usum concedit. 
[Gall. Christ., I, 66.]

PASCHALIS episcopus, seruus seruorum Dei, uenerabili fratri PETRO Aquensi archiepiscopo. salutem et apostolicam benedictionem.

Apostolice sedis benignitas exigit sua cuique iura seruare, et sic honoris a Domino constituti priuilegium custodire, ut fratribus dignis honoris consortium non negetur. Idcirco, uenerabilis frater Petre Aquensis archiepiscope, fraternitati tue, tuisque  successoribus confirmamus, quidquid parochie, uel metropolis, uel episcopatus iure ad Aquensem cognoscitur ecclesiam pertinere. Pallium preterea fraternitati tue, plenitudinem uidelicet pontificalis officii, ex apostolice sedis liberalitate concedimus: quo te intra ecclesiam tantum ad missarum solemnia subscriptis diebus noueris induendum, id est Natiuitatis Domini nostri Iesu Christi, Epiphanie, Ypapanton, Cene Domini, Resurrectionis, Ascensionis, Pentecostes, tribus solemnitatibus beate Marie uirginis, festiuitatibus SS. apostolorum, commemorationis Omnium Sanctorum, SS. Marie Magdalene  , Maximini confessoris et episcopi, et eorum  martyrum qui in ecclesia Aquensi requiescunt; in consecrationibus ecclesiarum, episcoporum, presbyterorum, diaconorum, et anniuersario tue consecrationis die  , cuius nimirum pallii uolumus te per omnia genium uindicare. Huius siquidem indumenti honor, humilitas, atque iustitia est: tota ergo mente fraternitas tua se exhibere festinet in prosperis humilem, in aduersis, si quando eueniunt, cum iustitia erectum, amicum bonis, peruersis contrarium; nullius unquam faciem contra ueritatem recipiens, nullius unquam faciem pro ueritate loquentem premens, misericordie operibus iuxta uirtutem cupiens; infirmis compatiens; beneualentibus congaudens; aliena damna propria deputans de alienis gaudiis, etc. . . . Fraternitatem tuam diuina miseratio  per tempora multa conseruare dignetur incolumem. Amen.

Datum Laterani per manus Ioannis S. R. E. diaconi cardinalis, u Kal. Aprilis, indictione X, anno Domini incarnati 1104, pontificatus autem domni Paschalis II pape uI  .



XC. Confirmat donationes factas abbatie S. Auberti canonicorum regularium ordinis S. Augustini Cameraci. 
(MIRAEUS, Opp. diplom., III, 24.]

PASCHALIS, seruus seruorum Dei, dilecto filio ADAE Ecclesie S. Auberti abbati, et eius fratribus in eadem  Ecclesia canonicis, salutem et apostolicam benedictionem.

Ad audientiam apostolatus nostri peruenit quod nobilis uir Gerardus de S. Auberto miles consentientibus fratribus suis Hugone de Bellomonte, et Anselmo de Lieuen, etiam militibus, ob reuerentiam decreti super decimis que a laicis detente sunt, promulgati, decimam quamdam ad ecclesiam uestram de Iwrio pertinentem uobis per manum diecesani episcopi, pacifice resignauit, quam resignationem gratam nobis, acceptamque tenentes, eam ratam esse decernimus, etc.

Scriptum per manum Ioannis scriniarii regionarii, et notarii sacri palatii.

 Datum Laterani per manum Ioannis sancte Romane Ecclesie diaconi cardinalis, Kal. April., indict. XI, Incarnat. Dominice an. 1104 [1103]; pontificatus autem domni Paschalis II pape Iu.

+ Ego Paschalis catholice Ecclesie episcopus.



XCI. Ecclesie S. Auberti Cameracensis possessiones et priuilegia confirmat. 
[LEGLAY, Gloss. topogr. de l'anc. Cambrésis, Cambrai, 1849, p. 27.]


PASCHALIS episcopus, seruus seruorum Dei, dilecto filio ADAE ecclesie Sancti Auberti abbati et eius fratribus in eadem ecclesia canonicam uitam professis eorumque successoribus in eadem obseruantia permansuris in perpetuum.

Saluatoris nostri promissa sunt: Qui reliquerit fratres aut sorores aut agros aut domos propter me, centuplum accipiet et uitam eternam possidebit. Et si ergo propter Deum agros aut domos coacti  persecutionibus reliquistis, non minus que sunt ecclesie possidetis, quia meliorem et manentem substantiam requiritis. Ipsam igitur Cameracensem Sancti Auberti ecclesiam cum omnibus bonis tam datis quam donandis dilectioni uestre presentis priuilegii pagina confirmamus, et petitioni uestre benignitate debita impertimur assensum. uite namque canonice ordinem quem illic professi estis decreti huius auctoritate corroboramus, et ne cui post professionem exhibitam proprium quid habere, neue sine abbatis uel congregationis licentia de claustro discedere liceat interdicimus, et tam uos quam uestra omnia sedis apostolice protectione munimus. uobis itaque uestrisque successoribus in eadem religione permansuris ea omnia perpetuo possidenda  sancimus que ad prefatum beati Auberti cenobium uel Cameracensium episcoporum uel aliorum fidelium legitimis donationibus pertinere uidentur: ecclesiam uidelicet Sancti uedasti in prefata Cameracensi ciuitate sitam cum LXu mansis et tres cambas et duos furnos  et unum molendinum et terram et transfluuium Scalt nuncupatum a porta usque ad uiam Sancti Remigii; uillam quoque totam Tiletum dictam et quidquid ad eam pertinet; altare de uinciaco cum omnibus membris suis; altare de uilers Remaldi et terram quam tres fratres Hugo, Wibaldus, Elbertus in eadem uilla de Haistaldi prato et quidquid iuris possidebant in uilla que dicitur Berilgias et apud Dehereias predicte ecclesie contulerunt sine omni exactione liberrime; altare de  Gegio; altare de Otuilers, ecclesiam Sancti Auberti in uilla que Andra dicitur et LIu mansos et terram arabilem; altare de uilla que dicitur Sanctus uedastus et quartam partem alodii de Alberciis; alodium  quod dedit Robertus de Pulchro Manso apud Fentanas; ecclesiam de Siccis Auesnis cum LIu mansis terramque arabilem et siluam; altaria quoque de Thiens et de Maten et de Sausoio et dimidium altaris de Ruua, dimidium etiam de Iuirio; altare de uilla que Strada nuncupatur; altare de Ghaun; altare de Gualhuncourt; altare de Maaluilla; altaria de Barastra atque de Siluiniaco; apud Scalduurium duos mansos et terram cum tota decima eiusdem terre; apud Nauiam decem mansos quos Goiffridus tradidit; altaria sane ipsa sine personali redemptione perpetuo eidem ecclesie possidenda censemus. saluis episcoporum iustitiisque apud nos obsonia nuncupantur. Oleum uero infirmorum et catechumenorum ab episcopali sede remotis contradictionibus  accipiatis, ad ungendos fratres ceteresque fideles qui ad uos confugerint. Obeunte te nunc eiusdem loci abbate, uel tuorum quolibet successorum, nullus ibi qualibet subreptionis astutia seu uiolentia preponatur, nisi quem fratres communi consensu uel fratrum pars consilii sanioris, de suo uel de alieno, si oportuerit, collegio, secundum Dei timorem, sibi preesse preuiderint. Si qua sane ecclesiastica secularisue persona hanc nostre constitutionis paginam sciens contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, atque in extremo examine districte ultioni subiaceat, reamque se diuino iudicio existere  de perpetrata iniquitate cognoscat, et a sacratissimo corpore et sanguine Dei et Domini Redemptoris nostri Iesu Christi aliena fiat. Cunctis autem eidem loco iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen.

Scriptum per manum Ioannis scriniarii regionarii et notarii sacri palatii.

Datum Laterani per manum Ioannis, sancte Romane Ecclesie diaconi cardinalis, Kal. Aprilis, indictione IX, Incarnationis Dominice anno 1104 pontificatus domni Paschalis II pape Iu.

Ego Paschalis catholice Ecclesie episcopus.



XCII. Priuilegia et exemptionem abbatie S. Petri in monte Blandinio, ordinis S. Benedicti, iuxta Gandauum, confirmat. 
[MIRAEUS, Opp. diplom. Iu, 7, ex archiuis abbat. S. Petri.]


PASCHALIS episcopus, seruus seruorum Dei, dilecto filio SIGERO monasterii Blandiniensis abbati, eiusque successoribus, regulariter substituendis in perpetuum.

Pie postulatio uoluntatis effectu debet persequente compleri, quatenus et deuotionis sinceritas laudabiliter enitescat, et utilitas postulata uires indubitanter assumat. Postulauit siquidem nos dilectio tua cenobio Sancti Petri Blandiniensi cui Deo auctore  presides, apostolice sedis munimenta conferre, et per ea speciali prerogatiua Romane Ecclesie illud assignare. Per presentis igitur priuilegii paginam prefatum cenobium sub solius beati Petri, et nostra ditione atque protectione specialiter suscipimus et perpetuo manere decernimus. Apostolica auctoritate constituentes, ut nullus deinceps episcopus presumat de eiusdem cenobii reditibus, rebus uel curtis, uel uillis quolibet modo, uel qualibet exquisitione quidquam minuere, nec immissiones aliquas facere, nec audeat ibidem cathedram collocare, nec communem exstruere, neque placita, nec ullam imperandi potestatem exercere, nisi ab abbate eiusdem loci fuerit rogatus.

Statuimus etiam ut quecunque bona, quecunque  possessiones ad idem sanctorum apostolorum Petri et Pauli monasterium legitimis fidelium donationibus pertinere uidentur, et quecunque in futurum concessione pontificum, liberalitate principum, uel oblatione fidelium iuste atque canonice poterit adipisci, firma tibi tuisque successoribus et illibata permaneant. Missas sane publicas, uel stationes in eodem monasterio ab episcopo fieri, preter abbatis ac fratrum uoluntatem omnimode prohibemus, ne in seruorum Dei recessibus, popularibus occasio prebeatur ulla conuentibus.

Altaria uero que idem cenobium canonice nunc possidet, uel in futurum possidebit, quiete et sine molestia qualibet uobis uestrisque successoribus discipline  regularis instituta seruantibus absque personali successione possidenda sancimus, de quibus nulla per episcopos uel eorum ministros exactio quibuslibet occasionibus exigatur, nec absque canonico iudicio inueniantur; salua nimirum in omnibus sedis apostolice auctoritate et diecesani episcopi canonica iustitia. Statuimus etiam ut, iuxta decretum felicis memorie Urbani pape secundi in parochialibus ecclesiis quas tenetis, episcoporum assensu presbyteros collocetis, quibus episcopi parochie curam pro more committant, ut iidem de plebis quidem cura episcopo rationem reddant, uobis autem pro rebus ad monasterium pertinentibus debitam subiectionem exhibeant.

Obeunte te nunc eiusdem loci abbate, uel tuorum  quolibet successorum, nullus ibi qualibet subreptionis astutia uel uiolentia preponatur, nisi quem fratres communi consensu, uel fratrum pars consilii sanioris secundum Dei timorem et beati Benedicti Regulam elegerint. Si quis autem in crastinum archiepiscopus, aut episcopus, imperator aut rex, princeps aut dux, comes, uicecomes, iudex, aut ecclesiastica quelibet secularisue persona hanc nostre constitutionis paginam sciens, contra eam temere uenire tentauerit, secundo tertioue commonita, si non satisfecerit congrua emendatione, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore Dei et Redemptoris nostri iehsu Christi aliena fiat, atque  in extremo examine districte ultioni subiaceat. Cunctis autem eidem loco iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen.

Scriptum per manum Ioannis scriniarii regionarii sacri palatii.

Datum Lateram per manum Ioannis sancte Romane Ecclesie diaconi cardinalis, III Non. Aprilis, indictione II, Incarnationis Dominice anno millesimo centesimo quarto [tertio], pontificatus autem domni Paschalis secundi pape quarto.



XCIII. Ecclesie Compostellane possessiones confirmat. 


P[ASCHALIS] episcopus, seruus seruorum Dei, uenerabili fratri D[IDACO] Compostellano episcopo, salutem et apostolicam benedictionem.

Sicut iniusta poscentibus nullus est tribuendus effectus, sic legitima desiderantium non est differenda petitio. Tuis ergo, frater in Christo carissime, petitionibus annuentes pagine presentis assertione statuimus ut, sicut Compostellana Ecclesia pro singulari B. Iacobi deuotione sedis apostolice se letatur protectione muniri, sic et cetere sui iuris ecclesie per diuersas parochias constitute, que fidelium donationibus ad prefatam uidentur ecclesiam pertinere, eadem mereantur tuitione foueri. Ipsas namque ecclesias in Romane Ecclesie  tutelam suscipientes, apostolica auctoritate sancimus ut quecunque bona, quecunque possessiones eisdem cognoscuntur ecclesiis iuste et canonice pertinere, tibi et tue Ecclesie firma et illibata seruentur. Decernimus ergo ut nulli hominum liceat easdem ecclesias temere inuadere, aut bona illarum auferre, uel ablata retinere, sed omnia integre seruentur, tam tuis quam clericorum et pauperum usibus profutura. Adiicimus etiam ut nec episcopis, nec episcoporum ministris, facultas sit in eisdem ecclesiis quaslibet nouas imponere consuetudines, nec ipsarum clericos, uel ipsas ecclesias excommunicare aut interdicere absque tua examinatione et certioris culpe cognitione, sed in tuo et Ecclesie Compostellane dominio integre et quiete  permaneant. Si qua sane ecclesiastica secularisue persona hanc nostre constitutionis paginam sciens, etc. . Amen, amen, amen.

Datum Laterani Kal. Maii, indictione XI, Incarnationis Dominice anno 1103, pontificatus autem domini Paschalis secundi pape Iu.



XCIu. G[undisaluo] Minduniensi episcopo precipit ut aut archipresbyteratus  iniuste retentos D[idaco] episcopo Compostellano restituat, aut apud Bernardum, archiepiscopum Toletanum, apostolice sedis legatum, causam dicat. 
[FLOREZ, España sagrada, XX, p. 76.]

P., seruus seruorum Dei, uenerabili fratri G.  Minduniensi episcopo, salutem et apostolicam benedictionem.

uenerabilis fratris nostri Didaci Compostellani episcopi et clericorum eius querelam accepimus pro Ecclesie S. Iacobi archipresbyteratibus, quos in iuste retinere diceris audiuimus, et quia iudicium legati nostri Toletani archiepiscopi, quod apud Carrionem nuper in concilio edixerat, contempsisti. Mandamus ergo ut aut iuxta iudicium datum facias, aut si te pergrauari existimas, presentiam tuam ad ipsius legati audientiam representes causam tuam tractaturus: si uero nec modo acquiescere uolueris, sententiam quam ipse dictauit, auctoritate nostra confirmamus.

Datum Laterani Kal. Maii .



XCu. Ad D[idacum] episcopum Compostellanum. 
(FLOREZ, ubi supra, p. 92.]


P. episcopus, seruus seruorum Dei, dilecto fratri D. Compostellano episcopo, salutem et apostolicam benedictionem.

Qualem quantamque tua fraternitas erga nos dilectionem gerat, fidelibus obsequiis et operibus aperte demonstrat, que, licet longis sit a nobis terrarum spatiis separata, presentem se tamen nobis reddit, et animi caritate, et frequentium obsequiorum exhibitione. Quapropter et nos te ut fratrem nostrum dilectionis mutue munere recompensantes, monemus et rogamus ut a cepte bonitatis  tramite ac cepte dilectionis exhibitione nulla aliquando uelis occasione animum auertere. De suscepta autem officii dispensatione curam et sollicitudinem, ut miles strenuus, habere satage, et ita rerum terrenarum abundantia fruere, ut celestium premiorum non debeas dilectione carere: exteriora tibi et transitoria non adeo animum implicent, ut eternis et permansuris bonis priueris: terrenis semper prepone celestia, perituris eterna: talem te prorsus in omnibus exhibe, ut boni pastoris mercedem a Pastore pastorum merearis recipere. Oblationes quas per nuntios tuos nobis direxisti, gratanter accepimus, et pro eis gratiam referimus. Quod autem quibusdam tuis postulationibus assensum ad  presens accommodare nequiuimus, certa ratione fit. De abbate Ciniensi, super quo nos consuluisti, mandamus ut eum monasterio restituas, ut ibi regularem ordinem et uitam monasticam cum fratribus ducat. Sanctimonialibus autem in aliquo loco conuenienti positis, uictus et omnia necessaria ab eodem abbate dari decernimus.

Datum Laterani Kal. Maii.



XCuI. Ad abbatem Sancte Marie apud Bantium.---Priuilegium huius cenobii. 
[MANSI, Concil., XX, 1056.]

PASCHALIS episcopus, seruus seruorum Dei, dilecto in Christo filio abbati cenobii Sancte Marie, quod  apud Bantium situm est, eiusque successoribus regulariter promouendis in perpetuum.

Cum uniuersis sancte Ecclesie filiis, et apostolice sedis auctoritate et beneuolentia debitores existamus, illis tamen locis et personis que specialius ac familiarius Romane sunt Ecclesie addicte, queque amplioris religionis gratia eminent, propensiores nos conuenit eorum tanto studio imminere. Quia igitur Beate Marie cenobium, cuius domini [forte cui domui. H.] auctoritate filii legitimi presides, Romane et apostolice Ecclesie hactenus iure proprio adhesisse noscuntur, nos pro deuotione ac reuerentia eiusdem Dei, Genitricisque semper uirginis Marie, ipsum sub nostre manus protectione specialiter confouemus atque diligimus. Unde tibi tuisque successoribus  ad predicte domus regimen, auctoritatem concedimus, confirmamus, siquidem uobis cenobium ipsum et omnia que ad illud pertinent monasterium, siue cellas cum suis pertinentiis, uidelicet ecclesiam S. Saluatoris, etc.



Propterea constituimus ut quecunque hodie prefatum cenobium iuste possidet, queque in futurum, pontificum concessione, principum liberalitate et oblatione fidelium, iuste atque canonice poterit adipisci, firma tibi tuisque successoribus et illibata permaneant, eorum quidem pro quorum sustentatione ac gubernatione concessa, usibus [forte, sunt, usibus, etc.] omnimodis profutura, saluo tamen canonico episcoporum iure quod in eis habuisse noscuntur.  Decernimus ergo ut nulli omnino hominum liceat idem cenobium temere perturbare, aut possessiones ad illud pertinentes inuadere, uel inuasas retinere, minuere, auferre, uel suis usibus applicare, uel temerariis uexationibus fatigare. Obeunte te eiusdem loci abbate, uel tuorum quolibet successorum, nullus ibi quacunque subreptionis astutia preponatur, nisi quem fratres eiusdem cenobii, communi consensu, uel fratrum pars consilii sanioris uulgariter cum Dei timore elegerint. Electus autem ad Romanum pontificem consecrandus accedat. Chrisma, oleum sanctum, consecrationes altarium siue basilicarum, ordinationes clericorum, cellarum uestrarum fratres, a diecesanis episcopis accipiant:  si quidem catholici fuerint, et gratiam atque communionem apostolice sedis habuerint; et si ea impendere gratis et sine prauitate uoluerint. Alias liceat fratribus, a quocunque uoluerint catholico episcopo eamdem consecrationem et sacramenta percipere. Ad ordinandos uero claustri monachos, tibi tuisque successoribus intra monasterium ipsum aduocare concedimus, qui nostra fultus auctoritate consentiat, ne uagandi foras occasio permittatur. Super hec etiam, si infestatione aliqua pregrauatus, Romanam sedem appellaueris, non liceat alicui episcoporum, nisi ante Romanum pontificem, uel eius legatum, aliquam sub occasione iudicii uiolentiam tibi aut successoribus tuis inferre. uos ergo, filii dilectissimi, oportet regularis discipline studiis  sollicitudinis ac deuotionis insudare, ut quanto a seculari tumultu liberiores eritis, tanto amplius placere Deo, totis mentis et anime uiribus anheletis: ad indicium autem percepte huius a Romana Ecclesia libertatis, annis singulis auri unciam Lateranensi palatio persoluatis. Si qua igitur in crastinum ecclesiastica secularisue persona hanc nostre constitutionis paginam sciens, contra eam temere uenire tentauerit, etc., ut in epist. 18.

Scriptum per manus Raynerii scribe regionarii, notarii sacri palatii.

Ego Paschalis catholice Ecclesie episcopus.

Datum Laterani per manum Ioannis sancte Romane Ecclesie cardinalis diaconi, XI Kal. Iulil, indict. I, Incarnat. Dominice 1103, pontificatus  quoque Paschalis pape anno u.



XCuII. Ad preces Manegaldi prepositi monasterium Marbacense in protectionem sedis apostolice recipit. 
[WURTWEIN, Noua subsidia diplom., uI, 277.]

PASCHALIS episcopus, seruus seruorum Dei, dilectis filiis in Marbacensi ecclesia canonicam uitam professis, eorumque successoribus in eadem religione mansuris in perpetuum.

Sicut iniusta poscentibus nullus est tribuendus effectus, sic legitima desiderantium non est differenda petitio. Proinde tam uestris, quam karissimi  filii Manegaldi uestri prepositi petitionibus non difficulter accommodamus effectum, predecessoris siquidem nostri sancte memorie Urbani secundi uestigiis insistentes, tam uos quam uestra omnia sub tuitionem apostolice sedis excipimus et presentis priuilegii auctoritate munimus. Statuimus enim ut nemini inter uos professione exhibita proprium quid habere, nec sine prepositi, aut sine communi congregationis licentia de claustris discedere liberum sit. Quod si discesserit, et commonitus redire contempserit, ei eiusque successoribus facultas sit eiusmodi ubilibet a suis officiis interdicere; interdictum uero nullus episcoporum, uel abbatum sine cuius consensu absoluat. Preterea per presentis priuilegii  paginam apostolica auctoritate statuimus, ut quecunque hodie uestra Ecclesia iuste possidet, in futurum concessione pontificum, liberalitate principum, uel oblatione fidelium iuste atque canonice poterit adipisci, firma uobis uestrisque successoribus et illibata permaneant. Decernimus quoque ut nulli omnino hominum liceat eamdem ecclesiam temere perturbare, aut eius possessiones auferre, uel oblatas retinere, minuere, uel temerariis uexationibus fatigare, sed omnia integra conseruentur eorum pro quorum sustentatione ac gubernatione concessa sunt, usibus omnimodis profutura. Ad hec adiicientes statuimus ut nullus uobis uiolentia uel astutia qualibet in prepositum constituatur, nisi quem fratres omnes communi consensu, uel fratrum pars  consilii sanioris secundum Dei timorem regulariter prouiderint eligendum. Chrisma, oleum sanctum, consecrationes altarium siue basilicarum, ordinationes clericorum ab episcopo in cuius diecesi estis, accipietis, siquidem gratiam atque communionem apostolice sedis habuerit, et si ea gratis ac sine prauitate uoluerit exhibere. Alioquin liceat uobis catholicum quem malueritis, adire antistitem, et ab eo consecrationum sacramenta suscipere. Si qua sane ecclesiastica secularisue persona hanc nostre constitutionis paginam sciens contra eam uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio de perpetrata iniquitate cognoscat, et a sacratissimo  corpore ac sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen, amen, amen.

Ego Paschalis catholice Ecclesie episcopus.

Datum Laterani, Iu Nonas Augusti, per manus Equitii agentis uicem cancellarii, indictione XI, anno Incarnationis Dominice 1103, pontificatus autem domni Paschalis pape secundi Iu.



XCuIII. Ad D[idacum] episcopum Compostellanum. (Anno 1103, Oct. 15.
[FLOREZ, España sagrada, XX, 76.]


P. episcopus, seruus seruorum Dei, uenerabili fratri D. Compostellano episcopo, salutem et apostolicam benedictionem.

Petentibus Ecclesie tue clericis qui dudum ad nos uenerant, scripsisse nos reminiscimur Minduniensi episcopo, ut duos archipresbyteratus et dimidium quos in eius parochia B. Iacobi ecclesia tenuisse dicebatur, tue potestati restitueret. uenientes uero ad nos supradicte Minduniensis Ecclesie clerici dixerunt per annos XL postquam terra illa de manibus Sarracenorum erepta est, prefatam ecclesiam  quiete archipresbyteratus illos possedisse. Si ergo ueritas sic se habet, precipimus dilectioni tue ut eosdem archipresbyteratus et dimidium in eiusdem Ecclesie possessionem dimittas quiete. Preterea consuetudines quas pari possessione in quibusdam se dicunt habuisse ecclesiis, quas tua fraternitas abstulisse dicitur, uolumus te iam dicte Ecclesie restituere. Sane si in his omnibus B. Iacobi ecclesia ius aliquod habet, ad proximas Kal. Octobris nuntios cum Minduniensis episcopi legatis, qui in eodem termino ad nos uenturi sunt, destinabit.

Datum Laterani Idus Octobris.



XCIX. Bulla pro Ferrariis 
[Gall. Christ., X, Instrum. 15.]


PASCHALIS, seruus seruorum Dei, in Christo filio ATGERIO reuerentissimo abbati Ferrariensis seu Bethleemitensis monasterii quod in honore beate Dei Genitricis Marie et beatorum apostolorum Petri et Pauli sacratum est eiusque successoribus regulariter promouendis in perpetuum.

Pie postulatio uoluntatis effectu debet prosequente compleri, quatenus et deuotionis sinceritas laudabiliter enitescat et utilitas postulata uires indubitanter assumat. Quia igitur dilectio tua ad sedis apostolice portum confugiens eius tuitionem deuotione  debita requisiuit, nos supplicationibus tuis clementer annuimus et Beati Petri monasterium, cui Deo auctore presides, cum omnibus ad ipsum pertinentibus sub tutelam apostolice sedis more predecessorum nostrorum excipimus, sicut deuotio tua postulauit, quod uidelicet monasterium sancte memorie quidam uenerabilis dux Wandebertus nomine antiquitus edificasse et rerum suarum muneribus ditasse cognoscitur. Per presentis igitur priuilegii paginam apostolica auctoritate statuimus ut quecunque predia, quascunque possessiones idem uenerabilis dux Wandebertus eidem monasterio contulit, et quecunque ad ipsum aliorum fidelium legitimis uidentur donationibus pertinere, quecunque etiam in futuro concessione pontificum, liberalitate  principum, uel oblatione fidelium iuste atque canonice poterit adipisci, firma uobis uestrisque successoribus et illibata permaneant. Sane quamdam ceilam S. Iudoci, que sita est in pago Pontiuo super fluuium Quantiam in loco qui dicitur Schaderias, cum omnibus ad se iure et legaliter pertinentibus, quatenus in dominatione et regimine rectorum memorati cenobii Ferrariensis siue Bethleem perpetuo persistens, sancimus cum ecclesia Sancti Eligii, que est in prospectu eiusdem monasterii, et ecclesia Sancti Martini de Curtemaudo, ecclesia Sancti uicturii de Fontaneto, ecclesia Sancti Amandi de Bursiaco et rebus omnibus atque possessionibus. Obeunte te nunc eiusdem loci abbate uel tuorum quolibet successorum nullus alius qualibet subreptionis  astutia seu uiolentia preponatur, nisi quem fratres communi consensu uel fratrum pars sanioris consilii secundum Dei timorem et beati Benedicti Regulam elegerint. Electus uero benedictionem et cetera more predecessorum nostrorum obtineat. Decernimus ergo ut nulli hominum liceat idem monasterium neque rectores eius cum fratribus sibi a Deo commissis temere perturbare, aut eius possessiones auferre, uel ablatas retinere, minuere, uel temerariis exactionibus fatigare, sed integra omnia conseruentur eorum pro quorum sustentatione et gubernatione concessa sunt, usibus omnimodis profutura. Quidquid preterea immunitatis, quidquid libertatis sed donationis a pontificibus huius sancte Romane.  Ecclesie uel ab aliis archiepiscopis, episcopis uel catholicis regibus et ceteris fidelibus monasterium hactenus obtinuisse cognoscitur, ratum firmumque habemus. Si qua sane ecclesiastica secularisue persona hanc nostre constitutionis, etc.

Datum Laterani per manum Ioannis S. R. E. diaconi cardinalis III Idus Nou., indict. XII, pontificatus domini Paschalis II an. u.



C. Ad Anselmum Cantuariensem archiepiscopum.--- Primatum ipsi confirmat. 
[MANSI, Concil. XX, 1023.]

PASCHALIS episcopus, seruus seruorum Dei, uenerabili fratri ANSELMO Cantuariensi episcopo, salutem  et apostolicam benedictionem.

Fraternitatis tue postulationibus nos annuere, tue sapientie et religionis persuadet auctoritas. Quondam enim in litteris ab apostolica tibi sede directis, Cantuariensis Ecclesie primatum ita tibi plenum concessimus, sicut a tuis constat predecessoribus fuisse possessum. Nunc autem petitionibus tuis annuentes, tam tibi quam tuis legitimis successoribus eumdem primatum, et quidquid dignitatis seu potestatis eidem sancte Cantuariensi seu Dorobernensi Ecclesie pertinere cognoscitur, litteris presentibus confirmamus, sicut a temporibus B. Augustini predecessores tuos habuisse apostolice sedis auctoritate constiterit.

 Dat. Laterani XuI Kal. Decembris, indict. XII.



CI. Ad Henricum regem Anglie.---Pro Anselmo Cantuariensi archiepiscopo inuestituras ecclesiasticas iure contra regem propugnante. 
[MANSI, Concil. XX, 1000.]

PASCHALIS episcopus HENRICO regi salutem.

In litteris, quas nuper ad nos per familiarem tuum nostre dilectionis filium clericum Wilielmum transmisisti, et persone tue sospitatem cognouimus, et successus prosperos, quos tibi superatis regni aduersariis benignitas diuina concessit. Audiuimus preterea optatam uirilem sobolem ex ingenua te et religiosa coniuge suscepisse. Quod profecto cum nos  letificauerit, opportunum rati sumus nunc tibi precepta et uoluntatem Dei ualidius inculcare, cum amplioribus beneficiis benignitati eius te prospicis debitorem. Nos quoque diuinis beneficiis benignitatem nostram penes te sociare optamus: sed graue nobis est, quia id a nobis uideris expetere quod omnino prestare non possumus. Si enim consentiamus aut patiamur inuestituras a tua excellentia fieri, et nostrum procul dubio, et tuum erit immane periculum. Qua in re contemplari te uolumus, quid aut non faciendo perdas, aut faciendo conquiras. Nos enim in prohibitione hac nichil amplius obedientie, nichil liberalitatis per ecclesias nanciscimur: nec tibi debite potestatis aut iuris subtrahere quidquam nitimur, nisi ut erga te Dei ira minuatur, et sic tibi  prospera cuncta contingant. Ait enim Dominus: Honorificantes me honorificabo, qui autem contemnunt me erunt ignobiles . Dices itaque: Mei hoc iuris est. Non utique: non est imperatorium, non regium, sed diuinum. Solius illius est qui dixit: Ego sum ostium . Unde pro ipso te rogo, cuius hoc munus est, ut reddas hoc ipsi, ipsi dimittas cuius amori etiam que tua sunt debes. Nos autem cur tue obniteremur uoluntati, cur obsisteremus gratie, nisi Dei sciremus nos in huius negotii consensu uoluntati obuiare, gratiam amittere? Cur tibi quidquam negaremus quod cuiquam esset mortalium concedendum, cum beneficia de te ampliora sumpserimus?

Prospice, fili carissime, utrum decus, an dedecus  tibi sit, quod sapientissimus et religiosissimus Anglicanorum episcoporum Anselmus, propter hoc tuo lateri adherere, tuo ueretur in regno consistere. Qui tanta de te bona hactenus audierant, quid de te sentient, quid loquentur, cum hoc fuerit in regionibus diuulgatum? Ipsi, qui coram te tuos excessus extollunt, dum presentia tua caruerint, hoc ualidius infamabunt. Redi ergo, carissime fili, ad cor tuum propter misericordiam Dei: et, propter amorem unigeniti deprecamur, reuoca pastorem tuum, reuoca patrem tuum. Et si quis, quod non opinamur, grauius se aduersus te gesserit, si inuestituras auersatus fueris, nos iuxta uoluntatem tuam, quantum, cum Deo possumus, moderabimur. Tu tamen talis  repulse infamiam a persona tua et regno remoueas. Hec si feceris, etsi grauia quelibet a nobis petieris, que, cum Deo preberi facultas sit, profecto consequeris, et pro te Dominum, ipso adiuuante, exorare curabimus: et de peccatis, tam tibi, quam coniugi tue, sanctorum apostolorum meritis, indulgentiam et absolutionem faciemus. Filium autem tuum, quem ex spectabili et gloriosa coniuge suscepisti, quem, ut audiuimus, egregii patris Wilielmi nomine nominasti, tanta tecum imminentia confouebimus, ut, qui te uel illum leserit, Romanam ecclesiam uideatur lesisse.

Datum Laterani nono Kalendas Decembris.



CI bis. Monasterii Casalis Benedicti priuilegia confirmat. 
[MABILL. Annal. lib. LXX, t. u, p. 468.]


Dilecto filio abbati monasterii S. Petri . . . . . . . ut in ipso monasterio disciplina regularis conseruetur quam iuxta uallumbrosanorum fratrum consuetudinem ab ipsis illic initiis [idem Andreas instituerat] . . .

Datum Laterani u Kal. Decembris per manum Equitii agentis uices cancellarii, indictione XII, anno Dominice Incarnationis 1104 [1103], pontificatus autem domni Paschalis II anno u.



CII. G[ebhardum] Hirsaugiensem et ceteros catholicos abbates et monachos per Sueuiam hortatur ut mala equo animo ferant et G[ebhardum] Constantiensem colant. Arnoldum, Ecclesie Constantiensis inuasorem, excommunicatum nuntiat. 
[NEUGART, Codex diplomaticus Alemannie, II, 40.]


P. episcopus, seruus seruorum Dei, dilectis filiis G. Hirsaugiensi  et ceteris catholicis abbatibus et monachis per Sueuiam, salutem et apostolicam benedictionem.

Audiuimus, karissimi, quia plus solito mundus in uos seuiat, persecutiones accrescant, tumentes in uos fluctus maris acrius surgant. Sed mirabilis in excelsis Dominus, qui suis ea pedibus calcat. Propter quod rogamus, ne deficiatis in tribulationibus uestris, que est gloria uestra. Non enim, inquit Apostolus, condigne sunt passiones huius temporis ad  futuram gloriam, que reuelabitur in nobis. Huius glorie reuelationem patres nostri desiderantes ibant gaudentes de conspectu consilii: sic et nos, qui eorum debemus imitatores fieri, in tristitia et angustiis positi gaudeamus. Tristitia enim nostra uertetur in gaudium. Speramus enim in Domino, de sanctorum apostolorum meritis confidentes, quia ille uestris persecutionibus finem imponet, qui dicit: Ego uici mundum. uos igitur, dilectissimi, ad superne uocationis brauium intendentes, in presenti agone uiriliter contendatis, uos ipsos mutuis auxiliis foueatis, ad ardentem inter uos lucernam, fratrem uidelicet nostrum G.  Constantiensem episcopum omnes respicite, ipsum omnes unanimiter ueneremini, et collatis dilectionis brachiis ipsum et uos in  his tribulationibus adiuuetis. Porro Constantiensis ecclesie inuasorem A.  a Romana Ecclesia noueritis excommunicatum, et a catholice Ecclesie unitate tanquam putridum membrum esse precisum. Hunc quasi mortiferum uenenum per omnia fugite, et modis omnibus deuitate.

Dat. Laterani Iu Idus Feb. . . . .



CIII. Ad Guelphonem ducem Bauarie, Bertholdum ducem Sueuie, etc.---Illos ad catholicam Ecclesiam reuocat. 
[NEUGART, Cod. diplom. Alem., II, 41.]

P. episcopus, seruus seruorum Dei, egregiis uiris duci GUELPHONI  et fratri eius HENRICO  , duci,  BERTHOLDO  et nepoti eius HERIMANNO  , et ceteris principibus per Sueuiam . . .

Licet post Satanam conuersi de uestra salute iam diu sitis immemores, nos tamen, quos officii debitum et sedis apostolice compellit auctoritas, uestre salutis non possumus obliuisci. Unde opportunum duximus, litteris presentibus uos ipsos ad corda uestra reducere, et de somno mortis, corpore licet absentes, excitare. Dei patientia uos ad penitentiam exspectat, sed thesaurizatis uobis iram in die ire. Diu est, quod uos a catholice Ecclesie membris separastis, et peruerso capiti adhesistis, membris eiusdem Ecclesie, que uos in Christo generauit, iniurias irrogantes, et cum malorum omnium capite ipsam matrem uestram infestationibus aggrauantes.  Quod eo indignius iudicamus, ac grauius ferimus, qui eius uos defensores, eius uos nouimus amatores. Ipsa tamen, que sponsum suum quotidie pro filiis interpellat, si resipueritis, si eius uos membra recognoscitis, gratanter uos excipit, et in suorum restituet numero filiorum. Habetis iuxta uos summi capitis membrum, et Ecclesie oculum, fratrem uidelicet nostrum G. Constantiensem episcopum, qui uos de salute uestra plenius poterit informare, de tenebris ad lucem reducere: cuius uocem qui audit, illum se credat audire, qui dicit: Qui uos audit, me audit, et qui uos spernit, me spernit. Ad ipsum igitur tanquam ad patrem recurrite, ipsius monitis, sicut B. Petri et nostris in omnibus obedite. Quod si feceritis, a maledictionis uinculo eritis  absoluti. Porro Constantiensis Ecclesie inuasorem A. a Romana Ecclesia noueritis excommunicatum, et a catholice Ecclesie unitate tanquam putridum membrum esse precisum. Hunc quasi mortiferum uenenum per omnia fugite, et modis omnibus deuitate.

Dat. Lat. Iu Idus Febr . . . . .



CIu. Ad Gallos.---Soluit interdictum cui Eduensis episcopus uizeliacensem Ecclesiam subiecerat. 
[MANSI, Concil. XX, 1029.]

PASCHALIS episcopus, seruus seruorum Dei, clericis, militibus, et ceteris laicis per Gallicanas ecclesias, salutem et apostolicam benedictionem.

Audiuimus, et uix credere potuimus, quod confrater  noster Eduensis episcopus, et archidiaconi eius, uel archipresbyteri, non iustitia ducti, sed emulatione compulsi, uobis interdixerint uizeliacense cenobium deuotionis gratia adire, ecclesiam introire, et ad sepulcrum beate Marie, quod in eadem ecclesia celebratur, accedere, aut aliquas oblationes apponere. Noua profecto, noua hec est interdictio sacerdotum: cum ad deuotionem uocare, non a deuotione reuocare, sacerdotalis officii debitum uideatur. Porro nos interdictum hoc sacerdotali officio dissoluentes, scire uos uolumus quia siue episcopus, seu ministri eius, nisi ab hac presumptione destiterint, apostolice sedis indignatione plectentur.

Datum Laterani III Kal. Nouembris.



Cu. * Clero et populo Papiensi significat se monasterii S. Petri Celi Aurei priuilegia ledi a Willelmo episcopo non esse passurum. 

[Mentio tantum exstat apud ROBOLINI Notizie appartenenti alla storia della sua patria. Pauia, 1823, 8o, t. III, p. 224, 226.]



CuI. Ad Petrum regem Aragonum. 
[Histoire générale du Languedoc, Paris, 1730, fol., t. II, Pr., p. 365.]

PASCHALIS episcopus, seruus seruorum Dei, dilecto filio PETRO regi Aragonensium, salutem et apostolicam benedictionem.

Ecclesiam S. martyris Saturnini Tolosani antiquitus  specialiter esse iuris beati Petri plurimis est notum, in tantum quod predecessor noster bone memorie papa Urbanus cum XuII archiepiscopis et episcopis manu propria eam consecrauit, atque priuilegiis apostolice sedis sub anathematis uinculo ipsam muniuit, etc. Confrater noster Petrus Pampilonensis episcopus supranominato martyrii et canonicis suis ecclesiolam cum consilio D. Sancii regis patris uestri dedit, etc.



CuII. Ad Bertrannum comitem Tolosanum.---Increpatoria quod burgum S. Aegidii inuaserit, et oblationes altaris tanquam populares merces exposuerit. 
[Dom. BOUQUET, Recueil, tom. Xu, p. 32.]

 PASCHALIS episopus, seruus seruorum Dei, dilecto filio BERTRANNO comiti salutem, si obedierit, et apostolicam benedictionem.

Quid pater tuus  egregie strenuitatis comes de altari S. Aegidii, quid etiam de toto burgo fecerit, tu ipse non nescis. Scripturam quoque et excommunicationem in Nemausensi concilio, iuxta patris tui petitionem a sanctissime memorie Urbano papa factam, uel audisse te credimus uel uidisse: unde miramur quod burgum inuadere, et iuxta B. Aegidii ecclesiam munitiones nouas erigere presumpsisti.  Imo, quod grauius est, accepta pecunia, eiusdem oblationes altaris tanquam populares merces exposuisti; unde nos te tanquam dilectum filium admonemus, ne tam graui culpa te grauari diutius sinas. Et si enim, ut dicitur, Hierosolymitanum  iter inceperis, nichil anime tue proderit, quoniam excommunicationis et anathematis uinculo tenearis in eodem Nemausensi concilio promulgato. Alioquin iram et indignationem omnipotentis Dei sanctorumque apostolorum Petri et Pauli grauius profecto persenties.

Datum Laterani, XuIII Kal. Decembris.



CuIII. Ad Rangerium episcopum et canonicos Ecclesie Lucensis. 
[MANSI, Concil., XX, 1096.]


PASCHALIS episcopus, seruus seruorum Dei, uenerabili fratri et cepiscopo RANGERIO et canonico Lucane Ecclesie, salutem et apostolicam benedictionem.

Sancte in Christo memorie Leonem apostolice sedis episcopum decreuisse audiuimus ut, si quis de uestre Ecclesie canonicis non communiter uiuentibus Ecclesia excessisset, omnia eius ecclesiastica bona in usum fratrum communiter uiuentium conferrentur, quod in aliis etiam ecclesiis ab aliis Romanis pontificibus statutum agnoscimus. Unde miramur quod confratre uestro Ildebrando in Rosellanam Ecclesiam translato, prebende eius et  totum Ecclesie beneficium, quod tenuerat, in priuatos usus cesserit, et apostolice sedis auctoritate contempta, canonice degentium fratrum communio tanto augmento fraudata sit. Tibi presertim, carissime frater R., delictum hoc imponitur, quod apostolice sedis decreta irrefragabiliter custodire, et subditos clericos ad huius uite bonum etiam inuitos debueras inuitare; precipimus ergo ut omne illud Ildebrandi nunc Rosellani episcopi beneficium in communia redigatur. Qui uero obedire contempserint apostolice sedis iudicio puniantur.

Datum Laterani, XI Idus Octobris.



CIX. Ad Lanuinum eremi S. Marie de Turri magistrum. 
[CAPIALBI, Memorie per seruire alla storia della santa Chiesa Miletese, compilate da uito CAPIALBI. Napoli, 1835, 8o, p. 143.]


PASCHALIS episcopus, seruus seruorum Dei, dilecto filio LANUINO, salutem et apostolicam benedictionem.

Militensis Ecclesie canonicis frequenter iam litteras pro canonica celebranda electione transmisimus. Nuper autem precipimus ut usque ad octauam proxime Pasche pastorem sibi idoneum eligerent, quod  si differrent, ecclesie aditum illis interdiximus. uolumus ergo ut eos, comitissam, et bonos barones conuenias, et ipsos uice nostra ad pastoris electionem commoneas: si uero sicut hactenus contemptores exstiterint, aditum ecclesie omnino eis, donec satisfaciant, interdicas, et habito cum comitissa et baronibus consilio, electionem canonicam facias. Abbati S. Iuliani ut in tua presentia de obiectis sibi satisfaciat: monachum illum qui dudum in monasterio S. Euphemie constitutus est abbas  , si ab eiusdem cenobii occupatione per te commonitus deserere [al. discedere] noluerit, nostra fultus auctoritate excommunicationi subiicias, in his omnibus nostras uices sollicitus, et plenius habere te uolumus.



CX. Ecclesie S. Crucis et B. Eulalie Barcinonensis tutelam suscipit possessionesque et priuilegia confirmat. 
[FLOREZ, Espana sagrada, XXIX, 465.]


PASCHALIS episcopus, seruus seruorum Dei, dilecto in Christo filio RAYMUNDO, preposito Barcinonensis ecclesie, que in honore sancte Crucis et beate Eulalie dedicata est, eiusque successoribus canonice promouendis in perpetuum.

Iustis uotis assensum prebere, iustisque petitionibus aures accommodare nos conuenit: qui licet indigni iustitie custodes, atque precones in excelsa apostolorum principum Petri et Pauli specula positi, Domino disponente, conspicimur.  Quapropter, fili in Christo carissime Raymunde, deuotionis tue precibus annuentes, Sancte Crucis seu Beate Eulalie canonicam, cui Domino auctore preesse dignosceris, sub tutelam apostolice sedis accipimus, et per eam secularium hominum propitiante Domino grauamina remouemus. Presentis igitur priuilegii paginam tibi, tuisque successoribus canonice institutis, iure perpetuo concedimus et confirmamus ea omnia que Barcinonenses episcopi pro communi uictus sustentatione, uel alii fideles legitimis donationibus eidem canonice contulisse noscuntur: in quibus hec duximus propriis nominibus exprimenda, ecclesiam S. Marie iuxta mare, ecclesiam S. Michelis intus Barcinonem, cum pertinentiis et allodiis suis; ecclesiam  S. Ioannis de Pinu, cum pertinentiis suis; ecclesiam S. uincentii de Sarriano, cum pertinentiis suis; ecclesiam S. Cecilie; ecclesiam S. Andree de Palumbario, cum decimarum suarum medietate; ecclesiam S. Marie de Bitulona et S. Columbe de Gramamto; S. Saluatoris de Polignam; S. Marie de Linari; Sancti Saturnini de colle Sauadelli; S. Ioannis de Senata; S. Marie de Ulpereras; allodia in ciuitate Barcinonensi, et in eius suburbio, siue territorio, seu comitatu. Item allodia in episcopatu Gerundensi, et in episcopatu Ausonensi et Urgellensi. Quecunque preterea bona in  presentiarum iuste possidetis siue in futurum, concessione pontificum, liberalitate principum, uel oblatione fidelium, iuste atque canonice poteritis adipisci, firma uobis uestrisque successoribus et illibata permaneant. Decernimus ergo ut nulli omnino hominum liceat eamdem canonicam perturbare, aut eius possessiones auferre, uel ablatas retinere, uel iniuste datas suis usibus uindicare, minuere, uel temerariis uexationibus fatigare, sed omnia integra conseruentur eorum pro quorum sustentatione et gubernatione concessa sunt, usibus omnimodis profutura, salua Barcinonensis episcopi canonica reuerentia. Preterea constituimus ut sicut antiquitus noscitur institutum, et in eiusdem ecclesie libris continetur, semper collegii uestri fratres  numerum non excedant quadragenarium. Et quia tam de presentibus quam de futuris nos conuenit prouidere, sancimus ut alicui facultas non sit ultra prefixum numerum illic canonicum subrogare. Si qua sane ecclesiastica secularisue persona hanc nostre constitutionis paginam sciens contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, quod a sanctissimo corpore et sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco iusta seruantibus sit pax Domini nostri Iesu Christi quatenus et hic  fructum bone actionis percipiant, et apud districtum iudicem premia eterne pacis inueniant. Amen.

Scriptum per manum Raynerii scriniarii regionarii, et notarii sacri palatii.

Ego Paschalis catholice Ecclesie episcopus.

Datum Laterani per manum Equitii, agentis uicem cancellarii, uI Kalend. Februarii, indictione XII, Incarnationis Dominice anno 1104, pontificatus domini Paschalis II quinto.



CXI. *Monasterii Pegauiensis tutelam suscipit priuilegiaque confirmat, imposito monachis aurei unius censu annuo. 

[Exstat, teste Iaffé, apud SCHeTTGEN, Historie des Graien Wiprecht zu Groitzsch. Regensburg 1749, 8o, cod. prob., p. 4. »Desiderium quod ad.«]



CXII. Priuilegium pro monasterio Iesu Nazareni. 
[AYNSA, Fundacion de Huesca, p. 455.]

El papa Paschal II, en el año de 1102 entre otras cosas que concede al abad desta real casa, es confirmat las donaciones hechas de los reyes don Sancho y don Pedro, y asi mismo la concordia que rehizo entre el obispo de Huesca, y el abad de Montaragon.

Es su data: Laterani, per manum Ioannis S.  Romane Ecclesie cardinalis, II Idus Ianuarii, indictione X, Incarnationis Dominice anno millesimo centesimo secundo, pontificatus autem domni Paschalis II pape anno III.



CXIII. Lamberto episcopo Atrebatensi mandat ut ante diem apostolorum Petri et Pauli  una cum Ioanne episcopo Taruanensi iudicet inter Landfridum S. Wilmari abbatem et Heribertum, a comite Boloniensi eadem abbatia priuatum. 
[BALUZ. Miscell. edit. Luc. II, 146.]

PASCHALIS episcopus, seruus seruorum Dei, uenerabili fratri LAMBERTO Atrebatensi episcopo, salutem et apostolicam benedictionem.

Frater iste presentium portitor cum Taruanensis  capituli litteris uenit ad nos, conquerens se iam dudum de monasterii sui abbatia per manum Bononiensis comitis expulsum. Is autem frater qui eidem monasterio preesse dicitur, cum ad nos ueniret, infirmitate, sicut nobis relatum est, prepeditus, ad nos peruenire non potuit. Hanc igitur causam fraternitati tue uice nostra discutiendam committimus, ut, assumpto tecum fratre nostro Taruanensi episcopo, utriusque abbatis allegationem diligentius pertractes et usque in proximam apostolorum Petri et Pauli solemnitatem negotium hoc omnino canonice iustitia dictante definias.

Data Laterani uII Kal. Maii.



CXIu. Ad oppidanos S. Geminiani.---Ne illorum oppidum, illiusque ager, a uolaterrensis Ecclesie possessione unquam alienetur. 
[MANSI, Concil. XX, 1051.]


PASCHALIS episcopus, seruus seruorum Dei, clericis et laicis uniuersis de castello S. Geminiani, salutem et apostolicam benedictionem.

Paci et stabilitati Ecclesie uestre, et nos constitutione nostra, et uos obseruatione uestra prouidere debemus. Idcirco uobis omnibus presentium litterarum constitutione mandamus, et successoribus uestris in perpetuum seruandum precipimus, ut oppidum uestrum, quod S. Geminiani dicitur, eum monte Stafili iuxta posito, et cum uniuerso territorio suo, nullo unquam modo, nulla occasione, alienari  a possessione et proprietate uolaterrensis Ecclesie patiamini: sed sicut hodie est, sic semper in proprio uolaterrensis Ecclesie iure permaneat. Sane nec episcopo, neque cuilibet eiusdem Ecclesie ministro, facultas sit ipsum oppidum cum prefato monte in feudum persone alicui dare, locare, uendere, pignoratione uel commutatione contradere: neque marchioni, neque comiti, neque alicui potestati liceat idipsum oppidum, seu prenominatum montem capere, uel ab Ecclesie potestate subtrahere, uel quibuslibet occasionibus alienare: sed sicut superius dictum est, semper in proprio Ecclesie iure permaneat. Si quis uero aliter agere presumpserit; et qui fecerit, et qui consenserit, excommunicationi  subiaceat. Noueritis autem fratrem nostrum Rogerium, Ecclesie uolaterrensis antistitem, ita nobis in huius constitutionis capitulo consensisse: ut cum fratribus, qui eum ad nos comitati sunt, fieri ipse petierit, et ipse subscripserit.

Rogerius uolaterrensis Ecclesie indignus episcopus fieri rogaui, et ipse subscripsi.

Datum Laterani per manum Ioannis sancte Romane Ecclesie diaconi cardinalis, IX Kal. Iun., indict. II, anno Incarnationis Dominice 1104, pontificatus autem domni Paschalis II pape u.



CXu. *G[arsiam] episcopum Burgensem ire Astoricam iubet, ubi eo presente »quinque persone ex uetustioribus Mindunensis Ecclesie« iurent se archipresbyteratus duos, quos Ecclesia Compostellana sibi uindicet, »XL annorum spatio inconcusse possedisse.«

(Anno 1104, Oct. 1.---uide Historiam Compostellanam apud FLOREZ, España sagrada, XX, 77.



CXuI. Ad archiepiscopos et episcopos prouinciarum, Remensis, Senonensis ac Turonensis.---Ut Philippum regem et eius pellicem a uinculo excommunicationis absoluant. 
[MANSI, Concil., XX, 1015.]

PASCHALIS episcopus, seruus seruorum Dei, uenerabilibus fratribus, archiepiscopis et episcopis, per Remensem, Senonensem ac Turonensem prouincias, salutem et apostolicam benedictionem.

 Significatum nobis est quorumdam uestrum litteris, quia filius noster Francorum rex feminam illam pro qua toties commonitus, imo excommunicatus fuit, iuxta preceptum nostrum abiurare decreuerit: ipsa etiam mulier regem abiurare parata sit. Super quarum conuersione personarum non minimum exsultauimus: quia super uno peccatore penitentiam agente, gaudium esse angelis Dei ipso Domino testante didicimus. Quam nimirum causam fratri nostro Richardo Albanensi episcopo reminiscimini a nobis fuisse commissam. Si ergo idem frater, Francie iam fines egressus est, nos eamdem causam, aspirante Domino, una uobiscum peragendam uenerabili fratri Lamberto Atrebatensi episcopo committimus. Conuenientibus itaque uobis in unum, si  communis filius Francorum rex, et illa eius lateralis tactis sacrosanctis euangeliis omnem carnalis copule consuetudinem abiurauerint, mutuum quoque colloquium et contubernium, nisi sub testimonio personarum minime suspectarum, nunquam uidelicet ad idem flagitium redituri, sicut quorumdam uestrum litteris significatum est: satisfactionem eorum uice nostra uobiscum Atrebatensis episcopus suscipiat, et a uinculo excommunicationis absoluat: quatenus largiente Domino, et filium Ecclesia, et regem sibi Francia reconciliatum episcopali ministerio gratuletur.

Data Laterani per manum Ioannis, III Nonas Octobris.



CXuII. Monasterii S. Marie Bornhemensis protectionem suscipit, bonaque ac priuilegia confirmat, petente Manasse episcopo Cameracensi. 
[MIRAEUS, Opp. diplom., I, 519.]


PASCHALIS episcopus, seruus seruorum Dei, dilectis filiis canonicis B. Marie Bornhem, salutem et apostolicam benedictionem.

Deuotionis uestre petitiones benigne audiuimus, et monasterium Beate Marie apud Bornhem, in quo uitam regularem ducitis, iuxta postulationem Manassis Cameracensis episcopi, apostolice sedis munimine confouendum suscepimus.

Statuimus enim ut quecunque bona uel a Wenemaro  Gandensi, eiusdem loci fundatore, uel a quibuscunque fidelibus, in eadem ecclesia oblata sunt, uel in posterum fuerint, quecunque etiam uenerabilis fratris nostri Manassis Cameracensis episcopi concessione concessa sunt, quieta et integra confirmentur.

Quidquid preterea munitionis et libertatis idem confrater noster Manasses loco uestro collegioque largitus est, nos decreti presentis auctoritate firmamus: prohibentes ne quis eamdem ecclesiam temere perturbare, aut eius bona diripere, uel modis quibuslibet alienare presumat, quatenus omnipotenti Deo liberioribus animis debite seruitutis officia per eiusdem Dei gratiam persoluatis. Si quis autem presentis decreti tenorem agnoscens, contra id temere  uenire tentauerit, apostolorum principis Petri et nostre animaduersionis districtione multetur.

Datum Laterani per manum Ioannis, sancte Romane Ecclesie diaconi, u Idus Oct., indictione XIII, anno pontificatus domni Pachalis II pape uI.



CXuIII. * Monasterii Gottwicensis priuilegia confirmat. 

[Huius priuilegii nonnisi mentio exstat apud Iaffe, Regesta Rom. pont., p. 487, cum hac clausula: »Dedit Wattenbach.«]



CXuIII bis. Monasterii S. Blasii Admontensis possessiones confirmat. 
[PEZ, Thes. Anecd., III, III, 659.]


PASCHALIS episcopus, seruus seruorum Dei, uenerabili filio HEINRICO abbati uenerabilis monasterii quod Admuntis dicitur, in Salzburgensi parochia constituti, eiusque successoribus regulariter promouendis in perpetuum.

Austri terram inhabitantibus per prophetam Dominus precipit cum panibus occurrere fugienti: idcirco te, fili carissime Heinrice, te et fratres tuos de seculo ad omnipotentis Dei seruitium conuersos, et ad eius faciem fugientes gratanter excipimus. Quod nimirum cenobium reuerende memorie Gebhardus Salzburgensis episcopus in honore et nomine beati Blasii martyris in  montanis sue diecesis edificasse cognoscitur: per presentis igitur priuilegii paginam, apostolica auctoritate statuimus ut quecunque bona, quascunque possessiones, uel supradicti episcopi Gebhardi, uel successoris eius eque felicis memorie Tyemonis, aut aliorum fidelium legitimis donationibus, aut iure quolibet ad ipsum hodie monasterium pertinent, siue in futurum concessione pontificum, liberalitate principum, uel oblatione fidelium iuste atque canonice poterit adipisci, firma uobis uestrisque successoribus et illibata permaneant.

Decernimus ergo ut nulli omnino hominum liceat idem monasterium temere perturbare, aut eius possessiones auferre, uel ablatas retinere, minuere, uel temerariis uexationibus fatigare; sed omnia integra  conseruentur, eorum pro quorum sustentatione et gubernatione concessa sunt, usibus omnimodis profutura, salua Salzburg, episcopi canonica reuerentia, cui tamen non liceat omnino uexationem aliquam uel consuetudinem, que regularium quieti noceat, irrogare. Nec episcopo autem, nec abbati ipsi, nec persone alicui facultas sit, cenobii bona in feudum siue beneficium siue consensu meliorum fratrum personis aliquibus dare, uel modis aliis alienare.

Sane sepulturam eiusdem loci omnino liberam esse decernimus, ut eorum qui illic sepeliri deliberauerint, deuotioni et extreme uoluntati, nisi forte excommunicati sint, nullus obsistat. Laicos siue  clericos seculares ad conuersionem suscipere nullius episcopi uel prepositi contradictio uos inhibeat. Obeunte te nunc eius loci abbate, uel tuorum quolibet successorum, nullus ibi qualibet subreptionis astutia seu uiolentia preponatur, nisi quem fratres communi consensu, uel fratrum pars consilii sanioris secundum Dei timorem, et beati Benedicti Regulam elegerint.

Si qua igitur ecclesiastica secularisue persona hanc nostre constitutionis paginam sciens contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore et sanguine Dei et Domini Redemptoris nostri Iesu Christi aliena  fiat, atque in extremo examine districte ultioni subiaceat. Cunctis autem eidem loco iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen, amen, amen.

Scriptum per manum Rainerii scriniarii regionarii et notarii sacri palatii.

Ego Paschalis, catholice Ecclesie episcopus.

Datum Laterani per manum Ioannis, sacre Romane Ecclesie diaconi cardinalis, uIII Kal. Nou., ind. XII, Incarnationis Dominice anno 1105, pontificatus autem domini Paschalis II pape anno uI.



CXIX Ecclesie S. Frigdiani Lucensis possessiones iuraque confirmat. 
[BALUZ. Miscell. edit. Luc., Iu, 583, ex ms. cod. S. Frigdiani Lucensis.]


PASCHALIS episcopus seruus seruorum Dei, dilectis in Christo filiis Rothonis, preposito et eius fratribus in B. Frigdiani ecclesia regularem uitam professis eiusque successoribus in eadem ecclesia regularem uitam professis eiusque successoribus in eadem religione permansuris in perpetuum.

Desiderium quod ad religiosum propositum et animarum salutem pertinere monstratur auctore Deo sine aliqua est dilatione complendum. Quia  igitur uos, o filii in Christo karissimi, per diuinam gratiam aspirati mores uestros sub regularis uite disciplina cercere et communiter secundum sanctorum Patrum institutionem omnipotenti Domino seruire proposuistis, uotis uestris paterno congratulamur affectu. Unde etiam petitioni uestre benignitate debita impertimur assensum; uite namque canonice ordinem quem professi estis priuilegii auctoritate firmamus. Et ne cui post professionem exhibitam proprium quid habere, neue sine propositi uel congregationis licentia de claustro discedere liceat interdicimus; et tam uos quam uestra omnia sedis apostolice protectione munimus. uobis itaque uestrisque successoribus in eadem religione permansuris et omnia perpetuo possidenda sancimus, que  in presentiarum pro communis uictus sustentatione uel episcoporum Lucane Ecclesie uel aliorum fidelium legitimis donationibus, aut iure alio rationabili possidere uidemini; et quecunque in futurum concessione pontificum, liberalitate principum uel oblatione fidelium iuste atque canonice poteritis adipisci. Porro decimas ab omnibus ecclesie uestre parochianis citra personarum omnium infestationes uobis uestrisque successoribus in eadem religione persistentibus accipere et in usus canonicos dispensare concedimus, ac decreti presentis sanctione firmamus. Quibus enim spiritualia seminatis, equum est ut eorum carnalia cum Apostolo metatis. Obeunte te nunc eius loci preposito uel tuorum quolibet successorum,  nullus ibi qualibet subreptionis astutia seu uiolentia preponatur, nisi quem fratres communi consensu, seu fratrum pars consilii sanioris secundum Dei timorem, uel de suo uel de alieno si expedierit discipline regularis collegio prouiderint eligendum, salua Lucani episcopi canonica reuerentia, siquidem catholicus fuerit et gratiam atque communionem apostolice sedis habuerit. Dicimus etiam ut nulli omnino hominum liceat idem cenobium temere perturbare, aut eius possessiones auferre uel ablata retinere, minuere uel temerariis uexationibus fatigare; sed omnia integra conseruentur eorum pro quorum sustentatione et gubernatione concessa sunt, usibus omnimodis profutura. Si qua sane ecclesiastica secularisue persona hanc nostre constitutionis  paginam sciens contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio de perpetrata iniquitate cognoscat, atque in extremo examine districte ultioni subiaceat, et a sacratissimo corpore et sanguine Dei et Domini Redemptoris nostri Iesu Christi aliena fiat. Cunctis autem eidem loco iusta seruantibus sit pax Domini nostri Iesu Christi quatenus et hic fructum bone actionis percipiant, et apud districtum iudicem premia eterne pacis inueniant. Amen.

Scriptum per manus Rainerii scriniarii regionarii et notarii sacri palatii.

Ego Paschalis catholice Ecclesie episcopus.

 Datum Laterani per manum Ioannis S. R. E. diaconi cardinalis u Kal. Nouembris, indict. XIII, an. Dominice Incarnationis 1105 [1104], pontificatus autem domni Paschalis II PP. uI.



CXX. Priuilegium pro monasterio S. Orientii Auscitani. 
[Dom BOUQUET, Recueil, XIu, 322.]

PASCHALIS episcopus, seruus seruorum Dei, dilectis filiis OTGERIO priori et ceteris monachis S. Orientii, salutem et apostolicam benedictionem.

Ad hoc nos, disponente Domino, apostolice sedis seruitium promotos agnoscimus, ut eius filiis auxilium implorantibus efficaciter subuenire, et ei obedientes tueri ac protegere prout Dominus dederit, debeamus.  Igitur pro uenerabilis fratris nostri Hugonis Cluniacensis abbatis dilectione, ad cuius curam ex Cluniacensis monasterii iure locus uester pertinet, uestris, filii in Christo karissimi, precibus annuentes, monasterio uestro protectionis presidium non negamus . . . . . Preterea predecessorum nostrorum Leonis et Urbani II uestigiis insistentes, statuimus ut antiqua cemeterii uestri constitutio nulla emulorum quorum libet infestatione turbetur; sed, sicut sanctissimi predecessoris nostri Leonis IX auctoritate sancitum est, quiete in perpetuum perseueret. Proinde nec extra urbem, nec intra, Auxiensi archiepiscopo et eius canonicis liceat nouum cemeterium instituere; sed tam archiepiscopi quam regulares aut irregulares clerici, siue laici de quibus consuetudo  hactenus fuit, sepulture locum apud uos futuris temporibus sortiantur, etc.

Data Laterani per manum Ioannis sancte Romane Ecclesie diaconi cardinalis, Iu Kal. Nouembris, indict. XIII, anno Dominice Incarnat. 1105 [1104], pontificatus autem domni Paschalis pape secundi anno uI.



CXXI. Didaco episcopo Compostellano pallii usum tribuit. 
[FLOREZ, España sagrada, XX, 48.]

P. episcopus, seruus seruorum Dei, dilecto fratri DIDACO Compostellano episcopo Sancti Iacobi Ecclesie, salutem et apostolicam benedictionem.

 Iacobi apostoli corpus in partes Hispaniarum allatum occidentalis credit et ueneratur Ecclesia, cuius nimirum honor iuxta uaticinium Dauid dicentis: Mihi autem nimis honorati sunt amici tui, Deus, nimis confortatus est principatus eorum, succedentibus temporibus etiam apud homines Deo disponente succreuit. Nempe locus ipse ubi sacrosancta ipsa pignora requiescunt, prius uilla burgensis, deinceps municipium fuit, quod Compostelle nomine nuncupatum est. Mox per apostolice sedis dispositionem etiam episcopalis cathedra que in proximo Irie municipio fuerat, Compostellam translata est. Ipsa etiam cum Bracarensi metropoli subiaceret, ea mox libertate donata est, ut speciale sedis apostolice membrum fieret. Nos quoque,  tantam predecessorum nostrorum gratiam intuentes, filiorum nostrorum Alfonsi spectabilis regis, cuius opera eiusdem apostoli locus nostris temporibus admodum magnificatus est, et clericorum Compostellanorum precibus indulgendum duximus, ut pro tanti apostoli gratia Ecclesiam ipsam honore pallii decoraremus. Tibi igitur, carissime frater in Christo Didace, Compostellane ciuitatis episcope, pallii dignitatem ex apostolice sedis liberalitate concedimus, ut te et Ecclesiam tuam eidem apostolice sedi amplius semper debere cognoscas. Cuius profecto usum infra ecclesiam tantum ad missarum solemnia peragenda tibi licere cognoueris diebus inferius designatis, id est, Natiuitate Domini, Epiphania, Annuntiatione Domini, Cena Domini, Dominica  Palmarum, Pascha, Ascensione, Pentecoste, tribus festis B. Dei Genitricis semperque uirginis Marie, festo S. Michelis, S. Ioannis Baptiste natiuitate, solemnitate B. Iacobi seu ceterorum apostolorum, Commemoratione omnium sanctorum, dedicationibus ecclesiarum, festis etiam sanctorum Laurentii et uincentii martyrum, confessorum quoque Martini et Isidori. Cuius indumenti honor quoniam modesta actuum uiuacitate seruandus est, hortamur ut ei morum tuorum ornamenta conueniant, quatenus auctore Deo recte utrobique possis esse conspicuus. Quamobrem, carissime frater, quem pastoralis cure constringit officium, dilige fratres: ipsi quoque aduersarii propter mandatum Dominicum tuo circa te copulentur affectu; pacem  sequere cum omnibus, sanctimoniam sine qua nemo uidebit Deum. Piis uaces operibus, uirtutibus polleas, fulgeat in pectore tuo rationale iudicii cum superhumerali actione coniunctum: ita procedas in conspectu Dei et totius Ecclesie quod huiusmodi gregi commisso prebeas exempla, ut uideant opera tua bona, et glorificent Patrem uestrum qui in celis est. Sit in lingua uerus sermo, sit zeli feruor in animo. Creditum tibi agrum Dominicum exerce, dum licet, semina in timore, dum tempus est; bonum faciendo non deficias: tempore enim suo metes non deficiendo. uigilanter itaque terrena negotia relinquendo, celestibus anhela. Que retro sunt obliuiscens, in ea que ante sunt temetipsum enixius  extende. Mens tua in seculari uarietate non defluat, sed tota in unum currat atque confluat. Finem respice, quem mira suauitate Dauid respexerat, cum dicebat: Unam petii a Domino, hanc requiram, ut inhabitem in domo Domini omnibus diebus uite mee. Sancta Trinitas fraternitatem tuam glorie sue protectione circumdet, et ad finem qui non finitur peruenire concedat.

Datum Laterani per manum Ioannis sancte R. E. diaconi cardinalis, II Kal. Nouemb., indictione XIII, Natiuitatis Dominice anno 1104.



CXXII. Ad principes, milites ac ceteros laicos per Hispaniam et Gallitiam.---De illicita copulatione. 
[FLOREZ, ll. 90.]


P. episcopus, seruus seruorum Dei, principibus, militibus, ac ceteris laicis per Hispaniam et Gallitiam salutem et apostolicam benedictionem.

Graue ualde et horrendum de uestris partibus flagitium nuntiatur: non solum enim iuxta prophetam, sanguis sanguinem tangit, sed sub specie penitentie percipiende, quidam ultronei huius nequitie feruntur auctores, quasi in flagitio permanentibus locus penitentie pateat; et quidam tamen renitentibus peccata plerumque confingunt. Ceterum sub spe penitentie Deum offendere, hoc est penitentie, sibi aditum denegare. Quicunque igitur filios uel filias suas incestis nuptiis copulant, eodem se reatu astrictos nouerint quo et ii qui copulantur  astricti sunt, nisi eos iuxta facultatem suam dirimere sepositis dolis mera uoluntate curauerint. Hec igitur ne de cetero fiant, modis omnibus interdicimus, et fratribus nostris episcopis penitus cercenda precipimus.

Datum Laterani, II Kal. Nouembris.



CXXIII. Priuilegium pro monasterio Usenhouensi. 
[Monumenta Boica. Monachii, 1763, 4o, t. X, p. 439.]

PASCHALIS episcopus, seruus seruorum Dei, uenerabili filio HERCHENBALDO Usenhouensi abbati, eiusque successoribus regulariter substituendis in perpetuum.

Austri terram inhabitantibus per prophetam Dominus  precepit cum panibus occurrere fugientibus. Idcirco uos, filii in Christo karissimi, de seculo fugientes gratanter excipimus, et per sancti Spiritus gratiam sedis apostolice munimine confouemus. uestre siquidem congregationis apud Usenhouen locum perpetuo manere decernimus, et quecunque predia, quecunque bona Berthuldus et Otto comites, seu bone in Christo memorie Azecha cum duobus filiis suis Bernardo et Eccardo comitibus pro suarum animarum salute, beato Petro, cuius nomine locus uester insignis est, et congregationi uestre obtulisse noscuntur, quecunque etiam in futurum concessione pontificum, liberalitate principum, uel oblatione fidelium iuste atque canonice poteritis  adipisci, firma uobis uestrisque successoribus et illibata permaneant. Decernimus ergo ut nulli omnino hominum liceat idem cenobium temere perturbare, aut eius possessiones auferre, uel ablatas retinere, minuere, uel temerariis uexationibus fatigare, sed omnia integra conseruentur eorum pro quorum sustentatione et gubernatione concessa sunt, usibus omnimodis profutura. Chrisma, oleum sacrum, consecrationes altarium siue basilicarum, ordinationes monachorum, qui ad sacros fuerint ordines promouendi, ab episcopo, in cuius diecesi, accipietis, siquidem gratiam atque communionem apostolice sedis habuerit, et si ea gratis ac sine prauitate uoluerit exhibere; alioquin liceat uobis catholicum quem malueritis, adire antistitem et  ab eo consecrationum sacramenta suscipere, qui apostolice sedis fultus auctoritate, que postulastis indulgeat. Obeunte te nunc eius loci abbate, uel tuorum quolibet successorum, nullus ibi qualibet subreptionis astutia, seu uiolentia preponatur, nisi quem fratres communi consensu, uel fratrum pars consilii sanioris uel de suo uel de alieno, si oportuerit, collegio secundum Dei timorem et beati Benedicti regulam elegerint. Porro sepulturam loci uestri omnino liberam esse sancimus, ut eorum, qui ibi sepeliri deliberauerint, deuotioni et extreme uoluntati, nisi forte excommunicati sint, nullus obsistat. Sane aduocatum uobis supradictum Berthuldum comitem, uel post eum Ottonem concedimus filium quoque Ottonis, quem potissimum elegeritis.  Ceterum nec ipsis nec aliis aduocatiam loci liceat quasi hereditariam uindicare; alioquin quem utiliorem monasterio abbas fratresque prouiderint, apostolice sedis auctoritate promoueant. Si quis sane in crastinum archiepiscopus aut episcopus, imperator aut rex, princeps aut dux, comes, uicecomes, iudex, aut ecclesiastica quelibet secularisue persona hanc nostre constitutionis paginam sciens, contra eam temere uenire attentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini nostri Redemptoris  Iesu Christi aliena fiat, atque in extremo examine districte ultioni subiaceat. Cunctis autem eidem loco iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen.

Scriptum per manum Rainerii scriniarii regionarii et notarii sacri palatii.

Datum Laterani per manum Ioannis sancte Romane Ecclesie diaconi cardinalis, uII Idus Nouembr., indict., XIII, anno Domin. Incarn. 1104, pontificatus autem domni Paschalis II pape uI.



CXXIu. Priuilegia atque possessiones ecclesie collegiate S. Amati Duaci confirmat. 
[MIRAEUS, Opp. diplom., II, 1361.]


PASCHALIS episcopus, seruus seruorum Dei, HERIBERTO decano et eius fratribus in ecclesia Duacensi S. Marie et S. Amati Domino seruientibus in perpetuum.

Sicut iniusta poscentibus nullus est tribuendus effectus, sic legitima desiderantium non differenda petitio. Proinde nos legitima uestra desideria perpendentes, iuxta confratris nostri Lamberti, uenerabilis Atrebatensis episcopi, postulationem, precibus uestris paterna benignitate prebemus assensum, ut  Ecclesia uestra in Atrebatensi parochia sita, tuitione sedis apostolice protegatur.

Per presentis igitur priuilegii paginam auctoritate apostolica uestre Duacensi S. Amati ecclesie confirmamus possessiones illas que uel egregii ducis Maceronti, uel aliorum fidelium legitimis donationibus in presenti ad eamdem uidentur ecclesiam pertinere:

uidelicet in pago Menpisico Tatem, Macriuillam cum altari et decima totius uille et omnibus appenditiis suis. In eadem uilla, ecclesiam in honore S. Amati ex toto liberam, et curtem canonicorum omnino liberam super fluuium Escre, totam uillam Fleternam cum decima; apud Guneuelt dimidiam bercariam; apud Heldenses decimam illam, que  est inter Neppam et Guarnamam, et porcinam beccam et potestatem Guarnestum.

Apud Bonennias iuxta Abartianas totam decimam corporis ecclesie. Quidquid preterea iuste hodie prefata beate Marie et S. Amati ecclesia possidet; quidquid in futurum concessione pontificum, liberalitate principum uel oblatione fidelium legitime atque canonice poterit adipisci, firma tibi tuisque successoribus et illibata permaneant.

Sane decanus siue prepositus non alius uestro collegio preponatur, nisi qui uel omnium, uel meliorum fratrum consensu debito canonice fuerit cum Dei timore prouisus.

Decano ecclesie curam committat episcopus:  cui tamen Ecclesiam ipsam grauare non liceat, uel exactiones aliquas aut consuetudines irrogare.

Porro canonici, siue alii clerici omnes eidem Ecclesie seruientes decani disciplina corrigantur; nec ad ordinationem ab episcopo sine ipsius licentia admittantur: nec alterius quam ipsius et fratrum arbitrio cerceantur.

Ceterum nec decano, nec preposito facultas sit ecclesie bona sine fratrum communi uel sanior consilio in feudum dare, prebendas, uel cetera ministeria disponere, aut quidquam grauius de rebus Ecclesie stabilire.

Precipimus etiam atrium et claustrum et mansiones canonicorum infra castrum ab omni seculari potestate libera conseruari, ita ut nec in ipsis, nec  in facultatibus aut seruitoribus ipsorum preter ipsorum uoluntatem manumittatur.

Rerum uestrarum inuasores atque raptores canonice monitos, nisi satisfecerint, excommunicandi, sicut ex reuerende memorie Gerardi episcopi concessione habetis, ita et in posterum habere concedimus facultatem. Quos ex nomine designatos ante satisfactionem comprouincialium nemo suscipiat, salua in omnibus Atrebatensis episcopi canonica reuerentia. Chrisma, oleum sacrum, uel oleum infirmorum, siue aquam, cemeterio, atrio siue basilicis reconciliandis, ab Atrebatensi matrice accipietis Ecclesia, omni utique prauitate seposita.

Ad hec adiicientes decernimus ut nulli omnino hominum liceat eamdem Ecclesiam temere perturbare,  aut eius possessiones auferre, aut ablatas retinere, minuere uel temerariis uexationibus fatigare, sed omnia integra conseruentur, eorum pro quorum sustentatione et gubernatione concessa sunt, usibus omnimodis profutura, salua suprascripti Atrebatensis episcopi, ut dictum est, canonica reuerentia.

Si qua sane ecclesiastica secularisue persona hanc nostre constitutionis paginam sciens, contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sanctissimo corpore et sanguine Dei et Domini Redemptoris nostri Iesu Christi aliena  fiat, atque in extremo examine districte ultioni subiaceat.

Cunctis autem eidem Ecclesie iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis obtineant. Amen.

Scriptum per manum Rainerii scriniarii et notarii sacri palatii.

+ Ego Paschalis catholice Ecclesie episcopus.

Datum Laterani per manum Ioannis sancte Romane Ecclesie diaconi cardinalis, Iu Idus Nouembris, indictione decima tertia, anno Dominice Natiuitatis millesimo centesimo quarto, pontificatus autem domni Paschalis secundi pape sexto.



CXXu. Ad Lanuinum, eremi S. Marie de Turri magistrum. 
[CAPIALBI, Memorie della Chiesa Miletese, p. 144.]


PASCHALIS, etc. dilecto filio LANUINO, etc.

De fratris Hugonis promotione, et abbatis S. Iuliani expulsione nos admodum gaudere cognoscas, quia hunc omnipotens Deus monasterio B. Euphemie iam per biennium abbatis solatio destituto prouidit, et illum ab ipsius loci occupatione remouit.  Stude ergo, fili, ut iuxta B. Benedicti Regulam in B. Iuliani cenobio abbas eligatur, quem ad nos consecrandum, largiente Domino, destinabis. Etsi enim fratres nostri clamauerint, nos tamen que iuris sunt B. Petri minime patiemur imminui. Fratres tuos eremi cohabitatores in Domino salutamus; ut in caritate permaneant modis omnibus cohortamur: nos ipsos tuis et illorum orationibus attentius commendamus. De rebus P. Petri ita studeas sicut expedire cognoscis  .



CXXuI. *Ascero archiepiscopo Lundensi, Luccie primati, pallium mittit. 

[Huius bulle mentio tantum exstat in Chronico episcop. Lundens. apud LANGEBEK, Scriptores Rerum Danicarum. Haunie, 1772, fol., t. uI, p. 623.]



CXXuII. Manassi, archiepiscopo Remensi, scribit de abbate S. Medardi per militem inimicum Simonie accusato. 
[BALUZ. Miscell. II, 149.]

PASCHALIS episcopus, seruus seruorum Dei, uenerabili fratri et cepiscopo MANASSI Remensi, salutem et apostolicam benedictionem.

Significauerat nobis dilectio tua abbatem Sancti Medardi in concilio comprouincialium a milite quodam de Simonia inopinate pulsatum septima manu purgari debere adiudicatum. Ipse postmodum ad  nos ueniens grauatum se in causa ipsa fuisse conquestus est, quoniam aduersus se unius persone, que ei iam diu inimica exstiterat, accusatio sine omnium testium assertione suscepta est. Qua in re multum de sapientie uestre prouisione miramur. Licet enim ad Simoniaci flagitii accusationem personas etiam cuiuslibet ordinis minus idoneas ecclesiastice consuetudinis usus admittat, diuini tamen oris sententiam preterire quis audeat, qua dicitur: Non stabit unus testis contra aliquem, quidquid illud peccati et facinoris fuerit, sed in ore duorum aut trium testium stabit omne uerbum. Porro de his qui ante hesternum et nudiustertius inimici exstiterant una et eadem in omnibus causis Patrum deliberatio continetur. Igitur etsi aliis in conuersationibus idem  abbas minus integer estimetur, in hoc tamen negotio, ubi nullus prorsus testis adfuisse dicitur, pro sola inefficacis infamie nota quod se septima manu purgauerit sufficere arbitramur. nisi forte criminis eiusdem testes emerserint.

Data Laterani, Iu Kal. Aprilis.



CXXuIII. Ad Stephanum abbatem et monachos S. Aegidii.--- Denuntiat se excommunicaturum Bertrannum  comitem Tolosanum et quosdam eius milites, nisi ab iniuriis monasterio illatis desistant. 
[Dom BOUQUET, Recueil, Xu, 39.]

PASCHALIS episcopus, seruus seruorum Dei, dilectis filiis STEPHANO  abbati et monachis S. Aegidii, salutem et apostolicam benedictionem.

Bonum quod de oblationibus altaris B. Aegidii Bertrannus comes fecerat, ualde laudaueramus; sed illud nos uehementius grauat quia, cum omnes fere B. Aegidii possessiones pro quorumdam contumacia in uadimoniis posita dicuntur, idem comes Bertrannus et quidam milites eius oblationes ipsas conantur inuadere. Insuper uestro iam monasterio multas iniurias irrogant, quibus profecto per presentes litteras  denuntiamus, quia nisi destiterint, nos eos tanquam excommunicationi: subiiciemus.

Datum XuII Kal. Maii.



CXXIX. Ad monachos et ceteros fideles S. Aegidii.--- Ne quis de altaris oblatione quidquam, inuito abbate, distrahere uel fraudare presumat. 
[Dom BOUQUET, Recueil, Xu, 32.]

PASCHALIS episcopus, seruus seruorum Dei, dilectis filiis monachis et ceteris fidelibus S. Aegidii, salutem et apostolicam benedictionem.

Quia magne res discordia dilabuntur, parue res concordia coalescunt, monemus uos et rogantes precipimus ut uno animo, uno sensu, abbatem  uestrum timentes diligatis, diligentes timeatis, et in eius obedientia persistentes monasterii res diligentius custodire debeatis, que nimirum partim factionibus uestris, partim uiolentia militari distracte multum et pessundate cognoscuntur. De altaris oblatione per sanctorum apostolorum obedientiam interdicimus, ne quis eos rapere, aut inuito abbate distrahere, uel fraudare presumat, sed in usus ad quos date uel dande sunt, cum timore Domini conseruentur. Si qui uero aliter forte presumpserint, et facientes et consentientes ab Ecclesie liminibus sequestramus.

Data II Kal. Nouembris.



CXXX. Gisie, abbatisse Romaricensi, suadet, a canonicis Calmosiacensibus pro parochialis ecclesie S. Marie parte concambium accipiat. 
[MARTENE, Thesaurus Anecdot., III, 1175.]


PASCHALIS episcopus, seruus seruorum Dei dilecte filie GISLAE Romaricensi abbatisse, salutem et apostolicam benedictionem.

Causam que inter uos et Calmosiacenses canonicos agitur, tam ex uestris quam ex illorum nuntiis diligenter audiuimus. Igitur de parochiali ecclesia Sancte Marie, in qua et uestrum et illorum monasterium  possidet portionem, id consilii respondemus ut, quia ecclesia uobis per Dei gratiam abundantibus minus necessaria est, a Calmosiacensibus canonicis, licet pauperes sint, in loco alio pro portione uestra, bonorum uirorum consilio accipiatis tale concambium, per quod detrimentum uestro monasterio euenisse iuste conqueri non possitis. De loco autem in quo nouum ipsorum monasterium constructum est, hanc iudicii sententiam canonica equitate proferimus, ut si iurisiurandi per competentes personas exhibita probatione monstrauerint monasterii fundationem iuste factam et sine legitima Romaricensium calumnia decennio permansisse, datorem quoque loci uel eius predecessores fundum ipsum per annos triginta sine legali calumnia possedisse  constiterit, nec quid imminutum de quadragenarii spatio uideatur, nullam de cetero a uobis molestiam pro eodem negotio patiantur. Non enim pati possumus, ut idem uiri sub apostolice sedis tutela religiose Domino seruientes, aut per uos, aut per alios iniustis uexationibus affligantur.

Datum Laterani uIII Idus Februarii.



CXXXI. Gisle abbatisse Romaricensi precipit ut ab iniuriis in monachos Calmosiacenses desistat. 
[MARTEN. ubi supra, t. III, p. 1175.]

PASCHALIS episcopus, seruus seruorum Dei, dilecte filie GISLAE Romaricensi abbatisse, et eius congregationi,  salutem et apostolicam benedictionem.

Quia pax multa diligentibus nomen Domini, et quies ei seruientibus semper est necessaria, idcirco grauis est nobis discordia que inter uos et Calmosiacenses fratres occasione rerum temporalium agitatur. Quamobrem dilectioni uestre scripsimus ut partem illam ecclesie quietam dimitteritis, aut de fundo uobis competenti concambium acciperetis, quod utrumque facere adhuc neglexistis. Idipsum igitur repetito uobis mandantes, precipimus ut omnino ab eorum iniuriis desistatis; alioquin beati Petri uindictam, ipso adiuuante, in uos districtius proferemus.

Datum Laterani uI Kalendas Nouembris.



CXXXII. Eustachium comitem monet ut Lambertum episcopum Arelatensem manere in possessione altarium quorumdam sinat. 
[BALUZ. Miscell. edit. Luc., II, 148.]


PASCHALIS episcopus, seruus seruorum Dei, egregio comiti EUSTACHIO, salutem et apostolicam benedictionem.

Que bonis inchoantur principiis, nisi bono fine claudantur, non laudem sed uituperationem merentur. Quamobrem strenuitatem tuam monemus et monentes rogamus ut de bonis que cepisti nullam  penitudinem geras, sed in eis immobilis perseueres, altaria que fratri nostro Lamberto Atrebatensi episcopo cum quadam diceris conditione restituisse, quiete deinceps et sine aliqua molestia ipsum et ipsius ecclesiam in perpetuum possidere permittas, cum eo pacem et concordiam integram componas. ualde enim periculosum est eos offendere, quos Deus dixit suorum pupillam oculorum. Quapropter nobilitatem tuam iterum iterumque monemus ut Atrebatensem ecclesiam altaria illa perpetuis temporibus quiete possidere permittas, et illius ecclesie antistitem tanquam patrem spiritualem uenerari, diligere, et pacem cum ipso plenam habere procures. Omnipotens Dominus sanctorum apostolorum meritis uos ab omni malo  protegat et defendat, in bonis perseuerantiam tribuat, a peccatis absoluat et ad uitam perducat eternam.

Data Terracine III Kal. Martii.



CXXXIII. Ad Manassem archiepiscopum Remensem.---De ecclesiis decem Lamberto restituendis. 
[BALUZ. ubi supra.]

PASCHALIS episcopus, seruus seruorum Dei, uenerabili fratri MANASSI Remensi episcopo, salutem et apostolicam benedictionem.

Super Guarinfrido archipresbytero conqueritur frater noster Atrebatensis episcopus quia decem sui iuris ecclesias in Atrebatensi, ut dicitur, territorio sitas ei uiolenter aufert et iam diu pertinaciter retinet,  unde ab eodem fratre nostro excommunicatus asseritur. Mandamus igitur dilectioni tue ut eumdem Guarinfridum conuenias; et si fratri nostro satisfacere noluerit, pro sua in eum contumacia non solum excommunicationem, sed etiam anathema dictabis.

Data Terracine XI Kal. Martii.



CXXXIu. Ad Lambertum episcopum Atrebatensem.---De clericis quibusdam excommunicatione solutis. 
[BALUZ. ubi supra, p. 149.]

PASCHALIS episcopus, seruus seruorum Dei, uenerabili fratri LAMBERTO Atrebatensi episcopo, salutem et benedictionem.

 Nonnulli ecclesie tue clerici ante nostram presentiam conuenerunt, diuersas querimonias afferentes. Quibus seriatim auditis et fratrum nostrorum consultatione tractatis, omnes ab excommunicationis uinculo, promisso utique debito satisfactionis, absoluimus. Omnes enim iuxta tenorem a nobis propositum debitam tibi tanquam episcopo proprio obedientiam promiserunt. Et pro his quidem qui rapinas bonorum suorum per clientes tuos sustinuisse conquesti sunt, benignitatem tuam rogamus ut iustitiam super eorumdem bonorum rapina perficias; quarum profecto rerum descriptionem nobis oblatam per tuum tibi archidiaconum destinamus. Porro diaconi duo Algisus et Robertus uxores hactenus  habitas tactis sacrosanctis Euangeliis abdicarunt; pro quibus etiam dispensationem tuam monemus, et petimus ut eorum uite et saluti in posterum debeas prouidere. Hugo autem Balduini filius intra dies quadraginta postquam in patriam Domino disponente redierit, de illata sibi querimonia se iustitiam facturum tibi iurisiurandi assertione firmauit, nisi quantum fuerit ei tua miseratione dimissum. Sane in Roberti causa beati Siricii et prolata coram nobis et effectu est perpetrata sententia quam Himerio Tarraconensi episcopo scribens ait: »Quisquis clericus aut uiduam aut certe secundam duxerit coniugem, omni mox ecclesiastice dignitatis priuilegio denudetur, laica tantum sibi communione concessa.« Cui mox in preceptis dedimus ut tibi deinceps  tanquam proprio studeat episcopo humiliter obedire. Et ipse etiam, cum excommunicationis uinculo solueretur, se de presenti negotio quidquid preciperemus facturum super Euangelia sancta iurauerat. Et ipsum igitur tanquam filium iam obedientem suscipias, et ei quod iuste ualueris paterne miserationis impendas. Si quid autem boni misericorditer concesseris nos pro pace Ecclesie tolerabimus.

Datum Laterani Nonis Decembris.



CXXXu. Ad B[ernardum archiepiscopum Toletanum], D[idacum] Compostellanum, D.  Minduniensem, P[etrum] Lucensem, episcopos.---De abbate Ciniensi. 
[FLOREZ, España sagrada, XX, 91.]


P. episcopus, seruus seruorum Dei, uenerabilibus fratribus et cepiscopis B. apostolice sedis legato, D. Compostellano, D. Minduniensi, P. Lucensi, salutem et apostolicam benedictionem.

Abbatem Ciniensi cenobio ex conuentus episcopalis sententia restitutum P. comes Froylaz loco suo uiolenter excussit: uos autem tanti officii uestri feruore flagratis, ut tantam Ecclesie iniuriam tacitis clamoribus toleretis: nec illud prophete opprobrium pertimescitis, quo ex diuina indignatione dicitur: Nocte tacere feci matrem tuam. Expergiscimini igitur et clamate, et eumdem comitem modis omnibus congruentibus conuenite, ut abbatem ipsum Nunonem in locum suum redire, et res monasterii secundum  episcoporum sententiam quiete tenere permittat; quod si usque ad proxime Quadragesime medium contempserit facere, uos eum tanta nostra quam uestra auctoritate cercere curate.



CXXXuI. *Ecclesie Affligemensis immunitatem corroborat.

(uide Sigeberti Auctarium Affligemense ad an. 1105, ap. PERTZ, Monum. Germ. hist., Script. t. uI, p. 400 .



CXXXuII. Ad Stephanum Besuensem abbatem.---Besuensis cenobii possessiones et iura confirmat. 
[MANSI, Concil. XX, 1033.]

PASCHALIS episcopus, seruus seruorum Dei, dilecto  filio Stephano Besuensi abbati, eiusque successoribus regulariter promouendis in perpetuum.

Religiosis desideriis dignum est facilem prebere consensum, ut fidelis deuotio celerem sortiatur effectum. Proinde nos religionis uestre desideria confouentes, uestro Besuensi monasterio in honore beatorum apostolorum Petri et Pauli edificato, eorumdem apostolorum ex apostolice sedis benignitate munimen impendimus. Constituentes, et presentis decreti pagina sancientes, ut ecclesia de Albiniaco, et ecclesia Sancti Benigni, et capella Sancte Marie que castello montis Saluionis sita est, ad supradictam Albiniaci ecclesiam pertinens, ecclesia etiam Camlintensis, et ecclesia de Maias, cum appenditiis suis, capella de Fouenz uestro semper  cenobio ita firme, ita libere quieteque permaneant, sicut a fratre nostro Rotberto Lingonensi episcopo, cum totius Lingonensis cleri conniuentia tradita sunt.

Idipsum etiam de duabus prebendis statuimus, quas bone memorie Harduinus et Hugo, Lingonenses episcopi, fratribus in ecclesia Sancti Gengulfi apud Lingonas Domino seruientibus tradiderunt.

Idipsum etiam statuimus super ecclesia de Siuoio cum pertinentiis suis, super capella Sancti Mauricii seu Sancti Dionysii, capella Sancti ualeriani, et ecclesie de Raiol, et parte quarta ecclesie Sancti Martini de monasterio, seu ceteris rebus quas bone memorie Hugo Bisontinus episcopus uestro monasterio  contradidit. Porro ecclesia Sancti Remigii que est in burgo Besue, et ecclesia de Belenauo cum appenditiis suis, ita in possessione uestra liberas, ita ab omnibus consuetudinalibus immunes semper manere censemus, sicut a bone memorie Alberico quondam Lingonensi episcopo, seu successore eius Rainardo eiusdem ecclesie uenerabili episcopo, libertate ac immunitate donate sunt.

Preterea confirmamus uobis ecclesiam Saluatoris de ueteribus uineis, ecclesiam Sancti Martini de Luco, ecclesiam Sancti Laurentii de Beria, ecclesiam Sancti Benigni de Bensis uilla, ecclesiam Sancti Sequani, que est parochialis, ecclesiam Sancti ualerii de Talemaro, ecclesiam Sancti Leodegarii de Genziuiaco, ecclesiam Sancti Martini Belmontis, capellam  quoque Sancti Marcellini, quam bone memorie Geilo Lingonensis episcopus ad luminaria altaris ecclesie uestre contulisse dignoscitur, cum beati Prudentii martyris sub eodem altari reliquias collocauit, cum appenditiis et mancipiis utriusque sexus, sicut ea supradictus episcopus uirdunensi episcopo commutauit. Ecclesiam quoque Sancti Hippolyti de Pontiliaco cum appenditiis suis, ecclesiam de Casoro Sancti Symphoriani, ecclesiam Sancte Marie de Fonuens, a Lamberto Lingonensi episcopo datam cum pertinentiis suis. Ecclesiam quoque Sancti Gengulfi superius nominatam. Porro uillam Besue sanctorum apostolorum Petri et Pauli monasterio adiacentem, cum omnibus pertinentiis suis, ab omnium hominum uexationibus liberam,  sicut hodie est, uobis in perpetuum sancimus. Piscariam quoque Fontis loco usque ad Pincianum in iure ac possessione uestra semper seruari libere quieteque sancimus.

Preterea quecunque in presentiarum nunc idem monasterium possidet, siue in futurum concessione pontificum, liberalitate principum, uel oblatione fidelium, iuste atque canonice poterit adipisci, firma tibi, tuisque successoribus, et illibata permaneant.

Decernimus ergo ut nulli omnino hominum liceat idem cenobium temere perturbare, aut eius possessiones auferre, uel ablatas retinere, minuere, uel temerariis uexationibus fatigare, sed omnia integra conseruentur, eorum, pro quorum sustentatione et gubernatione concessa sunt, usibus omnimodis profutura,  salua Lingonensis episcopi canonica retinentia. Ut episcopo tamen, aut episcopi ministris, omnino non liceat monasterium ipsum, aut eius loca grauare, nec ornamenta ecclesie qualibet occasione diripere, nec exactiones aliquas, aut consuetudines que fratrum quieti noceant, irrogare. Interdicimus etiam ne quis idem Besuense cenobium in cellam redigere audeat, quandiu monastici ordinis obseruantia illic Domino prestante uiguerit.

Si quis sane in crastinum archiepiscopus uel episcopus, imperator uel rex, princeps aut dux, comes, uicecomes, aut iudex, uel quelibet ecclesiastica secularisue persona, hanc nostre constitutionis paginam sciens, contra eam uenire tentauerit, secundo  tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore et sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat.

Cunctis autem eidem loco iusta seruantibus sit pax Domini nostri Iesu Christi, quatenus hic fructum bone actionis percipiant, et apud districtum iudicem premia eterne pacis inueniant. Amen.

Scriptum per manum Raynerii scriniarii et notarii sacri palatii.

Datum Laterani per manum Ioannis S. R. E. diaconi cardinalis, Kal. Ianuarii, indict. XIII, Incarnat.  Dominice anno 1105, pontificatus autem domni Paschalis II pape uI.

Ego Paschalis episcopus catholice ecclesie subscripsi.



CXXXuIII *Henricum regem de »Saxonia Romane Ecclesie communi reconcilianda« hortatur.

(uide EKKEHARDI Chronicon uniuersale ad an. 1105 .



CXXXIX. Monasterii Casinensis possessiones et priuilegia confirmat. 
[COCQUELINES, Bullarum, priuileg. Rom. pont. ampl. Collect. Rome, 1739, fol. t. II, p. 126.]

PASCHALIS episcopus, seruus seruorum Dei, reuerentissimo  et carissimo fratri ODERISIO, predecessoris nostri Urbani manibus et in cardinalem sancte Romane Ecclesie sacerdotem, et in abbatem Casinensis monasterii consecrato, eiusque successoribus regulariter substituendis in perpetuum.

In monastica legislatione et latore S. Benedicto constat Casinense cenobium uniuersorum per occidentem monasteriorum caput a Domino institutum: qui nimirum locus sedis apostolice filiorum in opportunitatibus refugium permansit et permanet; et nos ergo tam diuine constitutioni quam et fraterne benignitatis dulcedini respondentes, locum ipsum et uniuersa ad eum pertinentia, quieta semper et ab omnium mortalium iugo libera permanere, et sub solius sancte Romane Ecclesie iure ac defensione  perpetua haberi decernimus, in quibus hec propriis nominibus adnotanda duximus. In primis monasterium Domini Saluatoris positum ad pedem ipsius montis, atque monasterium S. Dei genitricis uirginis Marie, quod uocatur Plumbarola; itemque monasterium S. Marie in Cingla; cellam sancti Benedicti in Capua cum cellis et pertinentiis suis, S. Sophie in Beneuento, S. Marie in Canneto iuxta fluuium Triuium, S. Benedicti et S. Laurentii in Salerno, S. Marie in Tremiti cum ipsis insulis, S. Liberatoris in Marchia cum omnibus suis pertinentiis, S. Benedicti in Marsi, S. Marie in Luco, et S. Cosmati in ciuitella, S. Angeli in Barregio cum omnibus pertinentiis suis, S. Marie Ancillarum Dei in ciuitate Cosentia, S. Marie in Banse, et Ioannis  puellarum in Capua, S. Angeli ad formam, S. Agathe in Auersa: item S. Rufi, et S. Benedicti Pizuli in Capua, S. Petri de Laco, S. Petri de Auellana, S. Erasini et S. Benedicti et S. Scholastice in Caieta, S. Magni in Fundi, S. Stephani et S. Benedicti in Terracina, S. Petri in Foresta, S. Pauli ibidem, S. Marie in Ponte Corbo, S. Dionysii ad Pontem, S. Anastasie et S. Benedicti in Beneuento ad portam Rufini, S. Benedicti in Pantano, S. Angeli et Sancti Nicandri in Troia, Sancte Cecilie in Neapoli, Sancti Eustasii de Pantesia, Sancti Benedicti in Larino, et Sancti Benedicti in Pectinari, Sancte Marie ad casalem planum, Sancte Trinitatis in Termule, Sancti Focatis in Lesina cum foce et piscaria, Sancti Benedicti  in Asculo, Sancti Eustasii in Petra abundanti; item Sancti Eustasii uipera, S. Marie in Baruentano, Sancte Scholastice in Pinne, Sancti Saluatoris in Taue, Sancti Nicolai iuxta fluuium Trustino. In Abrutio, Sancti Benedicti in Trunto, Sancti Benedicti in fluuio Tisino, Sancti Apollinaris in Firmo, qui dicitur Aplanus, Sancte Marie in Arbascla, Sancti Martini in Sabine, Sancti Angeli in Marano, et Sancti Septem-Fratrum, et Sancti Laurentii, et Sancti Benedicti in Ripa Ursa. In comitatu Aquense, cellam Sancti Gregorii, et Sancti Mauritii, et Sancti Pauli, Sancti Constantii, Sancti Christophori, et Sancti Nicolai, et Sancte Marie in Albaneta, et Sancti Nicolai in Ciconia, Sancti Benedicti in Clia, Sancti Nazarii in Comino, et Sancti  ualentini, et Sancti Martini, Sancti Urbani, Sancti Angeli, Sancti Pauli, Sancti Felicis, Sancti Saluatoris, et Sancti Angeli in ualle-Luce, Sancti Michelis in Oliueto, Sancti Nicolai in Pica, Sancti Angeli in Cannutio, Sancte Marie in uerule, Sancti Petri in Ascleta, Sancte Lucie et Sancti Petri in Curulis, et Sancti Syluestri, et Sancti Martini, et Sancte Lucie in Arpino, Sancte Marie de Castello Zupponi, Sancti Benedicti in colle de insula, Sancte Marie in Banco, Sancti Nicolai in Turice, Sancti Germani in Sora, Sancti Benedicti in Paschesano, Sancti Petri in Morino, Sancti Angeli in Pesco Canali, Sancti Patris in formis, Sancti Angeli in Albe, Sancti Erasmi in Pompeano, Sancte Marie in cellis. In uenafro, Sancti Benedicti, et Sancti Nazarii, et Sancti Martini in  ipsa Furca, et curtem Sancte Marie in Sala, et Sancti Benedicti in Pizuli; ibidem Sancti Benedicti in Cesama, Sancti Benedicti in Suessa, et curtem que dicitur Lauriana, Sancti Benedicti in Theano, Sancte Marie in Caluo, Sancti Nazarii in Anglena, Sancti Adiutoris et Sancti Benedicti in Alifas, Sancti Domini in Telesia, Sancti Martini in Ulturno. In Amalphi Sancte Crucis et Sancti Nicolai, Sancte Crucis in Isernia, Sancti Marci in Carpinone, Sancti ualentini in Ferentino, Sancti Angeli in Algido, Sancti Marci in Cecano, Sancte Agathe in Tusculano, et Sancte Hierusalem et Sancti Benedicti in Albano; in Roma, monasterium Sancti Sebastiani, quod dicitur Pallaria; in Lucca, cellam Sancti Georgii,  Sancti Saluatoris in ciuitella; in ducatu Spoletino, Sancte Marie in Calena, Sancti Benedicti in Trani, Sancti Benedicti in Bari, Sancti Petri imperialis in Tarento; in Calabria, cellam Sancte Anastasie, Sancti Nicolai in Salectano, Sancte Marie in Tropea, Sancte Euphemie in Marchia: item ciuitatem, que dicitur Sancti Germani, positam ad pedem ipsius montis, et castellum Sancti Petri, quod ab antiquis dictum est castrum Casini, castellum Sancti Angeli, Piniatarium, Plumbariola, Pesdemonte, Iunctura, Sancti Ambrosii, Sancti Apollinaris, Sancti Georgii, uallem Frigidam, Sancti Andree, uautra monastica, uautram comitalem, Sancti Stephani Terami, Tracte, Mortula, cum ipsa curte, que dicitur Casafortini, Sancti Saluatoris, qui uocatur  Cocuruzo, Turrem ad mare iuxta fluuium Gauillianum, Sancti Petri in Colia, Sancti uictoris, Torraclo, Ceruaria, Sancti Helie, ualle rotunda, Sarra-Cenesca, Castellum Pontis Corui, quod nostris temporibus acquisitum est. In Marchia Teatina castellum, quod dicitur Lastinianum, Montem Alberici, Mucelam, Sancti Quirici cum porto Frisa, Sancte Iuste; in comitatu Asculano, castellum, quod dicitur Octauus, et post montem Cimianum, et Triuillanum et Cauinum. In principatu Castellum, quod dicitur Ripa Ursa, Montembellum, Petramfracidam. In Comino castellum, quod uocatur uicalicum. In Marsi territorio Carseolano castellum, quod dicitur Auricula, Piretum, Rocca, que dicitur in Camarata, et Fossaseca. In Calabria Cetrarium; in Amalphi  Fundicum: in territorio Troiano Castellione de Baroncello: in territorio Capuano Gualdum de Liburia, curtem Sancti Felicis de Miniano, cum ecclesia Sancti Hippolyti. Preterea, per presentis priuilegii paginam apostolica auctoritate statuimus, ut quecunque in presenti uestrum cenobium iuste possidat, siue in futurum, concessione pontificum, liberalitate principum, uel oblatione fidelium iuste atque canonice poterit adipisci, firma tibi, tuisque successoribus, et illibata permaneant. Decernimus ergo ut nulli omnino hominum liceat idem cenobium perturbare, aut eius possessiones auferre, uel ablatas retinere, uel iniuste datas suis usibus uindicare, minuere, uel temerariis uexationibus fatigare: sed omnia integra conseruentur eorum pro quorum  sustentatione et gubernatione concessa sunt, usibus omnimodis profutura. Porro de monasterio Sancte Sophie, intra Beneuentum sito, siue de monasterio Bandusino, nullum loco uestro preiudicium euenire uolumus pro priuilegiis, que nos, munimentorum uestrorum ignari, eisdem monasteriis contulisse cognoscimus; sed predecessorum nostrorum munimine Cassinensi cenobio collata, proprium robur obtineant. Eorumdem et nos uestigiis insistentes Cassinense cenobium ceteris per occidentem cenobiis preferendum asserimus, et tam te quam successores tuos in omni conuentu episcoporum seu principum superiores omnibus abbatibus considere, atque in iudiciis priorem ceteris sui ordinis uiris  sententiam proferre sancimus. Usum quoque compagerum, ac chirotege, dalmatice, ac mitre, preter cardinalatus ius, quo in sede apostolica fungeris, tam tibi quam successoribus tuis in precipuis festis habendum concedimus. Sane tam in ipso uenerabili monasterio, quam et in cellis eius, cuiuslibet Ecclesie episcopum uel sacerdotem preter Romanum pontificem ditionem quamlibet aut excommunicandi, aut interdicendi, aut ad synodum prouocandi presumere prohibemus; ita ut nisi ab abbate uel priore loci fuerit inuitatus, nec missarum solemnia inibi audeat celebrare; liceatque ipsius monasterii et cellarum eius fratribus clericos cuiuscunque ordinis, de quocunque episcopatu ad conuersionem uenientes, absque episcoporum contradictione suscipere; liceat  absque cuiuslibet secularis uel ecclesiastice potestatis inhibitione subiectos monasteriis suis tam monachos quam sanctimoniales feminas iudicare: liceat etiam fratribus per cellas in ciuitatibus constitutas ad diuina officia celebranda, quandocunque uoluerint, signa pulsare; chrisma, oleum sanctum, consecrationes altarium siue basilicarum, a quocunque uolueritis, Catholico accipiatis episcopo: baptismum uero per clericos uestros in oppidis uestris seu uillis agatis: reditum, qui ab officialibus nostris apud Ostiam uel Portum de nauibus exigi solet, naui uestre, si qua eo uenerit, relaxamus. Ad perpetuum etiam hospitium tibi tuisque successoribus Palladii cellam concedimus, ut de uestra illic congregatione quem uolueritis ordinetis; quem si  forte Romano pontifici in abbatem promouere placuerit, omnino tamen tanquam uestre congregationi, monachum sub uestra decernimus dispositione persistere. Obeunte autem te, nunc eius loci abbate, uel tuorum quolibet successorum, nullus ibi qualibet subreptionis astutia seu uiolentia preponatur, nisi quem fratres communi consensu, seu fratrum pars consilii sanioris, secundum Dei timorem, et Sancti Benedicti Regulam elegerint. Ad hec tam presentium quam futurorum auaritie ac nequitie obuiantes, omnes omnino seditiones, quas leuas dicunt, seu direptiones in cuiuscunque abbatis morte, aut electione, fieri, auctoritate apostolica interdicimus. Si quis sane in crastinum archiepiscopus aut episcopus, imperator aut rex, princeps aut dux,  comes, uicecomes, iudex, aut ecclesiastica quelibet secularisue persona hanc nostre constitutionis paginam sciens, contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, atque a sacratissimo corpore ac sanguine Dei et Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen.

Scriptum per manum Raynerii scriniarii regionarii,  et notarii sacri palatii.

Ego Paschalis catholice Ecclesie episcopus.

Datum Laterani per manum Ioannis sancte Romane Ecclesie diaconi cardinalis, indictione XIII, XuI Kal. Aprilis, anno Dominice Incarnationis 1105, pontificatus autem domni Paschalis secundo sexto.



CXL. *Monasterii S. Petri Celi Aurei Papiensis priuilegia confirmat. 

[PENNOTI, Hist. tripart. ord. cleric. canonic., p. 202, teste ROBOLINI, Notizie, III, 227.]



CXLI. Monasterii S. Benedicti Padilironensis possessiones et priuilegia confirmat, imposito monachis duarum auri unciarum tributo annuo. 
[CONCQUELINES, Bullar. etc. ampt. Collect. II. 128]


PASCHALIS episcopus, seruus seruorum Dei, dilecto in Christo filio ALBERICO abbati uenerabilis monasterii Sancti Benedicti super Padum et eiusdem successoribus regulariter substituendis in perpetuum.

Iustis uotis assensum prebere iustisque petitionibus aures accommodare nos conuenit, qui, licet indigni, iustitie custodes, atque precones in Ecclesia apostolorum principum Petri et Pauli in specula, Deo disponente, conspicimur. Eapropter, fili carissime Alberice, tuis petitionibus annuentes, cenobium uestrum in apostolice sedis defensionem excipimus,  sicut a predecessore nostro sancte memorie Urbano II susceptum est. Illud itaque tibi tuisque successoribus regulariter substituendis auctoritate apostolica confirmamus, omnia nunc ad ipsam pertinentia, medietatem scilicet insule, que dicitur S. Benedicti super Padum cum omnibus decimis eiusdem, insulis et siluis ac piscationibus suis: ecclesiam Sancti Blasii cum tota insula, que dicitur Gurgo, et silua, et adiacentibus paludibus castrum quod uocatur Castellus cum uilla et ecclesia S. Bartholomei, cum decimis omnibus, et reliquis ad ipsum pertinentibus; uillam que uocatur Capud-uici, uillam Sabianam cum ecclesia Sancti Andree cum decimis et pertinentiis suis, ecclesiam Sancti uenerii de Marceneto cum medietate eiusdem castri, casale  barbatum cum baptismali ecclesia Sancti Michelis, cum ripatico de transitu nauium, et terra ad ipsam ripam pertinente: capellam in Labiola, capellam Sancti Ioannis in Burbatio cum pertinentiis suis: capellam Sancti Matthei in Nucetulo cum ipsa uilla, capellam Sancti ualentini de Marengo cum suis pertimentiis. In episcopatu Brixiensi ecclesiam Sancti Iusti intra castrum medule, extra ecclesiam Sancti uiti cum terris ad easdem cellas pertinentibus. In episcopatu Ferrariensi ecclesiam Sancti Benedicti cum pertinentiis suis apud oppidum Ficarolum. In episcopatu Boloniensi ecclesiam Sancte Marie in loco, qui dicitur Lambrianum, cum ecclesia Sancti Ioannis, qui dicitur Dalmanzaticum. In episcopatu  Parmense ecclesiam Sancti Leonardi prope ciuitatem sitam, item ecclesiam Sancti Michelis infra eamdem ciuitatem; item ecclesiam Sancti Michelis, in loco qui dicitur Teliore, capellam Sancti Michelis de Coturlione; in episcopatu Metamocensi monasterium Sancti Cypriani. In episcopatu Taruisiano ecclesiam Sancte Helene in loco qui dicitur Tassaria, Mantue hospitalem domum nouiter a comitissa Mathilda constructam, et uobis commissam, cum capella et omnibus suis pertinentibus. Item in burgo Sancti Benedicti baptismalem ecclesiam Sancti Floriani, item ecclesiam Sancti Siri in insula Sancti Benedicti sitam: item baptismalem ecclesiam Sancti Marci in loco qui dicitur uillula, cum decimis et terris sibi pertinentibus: item in  burgo Sancti Benedicti apud Gonzagam, cum capella Sancte Marie intra castrum cum terris et decimis eiusdem uille, quas usque hodie idem monasterium possidere uidetur, saluo iure obedientiaque Regiensis episcopi; capellam Sancti Sixti in loco, qui dicitur Lectum Paludanum: in castro Ariano ecclesiam Sancti Prosperi: item baptismalem ecclesiam Sancti uitalis cum medietate decimarum, et aliarum rerum sibi pertinentium; item ecclesiam Sancti Domini, ecclesiam Sancti Prosperi, et ecclesiam Sancti Gregorii. In episcopatu Lucensi monasterium Sancti Martini in colle cum duabus ecclesiis sibi pertinentibus, uidelicet Sancte Marie in loco, qui dicitur Turrilum; et Sancti Saluatoris iuxta castrum uiuenarium; item ecclesiam  Sancti Bartholomei iuxta ciuitatem Lucensem. Hec et cetera loca uel predia, que uestro cenobio iam donata sunt, uel in futurum Deo miserante iuste ac rationabiliter donari contigerit, firma uobis uestrisque successoribus, et illibata permaneant. Ad hec adiicimus ut in omnibus prioratibus et cellis, que uestro nunc regimini subiecta sunt, nullus unquam futuris temporibus abbatem ordinare presumat. Omnes autem ecclesie, seu capelle, uel cemeteria que in uestra potestate subsistunt, libera sint, et omnis exactionis immunia. Nec cellarum uestrarum ubi libet positarum fratres interdictione, uel excommunicatione parochie diuinorum officiorum suspensionem patiantur: sed tam monachi ipsi quam famuli eorum, et qui se monastice professioni deuouerunt,  clausis ecclesiarum ianuis, non admissis diecesanis, diuine seruitutis officia celebrent, et sepulture debita peragant. Concedimus etiam uobis, laicos, seu clericos seculares ad conuersionem per loca uestra suscipere, et dominicatorum uestrorum decimas obtinere. Si quid preterea Mathildis uenerabilis comitissa de ipsis rebus, quas per beatum Petrum possidet, uestro monasterio dederit, salua Romane Ecclesie proprietate, concedimus. Missas sane in uestro cenobio publicas per episcopum fieri omni modo prohibemus, ne in seruorum Dei recessibus popularibus occasio prebeatur ulla conuentibus. Obeunte te, nunc eius loci abbate, abbas a fratribus cum consensu et auctoritate Cluniacensis  abbatis regulariter eligatur. Electus ab episcopo Mantuano, si canonicus catholicus fuerit, sine oneris exactione, muneris, aut seruitii, aut usurpatione conditionis, benedicatur; siue alias Romanum presulem exspectet, consecrandus. Clericos monasterii sine professionis uel conditionis exactione cuiuslibet sponte et libenter, ab abbate inuitatus, ordinet. Oratoria ab eis in locis constructa, ubi euidens necessitas poposcerit, gratis consecret. Chrisma, oleum sanctum monasterio uel eius ecclesiis baptismalibus sponte indulgeat. Abbatem uel monachos excommunicare, ipsis uel ipso cenobio interdictionis sententiam absque nostra uel successorum nostrorum licentia non presumat inferre. Si autem canonicus et catholicus non fuerit, uel si  ultra aliquod illicitum pro his usurpare uoluerit, liceat abbati, quem uoluerit catholicum adire antistitem, et quecunque necessitas expetit, ab ipso recipere. Quod si cognita huius nostri priuilegii pagina, uel Mantuanus episcopus, uel ceteri in quorum diecesibus uestre sunt facultates, temerario ausu perturbare uos, et res cenobii diminuere, uel suis usibus deinceps usurpare presumpserint, omnem se, quam hactenus habuerunt amissuros nouerint potestatem. uos autem, fratres, diuinis sollicitius instare seruitiis, et regularem districtius disciplinam obseruare curate. Ad iudicium autem huius percepte a sede apostolica libertatis duas auri uncias annuatim Lateranensi palatio persoluetis. Hoc igitur nostre priuilegium sanctionis, si quis in  crastinum archiepiscopus aut episcopus, rex, princeps, dux, marchio, prefectus aut iudex, comes, uicecomes, uel persona quelibet magna uel parua, scienter infringere aut temerare presumpserit, et monasterium illud grauare aut perturbare temere conatus fuerit, secundo tertioue commonita, si non satisfactione congrua emendauerit, a Christi et Ecclesie corpore auctoritate potestatis apostolice segregetur. Conseruantibus autem pax a Deo et misericordia presentibus ac futuris seculis conseruetur. Amen.

Scriptum per manum Raynerii scriniarii regionarii, et notarii sacri palatii.

Ego Paschalis catholice Ecclesie episcopus SS.

Ego Ioannes Tusculanensis episcopus SS.

 Ioannes cardinalis presbyter de titulo S. Eusebii SS.

Richardus Albanensis episcopus SS.

Risus presbyter cardinalis tituli S. Damasii SS.

Datum Laterani per manum Ioannis sancte Romane Ecclesie diaconi cardinalis ac bibliothecarii, XIII Kalend. Aprilis, indictione XIII, Incarnationis Dominice anno 1105, pontificatus autem domini Paschalis secundi pape uI.



CXLII. Ad Guidonem Papiensem episcopum.---Priuilegia, possessiones et iura Papiensis episcopatus confirmat. 
[MANSI, Concil. XX, 1049.]

 PASCHALIS episcopus, seruus seruorum Dei, uenerabili GUIDONI Papiensium episcopo, eiusque successoribus in perpetuum.

Sicut iniusta poscentibus nullus est tribuendus effectus, sic legitima desiderantium non est differenda petitio. Tuis igitur, frater in Christo carissime, precibus annuentes, omnem uestre Ecclesie dignitatem per predecessorum nostrorum priuilegia, uel authentica scripta concessam, nos quoque presentis priuilegii auctoritate firmamus. Siquidem fraternitatem tuam inter missarum solemnia pallio decorauimus; et tam tibi quam successoribus tuis concedimus in processione Palmarum, et ferie secunde post Pascha, equum album equitare udone coopertum, crucem inter ambulandum preferre.  Monasterio S. Donati, a Ticinensi quondam episcopo in Seouilla fundatum, monasterium Sancte Marie in Cairate, licet extra uestram diecesim sita uideantur, sicut hactenus habita sunt, cum omnibus ad ipsa pertinentibus, in uestra semper ditione ac dispositione habeantur. Ceterum etiam monasteriorum que infra uestre diecesis fines sunt, canonica dispositio, et abbatum qui in eis sunt, uel abbatissarum discussio, electio et consecratio, uestro semper arbitrio conseruentur, saluo in omnibus sedis apostolice priuilegio: quos profecto uel quorum presbyteros ad uestrum expediat uenire concilium. Sane monasteriis, aut capellis aliquibus, preter matricem ecclesiam, baptismum generalem fieri petatur,  prohibemus. In quibus si qua forte precepta contra sacros canones elicita inueniri contigerit, nostris canonicis non preiudicent institutis. Clericos, sanctimoniales, uiduas urbis uestre, sine uestra conscientie nemo presumat in iudicium trahere, aut uim eorum rebus inferre: nec cemeteriorum, que intra uel extra ciuitatem sunt, curam uobis, aut potestatem subtrahere quelibet persona presumat: nec ullus unquam cuiuscunque dignitatis aut potentie homo, quasi sub obtentu hospitalitatis, in tuo uenerabili episcopio, aut domibus sacerdotum tuorum, et omnium clericorum, sine tua tuorumque successorum uoluntate habitare presumat: nec in rebus mobilibus aut immobilibus, siue personis cuiuscunque conditionis, ad uestram Ecclesiam pertinentibus,  inuasionem aut uiolentiam uobis inuitis fieri sine legali ratione permittimus. Decernimus ergo ut nulli omnino hominum liceat eamdem ecclesiam temere perturbare, aut eius possessiones auferre, uel ablatas retinere, minuere, uel temerariis uexationibus fatigare. Sed omnino integra conseruentur eorum, pro quorum sustentatione et gubernatione concessa sunt, usibus omnimodis profutura. Si qua sane ecclesiastica secularisue persona, etc., ut in epistolis precedentibus.

Scriptum per manum Ioannis scriniarii regionarii et notarii sacri palatii.

Ego Paschalis, catholice Ecclesie episcopus subscripsi.

Datum Laterani per manum Ioannis sancte Romane  Ecclesie diaconi cardinalis ac bibliothecarii, undecimo Kalendas Aprilis, indict. XIII, anno Dominice Incarnationis 1105, pontificatus autem domni Paschalis II pape uI.



CXLIII. Ad Martinum priorem Camaldulensem.---Monasteria subiecta eremo Camaldulensi in protectionem suscipit. 
[MITTARELLI, Annal. Camaldul., t. III, append., p. 191.]

PASCHALIS episcopus, seruus seruorum Dei, dilecto in Christo filio MARTINO uenerabilis eremi Camaldulensis priori, eiusque successoribus regulariter promouendis  in perpetuum.

Ad hoc nos disponente Domino in apostolice sedis seruitium promotos agnoscimus, ut eius filiis auxilium implorantibus efficaciter subuenire, et ei obedientes tueri ac protegere, prout Dominus dederit, debeamus. Unde oportet nos uenerabilibus locis manum protectionis extendere, et seruorum Dei quieti attentius prouidere. Tuis igitur, fili in Christo uenerabilis Martine, et fratrum tuorum precibus annuentes, uos et locum uestrum presentis decreti auctoritate munimus, et tibi tuisque successoribus regulariter promouendis concedimus et confirmamus eremum ipsam, que dicitur Campus-amabilis, cum uniuersis cellulis sibi adiacentibus. Quecunque  etiam loco uestro legitimis fidelium donationibus oblata sunt, per huius uobis priuilegii paginam confirmamus. In quibus hec propriis uisa sunt nominibus exprimenda: Monasterium Sancti Donati, quod dicitur Fons-bonus cum hospitio et curtibus suis, uidelicet curte de Monte, de Partina, de Soci, de Condolere, de Arcena, de Ormena, de Pumina, de Fogiano, de Campi, monasterium Sancte Marie situm Poplene cum ecclesiis et rebus sibi pertinentibus. Ecclesia Sancti Saluatoris sita Florentie cum suis pertinentiis. S. Petri apud Arretinum cum suis pertinentiis; Sancti Petri apud Fontianum cum ecclesiis et pertinentiis suis. Monasterium Sancti Frigiani apud Pisas cum ecclesiis et pertinentiis suis. Sancti Petri de Puteolis cum ecclesiis et pertinentiis  suis. Monasterium Sancti Petri situm Luci cum castellis et ecclesiis et pertinentiis suis. Ecclesiam Sancti Sauini sitam Chio cum pertinentiis suis. Monasterium Sancti Bartholomei in Anglario cum monasteriis et ecclesiis, castellis, curtibus et pertinentiis suis ex integro, sicut Bernardi filii Sidonie. Ecclesia Sancti Petri de Eremo, que est Faioli cum pertinentiis suis. Sancti Quirici de Fogiano cum pertinentiis suis. Sancti Georgii sita Murro cum pertinentiis suis. Preterea quecunque hodie iuste possidetis, siue in futurum concessione pontificum, liberalitate principum, uel oblatione fidelium iuste atque canonice poteritis adipisci, firma uobis uestrisque successoribus et illibata permaneant. Decernimus ergo ut nulli omnino hominum liceat idem  cenobium temere perturbare, aut eius possessiones auferre, uel ablatas retinere, minuere, uel temerariis uexationibus fatigare, sed omnia integra conseruentur eorum pro quorum sustentatione et gubernatione concessa sunt, usibus omnimodis profutura.

Chrisma, oleum sanctum, confirmationes, altarium siue basilicarum consecrationes, ordinationes monachorum, qui ad sacros fuerint ordines promouendi, ab episcopo in cuius diecesi estis, accipietis, siquidem gratiam atque communionem apostolice sedis habuerit, et si ea gratis ac sine prauitate uoluerit exhibere. Alioquin liceat uobis catholicum quem malueritis adire antistitem, et ab eo consecrationum sacramenta suscipere, qui apostolice sedis  fultus auctoritate que postulastis indulgeat. Ad hec adiicimus ut nulli episcoporum facultas sit uos aut uestre congregationis fratres absque canonico iudicio excommunicationi subiicere. Si que sane ecclesiastica secularisue persona hanc nostre constitutionis paginam sciens contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore et sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco iusta seruantibus sit pax Domini nostri Iesu Christi, quatenus et hic fructum bone  actionis percipiant, et apud districtum iudicem premia eterne uite pacis inueniant. Amen

Scriptum per manum Raynerii scriniarii regionarii et notarii sacri palatii.

Ego Paschalis catholice Ecclesie episcopus SS.

Datum Laterani X Kal. Aprilis per manum Equitii agentis uicem cancellarii, indictione XIII, Incarnat. Dominice anno 1105, pontificatus autem domni Paschalis II pape uI.



CXLIu. Ad Anselmum Cantuariensem archiepiscopum.--- Excommunicatos esse in Lateranensi concilio inuestiturarum in Anglia fautores. 
[MANSI, Concil., XX, 1062.]

 PASCHALIS episcopus, seruus seruorum Dei, uenerabili fratri Cantuariensi archiepiscopo ANSELMO, salutem et apostolicam benedictionem.

De illata tibi iniuria membra Ecclesie non modicum patiuntur: quia, sicut dicit Apostolus, si compatitur [cor. si quid patitur] unum membrum, compatiuntur et cetera membra . Licet enim corporali separemur presentia, unum tamen in capite sumus. Tuas namque iniurias ac repulsas eque ac nostras portamus. Illud etiam nos uehementer affligit, quod tua religio regno sublata est Anglico. Que enim sunt sine pastore oues, lupus rapit et dispergit. Idcirco de tua ad eos reuersione modis quibus possumus laboramus. Unde in concilio nuper habito ex communi fratrum et  cepiscoporum sententia deliberatum est, et regis consiliarios qui ad inuesture flagitium illum impellunt, et eos qui ab eo inuestiti sunt, ab ecclesie liminibus repellendos: quia de libera conantur facere ancillam. Quam nimirum sententiam nos sancti Spiritus iudicio in comitem de Mellento et eius complices promulgauimus, et eamdem ipsam, in eos, qui sunt inuestiti a rege, eiusdem sancti Spiritus iudicio confirmamus. Regis uero sententia ea ex causa dilata est, quia suos ad nos nuntios in preterite pasche tempore debuit destinare.

Date Laterani uII Kalen. Aprilis.



CXLu.  Roberto, comiti de Mellento, iram Dei minatur si pergat Anglorum regi persuadere ut »in causa inuestiturarum Romane Ecclesie repugnet.« 
[Opp. Anselmi Cantuar., Epist. lib. Iu, ep. 62.--- Cf. eiusdem Epist. l. Iu, 73.]

PASCHALIS episcopus, seruus seruorum Dei, dilecto filio, ROBERTO comiti de Mellento, salutem et apostolicam benedictionem.

Nos te in familiaritatem asciuimus et in Dei rebus et beati Petri seruitio socium habere credimus. Id ipsum iam nobis secundis litteris promisisti. Cete rum de te longe anter referunt qui nouerunt. Aiunt enim quod pene solus aut pre ceteris solus Anglorum regem in causa inuestiturarum Romane Ecclesie  repugnare persuadeas. Quod si uerum est, grauamur maxime super te, cui etas ipsa conuersionem ad Deum suggerit. Sicut ergo obedienti tibi peccatorum ueniam et Domini gratiam obtulimus, ita non obtemperanti et tante nequitie consentienti iram Domini comminamur. Nos quoque ipsos non diutius id passuros denuntiamus, quin flagitium hoc in te potissimum ulciscatur.



CXLuI. Gerardum archiepiscopum Eboracensem reprehendit quod neque Anselmum »adiuuare iurauerit neque iniquitati regie obuiauerit.« 
[Opp. Anselmi, Epist. l. Iu, epist. 38.]

PASCHALIS episcopus, seruus seruorum Dei, GERARDO  Eboracensi episcopo.

Sedis apostolice benignitas delinquentes filios nouit diutius tolerare, ut eorum excessus debita possint correptione curari. Hoc de te Romana iam dudum fecit Ecclesia, sed tuos adhuc excessus corrigere contempsisti. Ipse etiam nosti quia ea spe tue promotioni condescendimus, ut ad resecanda regni Anglorum contagia fratri nostro Anselmo Cantuariensi archiepiscopo adiutor et cooperator adesses. Nostre uero mansuetudinis oblitus, nec eumdem fratrem adiuuare iurasti, nec pro officii tui debito, iniquitati regie obuiasti, imo fauorem diceris adhibere. Nos tamen adhuc te sedis apostolice mansuetudine sustinemus, eo nimirum tenore ut excessus tuos corrigas, uitam emendes preteritam, et nobis  sicut dignum est satisfacias. Noueris autem regis consiliarios, comitem uidelicet de Mellento, et eos qui ad inuestiture flagitium regem impellunt, in concilio quod preterita Quadragesima celebrauimus, sancti Spiritus iudicio ab ecclesiarum liminibus esse repulsos, et in eos qui inuestituras acceperunt eamdem sententiam esse firmatam. Quod per te omnibus annuntiari precipimus. Regis uero sententia ea ex causa dilata est, quia suos ad nos nuntios in preteriti Pasche tempore debuit destinare.



CXLuII. *Monasterii Altorfensis possessiones et priuilegia confirmat, imposito monachis bizantii unius censu annuo. 

[uide Wirtembergisches Urkundenbuch. Stuttgart 1849, 4o, tom. I, page 336.]



CXLuIII. Pontii, episcopi Aniciensis, priuilegia confirmat. 
[CHENU, archiepisc. et episc. Gallie chronolog. Hist. Parisiis 1621, 4o, p. 407.]

PASCHALIS episcopus, seruus seruorum Dei, PONTIO Aniciensi episcopo, salutem et apostolicam benedictionem.

Inter ceteras Francorum regni ecclesias, Aniciensis Beate Marie, sedi apostolice tanquam membrum capiti specialius adherere cognoscitur, unde  merito ex eiusdem sedis liberalitate a predecessoribus nostris pallii decore meruit insigniri. Que nimirum causa sollicitudinem nostram propensius impellit, ecclesiam ipsam familiarius confouere, et concessam sibi dignitatem, ratam stabilemque seruare. Tibi igitur, reuerende frater Ponti episcope, tuisque successoribus decreti presentis pagina confirmamus, quidquid parochialium speciali iure ad Aniciensem cognoscitur ecclesiam pertinere mansuro, merito in perpetuum decreto sancimus, ut tam tu quam tui deinceps successores nulli preter Romanum, metropolitano subiecti sint, et omnes qui tibi in eadem sede successuri sunt per manum Romani pontificis, tanquam speciales Romane sedis suffraganei consecrentur. Pallium uero fraternitati tue,  plenitudinem urbis, pontificalis officii, apostolice sedis liberalitate et concessum intra ecclesiam tantum ad missarum solemnia subscriptis diebus, noueris induendum, in Natali Domini, sancti Stephani, Epiphanie hipopanto, Cene Domini, Resurrectionis, Ascensionis, Pentecostes, tribus solemnitatibus sancte Marie, natali beati Ioannis, festiuitate apostolorum Petri et Pauli, commemoratione omnium sanctorum, et eorum martyrum uel confessorum qui in Aniciensi ecclesia requiescunt, in consecrationibus ecclesiarum, presbyterorum et diaconorum, et anniuersarie consecrationis tue die, cuius nimirum pallii uolumus te per omnia genium uindicare, huius siquidem indumenti honor, humilitas atque iustitia est: tota ergo mente fraternitas uestra  se exhibere festinet, in prosperis humilem et in aduersis, si quando eueniunt, cum iustitia erectam, amicam bonis, peruersis contrariam, nullius unquam faciem pro ueritate loquentem premens; misericordie operibus iuxta uirtutem substantie insistens, et tamen insistere merito supra uirtutem cupiens; infirmis compatiens, beneuolentibus congaudens, aliena damna propria deputans, de alienis gaudiis tanquam de propriis exsultans, in arrigendis uitiis pie seuiens, reuerendissime in fouendis uirtutibus auditoris animum demulcens, intra iudicium sine ira tenens, in tranquillitate autem seueritatis iuste censuram non desiderans. Hec est, frater, pallii accepti dignitas, quam si sollicite seruaueris,  quod foris accepisse ostendes, intus habebis. Sancta Trinitas paternitatem tuam glorie sue protectione circumdet, et ad finem qui non finitur peruenire concedat. Amen, amen.

Scriptum per manum Ioannis scriniarii regionarii et notarii sacri palatii.

Ego Paschalis catholice Ecclesie episcopus.

Datum Laterani, 8 Aprilis  per manum Equitii agentis uicem cancellarii, indict. XIu, Incarnationis Dominice 1105, pontificatus autem domini Paschalis secundi pape sexti.

Appensum est sigillum plumbeum in cordulis cericeis crocei rubeique coloris, in cuius prima facie sunt  effigies sanctorum Petri et Pauli, et in altera scriptum est PASCHALIS PAPA SECUNDUS  .



CXLIX. Ad Parisiensis Ecclesie clericos.---Galonem Parisiensem episcopum effectum, a se discedentem, ipsis commendat, mittitque cum amplissima potestate. uetat ne maiores prebendarii a minoribus hominia suscipiant. Sancti Eligii cenobium, monialium dissolutione infame, Galonis arbitrio permittit  . 
[MANSI, Concil. XX, 1044, ex minore Pastorali Eccles. Paris.]

PASCHALIS, seruus seruorum Dei, dilectis filiis Parisiensis Ecclesie clericis, salutem et apostolicam benedictionem.

 Et nobis et uobis gaudendum est quod post multa que uestre ecclesie contigerunt aduersa, Dei uos misericordia respexit. Personam siquidem idoneam et sacris canonibus congruentem ad uestre Ecclesie gubernationem sua uobis benignitate concessit. Ipsum igitur ad uos redeuntem litterarum commendatione prosequimur, rogantes ut eum plena affectione diligatis, plena humilitate ueneremini. Confidimus enim eum discipline ecclesiastice futurum esse custodem, et salutis uestre sollicitum prouisorem. Huic sedulis officiis obedite, gratiam uobis in eo conciliate celestem. Hunc ad recuperanda ecclesie bona que predecessorum illius tempore, tam in personis quam in prediis distracta dicuntur, communibus adiuuate presidiis. Ad quam causam  adiuuante Domino strenue peragendam, nostre auctoritatis ei uicem concessimus, quatenus si episcopi aut quorum parochiani bona ipsa diripiunt, aut quorum in parochiis bona eadem habentur, aut nolunt, aut desides sunt Ecclesie uestre iustitiam facere: ipse uel interdicendi uel excommunicandi eos, ni satisfecerint, habeat facultatem. Illud sane quod apud quosdam clericorum fieri audiuimus, ut uidelicet maiores prebendarii a minoribus hominia suscipiant; et huic cohibendum precipimus, et litteris presentibus, ne fiat ulterius interdicimus. In  huiusmodi siquidem conciliatione, et notatur ambitio, et grauius uidetur Ecclesie scandalum generari. De cenobio Sancti Eligii quid agendum sit eius prouisioni commisimus. Dicitur enim et loco importunissimo situm, et inhabitantium desidia tam infame, quam erumne uehementer expositum.

Datum Laterani uIII Id. April.



CL. Ad Daimbertum archiepiscopum Senonensem.--- Consecratum a se Parisiensem episcopum commendat. 
[MANSI, Concil. XX, 1013.]

Paschalis episcopus, seruus seruorum Dei, uenerabili  fratri Daimberto Senonensi archiepiscopo, salutem et apostolicam benedictionem.

uenit ad nos cum tuo, seu suffraganeorum tuorum testimonio, Parisiensis ecclesie electus, per nuntios et per litteras eiusdem ecclesie preces afferens, ut a nobis Dei gratia deberet in episcopum consecrari. Nos persone grauitatem uidentes, morum maturitatem attendentes, infirmitati diutine compatientes, Ecclesie preces duximus audiendas. Saluo igitur in omnibus Senonensis ecclesie iure, et persone tue reuerentia, eum nostris tanquam B. Petri manibus, largiente Domino, consecrauimus. Ipsum itaque ad dilectionem tuam cum B. Petri gratia remittentes, litteris presentibus plurimum commendamus, omnipotentem Dominum rogantes, ut eum ad uos reducat  incolumem, et ecclesie sue utiliorem fore concedat.



CLI. Erectio collegiate ecclesie S. Marie Brugensis confirmatur. 
[Gall. Christ., u, 354.]

PASCHALIS episcopus, seruus seruorum Dei, dilecto filio GUMMARO S. et A. B.

Officii nostri nos hortatur auctoritas pro ecclesiarum statu sollicitos esse, et que recte statuta sunt  stabilire. Quamobrem, tuis precibus annuentes, concessionem fratris nostri Baldrici Tornacensis episcopi, qui parochiali ecclesie Sancte Marie, que apud Brugense oppidum est, te petente concessit, nos quoque presentis decreti auctoritate firmamus. Stabilimus enim ut illud altare B. Marie ab omni seculari exactione liberum conseruetur, canonici illic constituti prelatum suum eligendi potestatem habeant, cui episcopus canonicorum curam commendet spiritualem, prouidentiam quoque substantie temporalis et prelatus ipse ab episcopo utramque prelationem suscipiat et in utroque canonicam et debitam episcopo exhibeat subiectionem. Ipsi quoque prelato electo a canonicis et canonice ab episcopo constituto canonice prebendas disponendi  facultas permaneat, et uno quoque anno in festiuitate sanctorum apostolorum Simonis et Iude quinque solidos pro respectu Ecclesie soluat. Porro fratres ipsi, malefactores ecclesie ipsius canonice excommunicandi absoluendique potestate utantur. Quecunque uero in presenti eadem ecclesia possidet uel in futurum largiente Domino legaliter possidere contigerit, illic Domino seruientibus quieta semper et integra conseruentur. Ut autem hec omnia perpetua stabilitate consistant, Spiritus sancti iudicio et apostolice auctoritatis sanctione sancimus.

Datum Lateranis uI Idus Aprilis, indictione XIII.



CLII. Confirmatio bonorum ad ecclesiam Ferrariensem spectantium, cui assignantur limites, et undecim minores masse de patrimonio Romane Ecclesie donantur. 
[COCQUELINES, Bullar. Rom. pont. ampl. Collect., II, 131.]


PASCHALIS episcopus, seruus seruorum Dei, uenerabili fratri LANDULPHO Ferrariensi episcopo, GUILLELMO filio Bulgari, PETRO filio Arimundi, UBERTO consuli, et per eos tam Ecclesie quam ciuitati Ferrarie, in perpetuum.

Officii nostri nos hortatur auctoritas pro ecclesiarum statu sollicitos esse, et que rite sunt statuta stabilire. Sicut igitur sanctorum predecessorum nostrorum Adriani, et Benedicti deliberationibus constitutum est, nos sancte Ferrariensi ecclesie,  tanquam speciali apostolice sedis filie, fundos eiusdem matris et patrimonia confirmamus: ipsam uidelicet massam Babylonicam que uocatur Ferraria, cum duodecim fundis suis, cui undecim alias massas nostras minores cum omni obedientia ac seruitute subiugamus, id est massam et ripam Palatiulus cum duodecim fundis suis, et massam Constantiacus cum duodecim fundis suis, simulque massam Quartisianam cum duodecim fundis suis, et totam et integram massam Donoro cum duodecim fundis suis; et similiter massam Popularem cum duodecim fundis suis et Castellonem cum fundis suis similiter; similique modo massam, que uocatur Formignana, cum omnibus fundis suis. Has quidem prefatas  massas cum omnibus ad earum iura pertinentibus, de dominio et iure atque potestate sancte Romane Ecclesie in sanctam Ferrariensem ecclesiam per hanc donationis et traditionis paginam donamus et tradimus, ut ab hac hora in antea liceat tibi, carissimo fratri Landulpho episcopo et successoribus tuis in singulis massis ecclesias cum clericis, presbyteris, diaconibus ordinare et consecrare; illud omnimodis sancientes, ut Ferrariensis ecclesia cum tota parochia sua in iure et dominio ac priuilegio nostro sancte Romane Ecclesie B. Petri, cuius est patrimonium, conseruetur perpetuo: ut sit semper sub nostra electione, ordinatione atque consecratione; ut quicunque per nos illic electus, ordinatus et consecratus fuerit, ille honoris huius ac potestatis integritate  fungatur. Comitatus autem Ferrarie fines et termini sunt: ab oriente, ab una parte fluminis Padi, altera nostra massa fiscalia et ueterana, a ueterana transeunt flumen Sandali usque ad Buccilletum, per Buccilletum transeunt flumen Gabiana per Ludurium, et circumdant uillam magnam et Madrariam peruenientes usque Maletum; a Maleto pergunt iuxta Argilem Anxianum per paludes et piscarias usque uitricam, et transeuntes uitricam ueniunt usque fossam Buranam, et per fossam Buranam exeunt in Padum, et descendunt ad occidentem usque ulmum formosam, que certa finis est intra Romaniam et Longobardiam; ab altera autem fluminis parte fines sunt similiter ab oriente callis de fine que finis est inter nostrum comitatum Comaclensem,  et extendunt se per paludes et piscarias usque ad fossatum de Filule, et circumdant massam Corneti, et Languauanum que de nostro comitatu sunt Ferrarie; descendunt inde ad occidentem per paludes et piscarias usque ad flumen Tartari, et per ipsum flumen Tartari exeunt usque ad flumen Padi. Sane habitatoribus ipsis maioris masse Ferrarie malas et prauas consuetudines remouemus, nisi tantum sicut sunt ad suffragium sancte Romane Ecclesie, annualiter per illorum nuntium unaqueque libera persona de moneta uenetiarum denarios singulos dabit: census uero et tributi atque telonei de ripa et flumine unam medietatem pro benedictione ad communem utilitatem, meliorationem et restaurationem iam dicte maioris masse concedimus;  alteram medietatem ad nostras manus reseruamus. Similiter telonei de mercato unam medietatem nobis conseruamus: et alteram medietatem prefato episcopo uestro condonamus. Placitum quidem generale similiter in dominio et potestate nostre sancte Romane Ecclesie tenemus, ut tamen nostro nuntio semel in anno faciente iustitiam, ab omnibus per tres dies custodiatur; collectam uero uel fodrum, aut prauam uel iniustam functionem, aut dationem, seu consuetudinem nequaquam exigimus; sed omnia pro Dei timore atque amore prefate nostre Ecclesie B. Georgii omnibus habitantibus ipsius maioris masse percipimus, aliasque minores massas et sic ut supradictum est, cum omnibus suis seruitutibus  subiungamus. Si qua sane ecclesiastica secularisue persona, hanc nostre constitutionis paginam sciens, contra eam uenire tentauerit et aut Ferrariensem ecclesiam aque supra scriptiis sunt, diminuere, aut sancte sedi apostolice iura, que superius significata sunt, auferre presumpserit, pene et compositionis nomine reddet eidem sancte sedi apostolice auri optimi libras centum, et nisi que male prescripta sunt satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eisdem ecclesiis iusta seruantibus sit pax  Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen.

Scriptum per manum Raynerii scriniarii regionarii, et notarii sacri palatii.

Ego Paschalis catholice Ecclesie episcopus.

Datum Laterani per manum Ioannis sancte Romane Ecclesie diaconi cardinalis ac bibliothecarii, uI Idus Aprilis, indictione XIu, anno Dominice Incarnationis 1106, pontificatus autem domni Paschalis II PP. anno uII  .



CLIII. Ad Bernardum Toletanum archiepiscopum et Didacum Compostellanum episcopum . 
[FLOREZ, España sagrada, XX, 91.]


PASCHALIS episcopus, seruus seruorum Dei, uenerabilibus fratribus et cepiscopis BERNARDO Toletano, apostolice sedis uicario, et DIDACO Compostellano, salutem et apostolicam benedictionem.

Postquam de monasterii Ciniensis causa eam quam nostis sententiam scripseramus, ueniente ad nos filio nostro P. comite plurima eiusdem monasterii monumenta prolata sunt, in quibus patenter agnouimus locum ipsum ad conuersationem sanctimonialium institutum. Preterea significatum nobis est locum ipsum non tantarum existere facultatum, ut duarum ex eis ualeant congregationum stipendia ministrari. Unde magis congruum uisum est, ut si fieri potest prior in eo sanctimonialium  status reformetur: si uero id omnino fieri non potest, ne monastica illic religio penitus pereat, monachorum congregatio admittatur.

Datum Laterani III Idus April.



CLIu. Priuilegium pro monasterio Trenorciensi. 
[IUENIN, Nouuelle Histoire de l'abbaye royale de Saint-Philibert et de la uille de Tournus. Diion, 1733, 4o, Pr., p. 147.]

PASCHALIS episcopus, seruus seruorum Dei, dilecto in Christo PETRO Trenorciensi abbati, eiusque successoribus  regulariter promouendis in perpetuum.

Iustis uotis assensum prebere, iustisque petitionibus aures accommodare nos conuenit, qui licet indigni iustitie precones, in excelsa apostolorum Petri et Pauli specula positi Domino disponente conspicimur. Idcirco petitionibus tuis clementius annuentes, Trenorciensi cenobio cui Deo auctore presides, presidium apostolice protectionis impendimus; et loca illa que uel antecessorum tuorum, uel tue strenuitatis industria aut rationabiliter acquisiuit, aut legitime recuperauit, uel antiquorum principum seu episcoporum liberalitate eidem cenobio concessa sunt, presentis decreti pagina uobis uestrisque successoribus confirmamus. In episcopatu uidelicet Claramontensi, monasterium S.  Porciani, cum ecclesiis de Besson, de Quintiniaco, de Polines, de Celsiaco, de Trauallio, de Fellinia, Monte aureo, de Sustris, de Charel, de Liriniaco, de Martiliaco, de Monfanc, de Boiaco, de Barbariaco, de uernei, de uillena, de Lupiaco, de Paredo, de Briasis, de uarinnas, de uoroz, de S. Lupo: ecclesias de Besiaco, de Nuilliaco, de Capelz, de Branciaco, de Floriaco cum capella de Caua roua; ecclesiam de Saluiliis, de Libiaco; ecclesiam Sancti Nicolai, et ecclesiam de uernolio. In Cabillonensi, Pristiacum, Aguliacum, ecclesiam de Baldreas, ecclesiam Sancti Andree, Lambras, Manciacum; ecclesiam de uilla Ginniaco, de uer: ecclesiam Sancti Martini de Griuiliaco, de Cusiriaco. In Lugdunensi, ecclesiam Sancti Andree de Belgiaco,  uesliacum, Briennam, Iuuenciacum; ecclesiam Sancti Iacobi de Grassiaco, Sancti Benigni; ecclesiam de Cabrosio, ecclesiam de Cauannis, Bisiacum, ecclesiam Sancte Marie de Soliniaco, S. Martini de Butella: ecclesiam Sancti Andree, que uulgo uocatur Pannos: ecclesiam de Monte-Raculfo, ecclesiam de Sasixiaco, ecclesiam de Peroniaco: capellam de Castro Corgenon: ecclesiam S. Ledii, que uulgo uocatur Oliue: Louincum, Siluiniacum. In Matisconensi, Ulchisiriacum, uillare, Plotas, Belniacum, ecclesiam de S. Donziacum, cellam Sancti Romani, S. Mauritii, S. Symphoriani, S. Marie de capella Reuerias, S. Petri de Romaniscas; ecclesiam de Aziaco, de Fisiaco, S. Iuliani de Lonciaco,  S. uitalis de Lenna. In Bituricensi, ecclesiam de Saciaco. In Augustodunensi, ecclesiam de Pariniaco cum capella, ecclesiam de Petraficta, cum capella S. Iusti. In Namnetensi, monasterium S. Philiberti, ecclesiam S. uitalis de Raas, ecclesiam de Machicol, S. Martini de Paciaco, S. Liminii, ecclesiam de Limoziueria, S. Columbani, ecclesias de Corcoiaco, ecclesias de Mores mansiones, de Legiaco, de Toluei, ecclesias de Monasteriis. In Pictauensi, Herum insulam, ecclesias de Bellouidere, cum cemeterio: cellam Sancte Marie Lauduni, ecclesiam S. Nicolai, S. Petri, ecclesias de Basilicis, Sancte Crucis, ecclesias de Berniziaco, de Aziaco, Maciacum,  Taziacum, ecclesiam de Madernas, ecclesias de Bernazai, de Monte S. Leodegarii, de Estiualibus. In Turonensi, Pontiacum, uerniacum, Corcoriacum. In Andegauensi, cellam Cunaldi cum appenditiis, ecclesias de Doadi castri, Sancti Dionysii, S. Petri, S. Ioannis, S. Leodegarii, ecclesiam S. Laurentii, uillam Landrum, Trenciacum, ecclesias de uarinas, S. Marie de Tanoys cum capella. In Geneuensi, ecclesiam de Perois. In Aniciensi, monasterium S. Philiberti, ecclesiam Sancti Petri de Solitas, S. Felicis de Laudons, S. Marie Pratalias, S. Martini Cocornensis; capellam S. Philiberti, S. Cyrici, S. Mauricii Amblauensis, S. uincentii, capellam in castro Syroi, Sancte Marie de Bozac, capellam de castro Rocos, S. Iuliani Caspiniaci,  capellam de castro Mercolio, ecclesiam S. Quintini. In Diensi, ecclesiam de castro Grainan, S. uincentii, S. Romani, ecclesiam de Torrites. In Tricastinensi, ecclesiam de ualle-Nymphis, S. Martini, S. Marie, S. Petri, S. Romani, capellam S. Michelis de Gaba, ecclesiam de Eleemosyna, Sancte Marie de Grainan. In Aurasicensi, ecclesiam de Dosera, Sancte Marie, S. Benedicti, S. Christophori, S. Saturnini. In uasionensi, ecclesiam S. Germani, S. Petri de Falco, S. Marie de Purpureas. In uiennensi, cellam Sancte Agnetis de Mota, S. Martini de Aziaco cum cemeterio, S. uerani de Riuas, ecclesiam de Fai, S. Ioannis de castro Miron, ecclesiam de uillanoua, capellam S.  Michelis de Albon, ecclesiam S. Saturnini cum parochia, cellam S. Philiberti de Minniaco, ecclesiam S. Romani, S. Andree, ecclesiam S. Ferreoli. In episcopatu Bisuntino, S. Cornelii, S. Desiderii, ecclesiam de Arzon. Quecunque preterea in futurum largiente Deo, iuste poteritis adipisci, firma uobis uestrisque successoribus, et illibata permaneant. Decernimus ergo ut nulli omnino hominum liceat idem cenobium temere perturbare, aut eius possessiones auferre, uel ablatas retinere, minuere, uel temerariis uexationibus fatigare; sed omnia integra conseruentur, eorum pro quorum sustentatione et gubernatione concessa sunt, usibus omnimodis profutura. Ad hec adiicimus ut idem locus in quo beati ualeriani martyris, et sancti  Philiberti confessoris corpora requiescunt, ab omni iugo secularis potestatis liber in perpetuum conseruetur. Nec episcopo liceat cuiuscunque diecesis eumdem locum, excommunicationis, uel absolutionis, uel cuiuslibet dispositionis occasionibus perturbare: aut cruces, seu quaslibet exactiones nouas, burgo, et ceteris monasterii possessionibus irrogare. Missas quoque in eodem monasterio publicas celebrari, uel stationem ab episcopo preter abbatis et fratrum uoluntatem fieri prohibemus. Cetera etiam que per reuerende memorie Ioannis pontificis priuilegium concessa Trenorciensi monasterio confirmata sunt, confirmamus. Preterea pro reuerentia beate Marie semper uirginis, cuius nomine locus uester insignis est, in Annuntiatione  Domini Saluatoris nostri hymnum angelicum inter missarum solemnia, abbati uel fratribus pronuntiare concedimus. Obeunte te nunc eiusdem loci abbate, et tuorum quolibet successorum, nullus ibi qualibet subreptionis astutia seu uiolentia preponatur, nisi quem fratres communi consensu uel fratrum pars consilii sanioris secundum Dei timorem et beati Benedicti regulam elegerint, ab apostolice sedis episcopo, uel eius legato propter difficultatem itineris consecrandum. Si qua igitur in futurum ecclesiastica secularisue persona hanc nostre constitutionis paginam sciens, contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino  iudicio existere de perpetrata iniquitate cognoscat, et a sacratissimo corpore et sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco iusta seruantibus, sit pax Domini nostri Iesu Christi, quatenus et hic fructum bone actionis recipiant, et apud districtum iudicem premia eterne pacis inueniant. Amen.

Ego Paschalis catholice Ecclesie episcopus.

Datum Laterani per manum Ioannis sancte Romane Ecclesie diaconi cardinalis, uIII Kalendas Maii, indictione XIII, Incarnationis Dominice anno 1105, pontificatus quoque domni Paschalis II pape sexto.



CLu. Priuilegium pro parthenone Fontis Ebraldi. 
[Gall. Christ. uet. edit., Iu, 410.]


PASCHALIS episcopus, seruus seruorum Dei, uniuersis per Aquitaniam fidelibus, salutem et apostolicam benedictionem.

Religiosis desideriis dignum est facilem prebere consensum, ut fidelis deuotio celerem sortiatur effectum. uenerabilis siquidem frater noster Petrus Pictauiensis episcopus audientie nostre suggessit, Robertum presbyterum, magne religionis uirum, inter cetera religionis studia quibus indesinenter insistit, non paruam sanctimonialium concionem ad diuinum seruitium congregasse, in loco qui dicitur  Fons Eurardi. Rogauit etiam caritatem nostram, ut eamdem sanctimonialium congregationem, et locum ipsum apostolice auctoritatis priuilegio muniremus. Igitur per decreti presentis paginam statuimus ut idem locus, et in eo permanens congregatio, semper sub apostolice sedis protectione seruetur. Itaque tam ipsis quam earum posteris in eadem religione uiuentibus, ea omnia confirmamus, que a proceribus uestrarum partium ad earum gubernationem collata cognouimus: uidelicet fundum Raireigium, Fontem Buldarium, Logias, Siluam S. Hermetis, Podiam. Preterea quecunque bona, quascunque possessiones, uel concessione pontificum, uel liberalitate principum, uel oblatione fidelium, aut in presentiarum possident, aut eas in futurum possidere contigerit,  tam ipsis, quam ipsarum posteris firma semper et illibata permaneant. Nemini uero facultas sit Ecclesiam ipsam temere perturbare, aut quecunque ipsius sint, uel fuerint quibuslibet occasionibus auferre, minuere, temerariis uexationibus fatigare, sed omnia integra conseruentur, eorum, pro quorum sustentatione et gubernatione concessa sunt, usibus omnimodis profutura, salua Pictauiensis episcopi reuerentia. uos etiam uniuersos ad salutem animarum uestrarum commonefacimus, et rogamus ut locum ipsum beate Marie Dei genitricis iam insignem uocabulo, et efficaciter tueri, et rebus uestris ditare curetis. Quicunque uero domum ipsam, et in ea Domino seruientes fouere, suisque rebus honorare curauerit, omnipotentis Dei Domini Iesu  Christi et eius genitricis gratiam, et peccatorum ueniam consequatur. Si quis autem, quod absit! huic nostro decreto contraire tentauerit, sancti Spiritus iudicio, et sedis apostolice animaduersione multetur, nisi presumptionem suam digna satisfactione correxerit.

Datum Laterani per manum Ioannis sancte Romane Ecclesie diaconi cardinalis, ac bibliothecarii, uII Kal. Maii, indict. XIII, Incarnat. Dominice anno 1106, pontificatus quoque domni Paschalis II pape anno uI.



CLuI. Monasterii S. Michelis  protectionem suscipit possessionesque confirmat. 
[DOM CALMET, Hist. de Lorraine, I, Pr., p. 521.]


PASCHALIS episcopus, seruus seruorum Dei, ODELRICO abbati uenerabilis monasterii Sancti Michelis, quod super fluuium Marsupii in uirdunensi parochia situm est, eiusque successoribus regulariter substituendis in perpetuum.

Passionum suarum consortes beatus Paulus apostolus, sicut socii passionum sunt, sic sperat futuros et consolationis. Quia igitur in Romane Ecclesie passionibus multa uos pro fide catholica passos agnouimus, eius etiam consolationis optamus uos habere consortium. Per presentis igitur priuilegii paginam uobis, uestrisque successoribus apostolice  tuitionis munimen impendimus, et uniuersa uestro monasterio uel Wolfaudi ducis, uel aliorum principum siue regum donationibus, uel episcoporum concessionibus, uel aliorum fidelium oblationibus, uel aliis iustis modis pertinentia confirmamus: uidelicet ipsam uillam Sancti Michelis, Widinis uillam, uodonis uillam, Marsupiam, Mononis uillam, Caluonis curtem; portionem in uilla que uocatur Eruia; uillam que dicitur Cula; Rofridi curtem; portionem in uilla que dicitur Bannonis curtis cum ecclesia. uillam Fraxinum cum ecclesia. uillam que dicitur Trunio, cum ecclesia et altari; uillam que dicitur Buxerias, cum ecclesia; uillam que dicitur Crux, cum ecclesia; domnum Remigium cum ecclesia. In suburbio uirdunensi ecclesiam, cum altari, et alodio  septem mansorum. uillam que dicitur Lederna. In Eppone curte portionem unam.

uillam que dicitur Ulmus, et in populo uocatur Coria. uillonis uillam. uillam Cussiriacum. uillam Condatum, cum ecclesia et decimis. In uico et Marsallo inionem ad sal faciendum, cum manso, et seruo, et casa. uillam que dicitur Bethelani mons. Quartam partem de uille . . . . . cum ecclesia et decimis, tam maiorum quam minorum. Ansoldi uillam; Thiegisili uillam. Longum montem, Moricum curtem, cum ecclesia et decimis, tam maiorum quam minorum. uillam Saponariam. Ecclesiam uetuste uille, cum decimis tam maiorum quam minorum. Ecclesiam Acciace uille, cum decimis tam maiorum quam minorum. Duas ecclesias in Thyriaco,  cum decimis tam maiorum quam minorum, et consuetudine libertatis sue. Ecclesiam Sancti Balsami, cum decimis tam maiorum quam minorum. uermari curtem, cum ecclesia et decimis tam maiorum quam minorum. uillam uiletta; Baldrici montem, cum ecclesia et decimis. Lusani curtem; Frisci uillam; Nouam uillam; uillam Martionis, et Boueiam, cum ecclesiis et decimis. uillam Corridum. Sanctum Hylarium riuum, cum ecclesia et decimis. Robaldi curtem, cum ecclesia et decimis. Hermari curtem. Ecclesiam Dagonis uille, cum decimis. Ecclesiam uille, cum septem mansis. Medietatem Sechanis uille. Apud Nanceyacum portionem quamdam. Apud Salemanniam alodium. Apud Sarnacum portionem  quamdam. Apud Ruuiene . . . . . portionem quamdam.

Apud Saponariam, ecclesiam cum molendino, terris cultis et incultis. Ecclesiam cum altari et decimis apud Barri uillam, et culturam pro Hugone comite datam, et hospitale, cum ecclesia et appenditiis. Waheri curtem, cum ecclesia et decimis. uedani uillam, cum ecclesia et decimis. Mauri uillam, cum ecclesia et appenditiis. Portionem Mariaci, cum ecclesia et decimis. uillam Toralias. Bodelini curtem. Longam aquam. uodelinam uillam. uillam uallis, cum ecclesia. Ecclesiam Alieri. Ecclesiam in Mannes, cum appenditiis. Portionem in Gyronis uilla. Portionem in uerthisiaco. Alodium in Framea uilla, cum seruis et ancillis, terris cultis et incultis. Portionem  in Mererinia. Portionem in Gereya. Portionem in Ponto; cellam que uocatur Harei uilla, cum possessionibus ad eam pertinentibus, que sunt Periacus, Holtranni curtis. Portio Lifagi. Portio ureheri curtis. Frisuilla. In Cussiaco alodium, cum seruis et ancillis. In Parniaco alodium, cum appenditiis. uilla Braconis curtis. In Balneolo alodium, cum seruis et ancillis.

Item confirmamus uobis cellam que uocatur Rooldi curtis, cum appenditiis. Cellam que uocatur Merodorum, cum appenditiis suis. Cellam que dicitur Asmingia, cum appenditiis suis. Hec tam libera est, ut nec episcopo uel archidiacono aliquam habeat subiectionem. Item cellam que dicitur uetus monasterium. Huius possessiones sunt he: Bucconis  uilla cum appenditiis. Curezele, eum ecclesia et appenditiis. Morlensis curtis cum ecclesia. Ecclesia Floriacensis. Apud uertyhernei curtem ecclesia cum decimis tam maiorum quam minorum. Brunonis Maslinus, cum appenditiis. Ecclesia Maslini. Ecclesia apud Ligmers, cum appenditiis. Tullo alodium in uineis, pratis et mansis. Alodium apud Palladii mansum. Tres partes in ecclesia apud Helesin. Medietas ecclesie apud Roseriam. Lusaniuilers cum appenditiis. Alodium cum fonte apud domnum Petrum. Warneri uilla cum appenditiis. Alodium in Bannonis curte. Mononis curtis cum appenditiis. Quarta pars ecclesie apud Berlei uillam, cum appenditiis. Ecclesia apud Acuti curtem, cum mansis, seruis et ancillis, et appenditiis. Ecclesia apud Iuniolas,  cum appenditiis. Duo molendina apud Ramberti curtem, cum septem mansis. Ecclesia de Thail, cum appenditiis. Ecclesia apud Rambert. Masniolus cum decem mansis. Molendinum in uirdunensi uado, cum mansis et pratis. Unus mansus apud Tiliacum.

Apud Hunonis uillam mansus unus. Apud Maferez serui et ancille, cum terris cultis et incultis, et molendino. Apud Amarum uicinum mansus et dimidius. Apud sanctum Balsamum septem mansi, cum banno, et molendinum. Apud unum uicinum tres mansi. Sub Prisneio una uinea. Apud Asmantiam duo mansi cum uinea. Apud Pompanium duo mansi, cum uinea. Apud Pompanium duo mansi, cum uineis. Apud uenderiam uinea, cum terris. Apud S. Raguerindam uinea una. Apud Grossum  robur pratum et molendinum. Apud Theoldi curtem pratum unum. Apud Samboldi montem serui et ancille, cum terris cultis et incultis. Apud Paruam coriam serui et ancille, cum terris cultis et incultis. Apud Pischunmes serui et ancille, cum appenditiis. Apud Haum quidquid pertinet illic.

Item confirmamus uobis cellam Salonam, cuius possessiones sunt he: uilla que dicitur Letrau; Fezzonis curtis; Eligesindis uilla; Abonis curtis; Romans; Almeri curtis; uunzonis curtis; uiui curtis; septem mansi Malodis curtis; Mori curtis cum ecclesia; Curcelle cum appenditiis, et ecclesia; mercatum Diosmis; triginta mansi inter Aliacy; Malesei uillam; alodium in uico, cum patellis, sessionibus et inionibus, et reliquis appenditiis. Quam  nimirum Salone cellam in solita concedimus libertate persistere, ut sit expers omnis exactionis, nec episcopus, nec episcopi ministri, uel synodum illic, uel iudicium, aut aliquam districtionem preter uoluntatem abbatis exerceatur.

Si qua preter hec predia, si qua bona uel in presentiarum ab eodem S. Michelis cenobio legitime possidentur, uel in futurum largiente Domino iuste atque canonice haberi possiderique contigerit; uobis uestrisque successoribus, in eadem religione uiuentibus, quieta semper et integra conseruentur. Decernimus ergo ut nulli omnino hominum liceat idem cenobium temere perturbare aut eius possessiones auferre, uel ablatas retinere, uel temerariis  uexationibus fatigare; sed omnia integra conseruentur, eorum pro quorum sustentatione et gubernatione concessa sunt, usibus omnimodis profutura. Obeunte te nunc eius loci abbate, uel tuorum quolibet successorum, nullus ibi qualibet subreptionis astutia seu uiolentia preponatur, nisi quem fratres communi consensu, uel fratrum pars consilii sanioris, uel de suo, uel de alieno, si oportuerit, collegio, secundum Dei timorem, et beati Benedicti regulam, elegerint.

Si qua igitur ecclesiastica secularisue persona hanc nostre constitutionis paginam sciens contra eam temere uenire tentauerit, secundo tertioue commonita, si non satisfactione emendauerit congrua, potestatis honorisque sui dignitate careat, reamque  se diuino iudicio existere de perpetrata iniquitate cognoscat, et a sacratissimo corpore et sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant.

Scriptum per manum Raynerii, scriniarii regionarii et notarii sacri palatii.

Ego Paschalis catholice Ecclesie episcopus subscripsi.

Datum Laterani per manum Ioannis sacre Romane Ecclesie diaconi cardinalis et bibliothecarii,  II Kal. Maii, indict. XIII, Incarnatione Dominice anno 1106 [1105], pontificatus quoque domni Paschalis II pape uI.



CLuII. Confirmat antiquam sedis Ouetensis exemptionem. 
[FLOREZ, España sagrada, XXXuIII, 340.]

PASCHALIS episcopus, seruus seruorum Dei, uenerabili fratri PELAGIO Ouetensi episcopo, eiusque successoribus canonice substituendis in perpetuum.

Ad sedem apostolicam, quasi ad caput et matrem omnium in grauioribus negotiis recurrendum ecclesiastica sanxit auctoritas; ipsa enim materne caritatis uisceribus nouit oppressis subuenire, et sic sua defendere, ut curet aliis etiam competentia iura  seruare. Tuas igitur et Ecclesie tue preces, carissime frater Pelagi Ouetensis episcope, debita benignitate suscipimus, ut libertatis ius antiquorum iam temporum diuturnitate possessum eidem Ouetensi Ecclesie conseruamus, ipsa quippe cum inter ceteras Hispanie ciuitates clara locuplexque polluerit, nulli unquam legitur subiacuisse metropoli. Hanc itaque ipsius ingenuitatem iuxta petitiones uestras ratam, et integram, et ita stabilem permanere decreti presentis assertione censemus, ut si quam forte huic libertati contrariam institutionem apud apostolice sedis occupationes quelibet potuit extorsisse subrectio [f. subreptio], nullum per hanc eidem libertati preiudicium ingeratur Libertatis  enim bonum omnimoda legum prouisione munitum est, ut nullis pateat occasionibus pessumdandum. Constituimus igitur ut iuxta predecessorum tuorum, et tui ipsius instituta, tui quoque deinde successores, nulli unquam preter Romanum metropolitano subiecti sint, et omnes qui tibi in eadem sede successuri sunt, per manum Romani pontificis tanquam specialis Romane sedis suffraganei consecrentur. Preterea mansuro in perpetuum decreto sancimus, ut quidquid iuste hactenus suprafate Ouetensi Ecclesie testamentis regalibus oblatum est, quidquid parochiarum legitima possessione possidere cognoscitur, tibi tuisque legitimis successoribus firmum semper integrumque seruetur. Si que sane ecclesiastica secularisue persona, hanc nostre constitutionis  paginam scians, contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio consistere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem Ecclesie iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen.

Ego Paschalis catholice Ecclesie episcopus.

Datum per manum Ioannis, sancte Romane Ecclesie diaconi cardinalis ac bibliothecarii, apud ciuitatem  Castellanam, II Kalend. Octobris, Incarnationis Dominice anno 1102, pontificatus autem dominici [domni] Paschalis secundi uII  .



CLuIII. Ad Beluacensem episcopum, de quadam terra Sancti Bertini, Hubertuisin dicta. 
Collection des cartulaires de France, Paris 1840, 4o, t. III, p. 251.]

PASCHALIS episcopus, seruus seruorum Dei, uenerabili WALONI, Beluacensi episcopo, salutem et apostolicam benedictionem.

Iustitiam a te diligi multis iam experimentis didicimus, idcirco quod iustitie est strenuitati tue confidenter  indicimus. In presentia siquidem tua et aliorum cepiscoporum, filius noster Sancti Bertini abbas Lambertus possessionem quamdam, que Hubertuisin dicitur, in uilla Bury, monasterio suo rationabiliter uindicasse significauit, quam Hugo quidam de Buri, auxilio Fulconis, filii Ebali, uiolenter tenet; unde etiam a legato nostro Celestino, Prinestino episcopo, in Remensi concilio excommunicatus asseritur. Tuam igitur experientiam monemus et precipimus, ut, sicut tibi nota est, iustitiam monasterio exsequaris. Nec solum excommunicationem, que in Hugonem illum et fautores eius dictata est, teneas, sed in tota uilla Bury et in tota  terra Fulconis officia diuina prohibeas donec monasterio satisfaciant.

Data Ferentini, quinto Idus Octobris.



CLIX. Ad Didacum episcopum Compostellanum.---De mitris habendis. 
[FLOREZ, España sagr. XX, 93.]

P. episcopus, seruus seruorum Dei, uenerabili fratri D. Compostellano episcopo, dilectis filiis Compostellane Ecclesie canonicis, salutem et apostolicam benedictionem.

Petitionem uestram quam nobis per filium nostrum G. uestre Ecclesie archidiaconum suggessistis, paterna benignitate suscepimus. Id enim tanquam  magis proprium Romana semper Ecclesia habuit, ut dignitatum suarum gratias aliis Ecclesiis tanquam mater filiis impertiret. Presentium igitur litterarum uobis assertione concedimus, ut in solemnibus diebus maiores Ecclesie uestre persone intra ecclesiam mitris gemmatis capita contegantur, in speciem uidelicet presbyterorum seu diaconorum sedis apostolice cardinalium. uestra igitur intererit circa sanctam sedem apostolicam gratos semper existere, ut siue in capite, siue in membris Compostellane Ecclesie gratiam super gratiam contulisse, merito semper tanquam in bonis filiis mater Ecclesia Romana congaudeat.

Datum Laterani, nono Kal. Nouembris.



CLX. Ad G[undisaluum] episcopum Minduniensem.---Significat se cognouisse archipresbyteratus Bisancos, Trasancos, Salagia, iuris esse Ecclesie Compostellane. Quos ne amplius uindicet precipit 
[FLORES, España sagrada, XX, 78.]


P. episcopus, seruus seruorum Dei, uenerabili fratri G. Minduniensi episcopo, salutem et apostolicam benedictionem.

Sicut ex confratris nostri Burgensis episcopi, cui negotium commiseramus, suggestione cognouimus, et sicut uenerabilium episcoporum Petri Lucensis, Alfonsi Tudensis, significatione percepimus, qui in eodem negotio cum alio episcopalis officii uiro, cuius litteras non accepimus, memorie sue testimonium  perhibuerunt archipresbyteratus illos de quibus coram nobis questio acta fuerat, Bisancos, Trasancos, Salagia, in communi tractatu constitit ad ius Compostellane Ecclesie pertinere, quippe que ab Iriensi seu Compostellano episcopo ad presidium fuerant Minduniensis episcopi distributi: eapropter dilectioni tue precipimus ut eosdem archipresbyteratus, qui equidem ad Compostellane Ecclesie ius ita pertinere noscuntur, quietos et integros in eiusdem Ecclesie iure deinceps permanere permittas, alioquin iustitie obsistentes iustitie frameam efficacius sentiatis.

Datum Laterani, uIII Kal. Nouembris.



CLXI. Monasterii Tutelensis bona et priuilegia confirmat. 
[BALUZ., Historia Tutelensis, p. 449.]


PASCHALIS episcopus, seruus seruorum Dei, dilecto filio GUILLELMO Tutelensi abbati eiusque successoribus regulariter substituendis in perpetuum.

Pie postulatio uoluntatis effectu debet prosequente compleri, quatenus et deuotionis sinceritas laudabiliter enitescat et utilitas postulata uires indubitanter assumat. Postulauit siquidem nos dilectio uestra predecessoris nostri Urbani sancte memorie secundi statuta firmare et per ea Tutelensi cenobio, cui Deo auctore presides, assertionis nostre munimenta conferre. Per presentis igitur priuilegii paginam  apostolica auctoritate statuimus ut quecunque bona, quecunque possessiones ad idem monasterium legitimis fidelium collationibus pertinere uidentur, et quecunque in futurum concessione pontificum, liberalitate principum, uel oblatione fidelium iuste atque canonice poterit adipisci, firma tibi tuisque successoribus et illibata permaneant, in quibus hec uisa sunt propriis nominibus exprimenda, uidelicet in adiacenti burgo ecclesiam Sancti Petri et ecclesiam Sancti Iuliani, ecclesiam de Altoire, ecclesiam de Monedeira, ecclesiam de Gransania, ecclesiam de la Mazeyra, ecclesiam d'Espinaciis, ecclesiam de Marceliaco, ecclesiam de Clergor, ecclesiam de Braguisa, ecclesiam de Spaniaco, ecclesiam de Acuto monte, capellam de Roca, capellam de Marco, capellam  de la Garda, ecclesiam sancti Boniti, ecclesiam de Aquina, ecclesiam de Madrangas, ecclesiam de Olonziaco. Capellam de la ualeta, ecclesiam de Reliaco, ecclesiam de Aureliaco, ecclesiam de Planis, ecclesiam de la Capella Genesta, ecclesiam de Auriolo, ecclesiam de Bellopodio, in pago Caturcino, ecclesiam Sancti Michelis, ecclesiam de Banieyras, in burgo uairaco ecclesias Sancti Martini, Sancti Stephani, et Sancti Germani, ecclesiam de Mairona, ecclesiam de uogairo cum capella de Bellocastello, ecclesiam de Rocamador, ecclesiam Sancti Ioannis de Furtin. Prohibemus ergo ne pro Tutelensium militum offensis eidem cenobio a quibuslibet personis iniurie inferantur. Sepulturam  quoque eiusdem loci omnino liberam esse decernimus, ut eorum qui illic sepeliri deliberauerint deuotioni et extreme uoluntati, nisi forte excommunicati sint, nullus obsistat. Obeunte te nunc eiusdem loci abbate uel tuorum quolibet successorum, nullus ibi qualibet subreptionis astutia seu uiolentia preponatur, nisi quem fratres communi consilio uel fratrum pars consilii sanioris secundum Dei timorem et beati Benedicti Regulam elegerint. Quin etiam omni modo interdicimus ne pro abbatis introitu a quolibet uiuentium munus quodlibet exigatur. Ad hec decernimus ut nulli omnino hominum liceat idem monasterium temere perturbare aut eius possessiones auferre uel ablatas retinere, minuere, uel temerariis uexationibus fatigare, sed omnia integra  conseruentur eorum, pro quorum sustentatione ac gubernatione concessa sunt, usibus omnimodis profutura. uos igitur, filii in Christo dilectissimi, ut hac presenti gratia digniores efficiamini, Dei semper timorem et amorem in uestris cordibus habere satagite, ut quanto a secularibus tumultibus liberiores estis, tanto amplius placere Deo totis mentis et anime uirtutibus anheletis. Si quis igitur in posterum archiepiscopus aut episcopus, imperator aut rex, princeps aut dux, comes, uicecomes, iudex, aut quelibet ecclesiastica secularisue persona, hanc nostre constitutionis paginam sciens, contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque  se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen, amen.

Scriptum per manum Ioannis scriniarii regionarii sacri palatii. Bene ualete.

Ego Paschalis catholice Ecclesie episcopus.

Datum Laterani, pridie Kal. Nouembris, per manum Iuliani S. R. E. diaconi cardinalis ac bibliothecarii, indictione XIII, Incarnationis Dominice anno 1105,  pontificatus autem domni Paschalis secundi pape anno uII.



CLXII. Monasterium S. Georgii in Silua Nigra in specialem sedis apostolice tutelam suscipit. 
[SCHePFLIN, Alsatia diplomatica, Manhemii 1772, fol., p. 185.]

PASCHALIS episcopus, seruus seruorum Dei, dilecto filio DICKERO abbati monasterii Sancti Georgii quod est in Silua Nigra, iuxta fluuium Briganum, eiusque successoribus regulariter substituendis in perpetuum.

Religiosis desideriis dignum est facilem prebere  consensum, ut fidelis deuotio celerem sortiatur effectum. Proinde nos iuxta uestri desiderii deuotionem predecessoris nostri sancte memorie Urbani II uestigiis insistentes, loci uestri cenobium sub apostolice sedis tutela specialiter confouendum suscepimus per presentisque priuilegii paginam apostolica auctoritate statuimus, ut quecunque predia, possessiones illustres uiri Hetzilo et Hesso, eiusdem loci fundatores, uel alii quilibet ex suo iure supradicto cenobio obtulerunt, quecunque in futurum concessione pontificum, liberalitate principum, uel oblatione fidelium iuste atque canonice poteritis adipisci, firma uobis uestrisque successoribus et illibata permaneant. Nulli preterea sacerdotum, regum uel ducum aut comitum seu quarumlibet personarum  liceat in eo loco aliquas sibi proprietatis conditiones non hereditarii iuris, non aduocatie, non cuiuslibet potestatis usurpationem, que libertati monasterii noceat, uindicare. Aduocatum sibi constituendi quem uoluerint abbas cum suis fratribus liberam habeant potestatem. Et si is postmodum monasterio inutilis fuerit, remoto eo alium constituant. Obeunte te nunc eius loci abbate uel tuorum quolibet successorum, nullus ibi qualibet subreptionis astutia seu uiolentia preponatur, nisi quem fratres communi consensu uel fratrum pars consilii sanioris secundum Dei timorem et beati Benedicti Regulam elegerint. Ut autem fratres in eodem loco collecti omnipotentis Dei seruitiis liberius ualeant insudare, decernimus ut nulli omnino hominum liceat  idem monasterium temere perturbare, aut subditatis possessiones auferre, minuere, uel temerariis uexationibus fatigare, sed omnia integra conseruentur eorum, pro quorum sustentatione et gubernatione concessa sunt, usibus omnimodis profutura.

uos uero, filii in Christo redempti, oportet regularis discipline institutionibus diligenter insistere et totius anime ac mentis uirtutibus anhelare, ut per arctam uiam gradientes omnipotenti Domino placere et ad supernam latitudinem peruenire ualeatis. Ad iudicium autem percepte huius a Romana Ecclesia libertatis per annos singulos aureum byzantium Lateranensi palatio persoluetis. Si que sane ecclesiastica secularisue persona hanc nostre constitutionis paginam sciens contra eam temere uenire tentauerit,  secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen.

Scriptum per manum Raynerii scriniarii regionarii et notarii sacri palatii.

Ego Paschalis catholice Ecclesie episcopus.

 Data Laterani, Iu Non. Nouembr., per manum Ioannis sancte Romane Ecclesie diaconi cardinalis ac bibliothecarii, indict. XIII, Incarnationis Dominice 1105, pontificatus autem domini Paschalis secundi anno uII.



CLXIII. Ad Hugonem abbatem Cluniacensem. 
[Gall. Christ., XIII, 13.]

PASCHALIS episcopus, seruus seruorum Dei, uenerabili fratri HUGONI Cluniacensi abbati, salutem et apostolicam benedictionem.

Predecessoris nostri sancte memorie Urbani II litteris nouimus monasterio Sancte Marie, quod apud urbem Tolose situm est, et sub iure uestri cenobii  Cluniacensis continetur, cemeterium fuisse concessum, quod etiam eiusdem ciuitatis episcopo consecrandum eisdem mandauit apicibus: et nos ergo iuxta tue religionis petitionem ipsius predecessoris nostri constituta seruantes, supradicto Beate Marie monasterio habendum perpetuo cemeterium confirmamus. Et ad emulorum iniurias propulsandas presenti decreto statuimus ut, si qua secularium personarum apud idem cenobium sepeliri desiderauerit, nullius prohibeatur obstaculo, nisi forte excommunicationis uinculo fuerit innodatus. Possessiones autem eidem monasterio pertinentes, que in presentiarum a quibusdam secularis conuersationis clericis detinentur, iubemus, defunctis eis, in usus monachorum regulariter uiuentium redigendas.  Preterea quidquid legitima possessione supradictum monasterium possidet, uel in futurum iuste et canonice largiente Domino possidere contigerit, firmum semper illibatumque seruetur, nec liceat alicui locum ipsum temere perturbare, aut eius possessiones auferre, minuere, uel temerariis uexationibus fatigare, sed omnia integra conseruentur, eorum, pro quorum sustentatione et gubernatione concessa sunt, usibus omnimodis profutura. Si quis autem decreti huiusmodi tenore cognito contraire tentauerit, nisi Deo et Ecclesie fratribus canonice monitus satisfecerit, se omnipotentis Dei et B. Petri apostolorum principis indignatione plectendum, et mucrone S. Spiritus feriendum sciat. Quicunque uero idem monasterium et in eo Domino seruientes  fauore, suisque rebus honorare curauerint, omnipotentis Dei et apostolorum eius gratiam consequantur.

Datum Laterani, septimo Idus Nouemb., per manum Ioannis S. R. E. diaconi cardinalis et bibliothecarii, indictione tertia decima, Incarnationis Dominice anno 1105, pontificatus autem domini Paschalis secundi pape uII.



CLXIu. Ad Rothardum Moguntinum archiepiscopum.---De episcopis qui inuestiuntur a regibus; item de iis qui schismatis tempore consecrati sunt. 
[MANSI, Concil. XX, 1027.]

 PASCHALIS episcopus, seruus seruorum Dei, uenerabili fratri ROTHARDO Moguntino episcopo, salutem et apostolicam benedictionem.

Sacerdotii ac regni graue iam diu scandalum fuit, quia, usurpantibus non sua regibus, Ecclesia quod sue est libertatis amisit. Hanc profecto uiam, hanc ianuam nequitie sue Simon Magus inuenit. Dum enim non nisi per prestigiosam inuestituram ecclesiasticos honores adipisci mens ambitiosa credit, et se ipsam curialibus subdit obsequiis, et regium cor amplioribus parat inclinare muneribus, hec nimirum auaritia, sicut in libris Regum legitur, antiquorum quoque temporum religionem euertit. Sed erga huiusmodi presumptores reges qualiter diuina seuierit indignatio, in eisdem apicibus non siletur. Et  uero magnum est filio flagitium, matrem addicere seruituti, ut inuita thalamos ineat quos recusat. Super hoc negotio noua nos oportet sollicitudine concitari, cum noui regni opportunitatem diuina dispositio prouidit. Nos enim regibus que sui iuris sunt integra seruare optamus, nec in aliquo minuimus, dummodo ipsi sponse sui Domini libertatem integram patiantur, quam sui meruit sanguine Redemptoris. Sic agentes, nostrum auxilium, nostrum consilium, concordiam nostram, nostram dulcedinem obtinebunt; alioquin tantam domine ac matris nostre indignitatem pati non possumus. Quid enim ad militem baculus episcopalis, quid annulus sacerdotalis? Habeant in Ecclesia primatum suum, ut sint Ecclesie defensores, et Ecclesie subsidiis perfruantur.  Habeant reges quod regum est; quod sacerdotum est, habeant sacerdotes: sic pacem inuicem teneant, et se inuicem in uno Christi corpore uenerentur. De ordinationibus clericorum qui in nostri temporis schismate ordinati sunt, non aliud scribendum duximus quam in Placentina synodo per sancte memorie Urbanum predecessorem nostrum deliberatum est. Porro episcopis qui sub excommunicatione in eodem schismate manus impositionem susceperunt ad concilii sententiam deferendos arbitramur. Tantum enim tantarum personarum malum generali deliberatione aut curandum est aut detruncandum. De concilii autem loco aut tempore, si uestris in partibus celebrandum sit, tua interest, communicato fratrum consilio, nobis citius indicare.  Optamus enim, et uehementer opportunum est, ut, uel apud uos per legatos nostros, uel in Italia per nos largiente Domino peragatur, in quo de sacerdotii ac regni scandalo propulsando, pace stabilienda, communi per Dei gratiam deliberatione tractemus. Sane de schismaticorum ecclesiis sancte memorie Ioannis pape uerba mandamus. Ait enim episcopis per Italiam constitutis: »Ecclesias Arianorum, ubicunque inueneritis, catholicas eas diuinis precibus et operibus absque ulla mora consecrate.« In inferioribus et id ipsum in Constantinopolitanis partibus se fecisse commemorat, dicens: »Quacunque illis in partibus eorum ecclesias reperire potuimus, catholicas eas, Domino opem ferente, consecrauimus.«

 Omnipotens Dominus, quem pacem nostram et salutem esse credimus, per industriam uestram, pacem ac salutem Ecclesie sue miserationum suatum affluentia operetur.

Datum Laterani, III Idus Nouembris.



CLXu. Ecclesie S. Walburgis Furnensis possessiones quasdam, rogatu Gertrudis, Flandrie comitisse, confirmat. 
[MIRAEUS, Opp. diplom., III, 24.]

PASCHALIS episcopus, seruus seruorum Dei, dilecto filio HERIBERTO, preposito sancte Walburgis ecclesie que in Furnensi municipio sita est, eiusque successoribus in perpetuum.

 Cum a personis secularibus ea petuntur, ad que nostris sunt cohortationibus impellende, benigniori debemus facilitate prestare.

Idcirco illustris femine Gertrudis Flandrensis comitisse petitionem benigne suscepimus, et facilius Deo largiente concessimus. uestram omnium ecclesiam per presentis decreti paginam, sancte sedis auctoritate munimus, et deuotionis eius munera, que illustri filio Roberto comite concedente prestitit, eidem Ecclesie in perpetuum confirmamus: uidelicet ad prebendas dictorum fratrum octoginta mensuras terre, ex quibus uiginti libre annis singulis persoluuntur.

Ad ecclesie uero restitutionem et ad beneficium scholarum berquarias duas. Preterea quecunque  bona siue in terrarum dominio, seu in decimarum reditu apud parochias tres, id est Binaburgh, Butanburgh et Wulpam, quas supra dicta S. Walburgis Ecclesia possessione legitima obtinere cognoscitur; et si in posterum eiusdem Ecclesie parochias incremento terre adaugeri contigerit, firme uobis exinde decime et illibate permaneant.

Si que sane ecclesiastica secularisue persona, hanc nostre constitutionis paginam sciens, contra eam temere uenire tentauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore et sanguine Dei et Domini Redemptoris nostri Iesu Christi, aliena fiat, atque in extremo  examine districte ultioni subiaceat.

Cunctis autem eidem Ecclesie iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant.

Ego Paschalis catholice Ecclesie episcopus.

Datum Laterani per manum Ioannis, Sancte Romane Ecclesie diaconi cardinalis ac bibliothecarii, anno Dominice Incarnationis 1106, pontificatus autem domni Paschalis pape secundi anno sexto  .



CLXuI. Priuilegium pro episcopatu Pistoriensi. 
[ZACHARIA, Anecdota medii eui. Auguste Taurinorum 1755, fol., p. 225.]

PASCHALIS episcopus, seruus seruorum Dei, uenerabili  fratri ILDIPRANDO Pistoriensi episcopo, eiusque successoribus canonice promouendis in perpetuum.

Sicut iniusta poscentibus nullus est tribuendus effectus, sic legitima desiderantium non est differenda petitio. Tuis igitur, frater in Christo Ildiprande, iustis petitionibus annuentes, sanctam Pistoriensem Ecclesiam, cui auctore Deo presides, apostolice sedis auctoritate munimus. Statuimus igitur ut diecesis Pistoriensis episcopatus sicut eius termini predecessoris nostri sancte memorie Urbani priuilegio distincti sunt, sic in iure et conditione Pistoriensis episcopi sine alicuius molestia uel in  quietudine perseueret. Per quos nimirum terminos he sunt capelle circum et ecclesie constitute, capella de Capraria, capella Hospitalis de Rosaria, plebs de Massa, cap. de uincio, cap. de Bucuniano, cap. de Castello nuouo, cap. S. Martini in monte Culli, capella de uacazano, capella in uerruca, cap. S. Marie Magdalene in Colle, cap. de Galciano, cap. de uenua, super quam prefati predecessoris nostri Urbani post tertiam et quartam discussionem est prolata sententia; cap. Hospitalis de Fanano; capella Prati episcopi, cap. de Rotie, cap. de Certaria, cap. Montis acuti, cap. de Insula, cap. S. Saluatoris sita in Prato cum plebibus suis, curte etiam, que uocatur Pauana infra Pistoriensem comitatum cum castello Sambuce infra curtis confinia edificato  sancte Pistoriensi Ecclesie confirmamus sicut a uenerabili comitissa Mathildi beati Petri filia post diu examinatam a compluribus iudicibus, ac iurisperitis actionem per uicarii nostri Bernardi sedis apostolice presbyteri iudicium in tuas et confratrum tuorum manus restituta cognoscitur. Porro decimationes de Monte Murto, de Prato, de S. Paulo, de Cholonica, de Monte Magno, de casale de Lamporecchio, de Creti et de Spanarecchio, quas de laicorum manibus solertia uestre religionis eripuit, nullus unquam ab Ecclesie iure et clericorum usibus alienare presumat. Idipsum de ceteris curtibus prediisue precipimus que hodie in Ecclesie Pistoriensis possessione persistunt. uidelicet curte de Lizzano, de Mammiano, de Cauinana, de Batoni,  de Saturnana, de Brandellio, de Gropula, Piscia, uinacciano, Tobiana, Publica, Silua Mortua, uizule, Pezzanese, Celeri et de Terra sita infra episcopatum Bononiensem, quam tenuerunt homines de ualle Biderla, curte de Spallioro. Preterea quecunque hodie Pistoriensis Ecclesia iuste possidet, siue in futurum liberalitate principum, uel oblatione fidelium iuste atque canonice poterit adipisci, firma tibi tuisque successoribus et illibata permaneant. Decernimus ergo ut nulli omnino hominum liceat eamdem Ecclesiam temere perturbare, aut eius possessiones auferre, uel ablatas retinere, minuere uel temerariis uexationibus fatigare, sed omnia integra conseruentur, tam tuis quam clericorum usibus  profutura. Interdicimus etiam ut te ad Dominum euocato, uel tuorum quolibet successorum, nullus omnino inuitis uestre ecclesie clericis aut episcoporum, aut ecclesie res auferre, diripere, aut distrahere audeat. Si quis igitur in posterum archiepiscopus, etc. Amen.

Scriptum per manum Raynerii scriniari regionarii, et notarii sacri palatii.

Ego Paschalis catholice Ecclesie episcopus SS.

Datum apud Beati Petri Porticum per manum Ioannis, sancte Romane Ecclesie diaconi cardinalis ac bibliothecarii, decimo octauo Kal. Decembris, indictione XIII, anno Incarnationis Dominice 1105, pontificatus autem domni Paschalis II pape uII



CLXuII. Ad Eustachium abbatem S. Nicolai.---Priuilegium illius abbatie. 
[MANSI, Concil. XX, 1051.]


PASCHALIS episcopus, seruus seruorum Dei, dilecto in Christo filio EUSTACHIO abbati ecclesie S. Nicolai, salutem et apostolicam benedictionem.

Predecessoris nostri sancte memorie uictoris III temporibus, B. Nicolai corpus ex Grecorum partibus transmarinis in Barisanam urbem aduectum totus pene orbis agnoscit. Quod uidelicet corpus predecessor noster Urbanus II loco quo nunc reuerentia digna seruatur, in crypta inferiori summa cum ueneratione recondidit, et altare desuper in honorem  Domini consecrauit. Petitumque est, et concessum dicitur, ut B. Nicolai basilica in eodem loco edificanda, specialiter sub tutela mox sedis apostolice seruaretur. Quia igitur, largiente Domino, basilica eadem congrua iam edificatione perfecta est, in loco uidelicet iuris publici per ducis Rogerii chirographum dato, nos eamdem domum, auctore Deo, mox futuram ecclesiam, postulante filio nostro eiusdem ducis germano Bemundo, Barensis nunc ciuitatis domino, sub tutela apostolice sedis accipimus. Presentis igitur priuilegii pagina, apostolica auctoritate sancimus ut quecunque predia, quecunque bona, uel a predicto filio nostro Rogerio per B. Petri et nostram gratiam. Apulie, Calabrie et Sicilie duce, uel a prenominato fratre eius nunc Antiocheno  principe Bemundo, seu a ceteris Christi fidelibus, supradicte Sancti Nicolai ecclesie de suo iure iam donata sunt, aut in futurum donari offerriue contigerit, firma semper, quieta et illibata permaneant. Decernimus ergo ut nulli omnino hominum liceat eamdem ecclesiam temere perturbare, aut eius res auferre, uel ablatas retinere, minuere, uel temerariis uexationibus fatigare; sed omnia integra conseruentur, clericorum et pauperum usibus profutura. Tibi itaque tuisque successoribus facultatem concedimus, clericorum culpas, absque episcopi contradictione, debita caritate ac seueritate corrigere. Si que uero in uos grauior querela emerserit, nostre seu successorum nostrorum audientie reseruetur. Nulli autem uel archiepiscopo, uel episcopo  licere uolumus ut ecclesiam ipsam, uel ipsius abbatem, sine Romani pontificis conscientia, uel excommunicatione, uel interdicto cohibeat, quatenus idem uenerabilis locus tanti confessoris corpore insignis, sicut per Romanum pontificem prima consecrationis suscepit exordia, sic sub Romani semper pontificis tutela et protectione subsistat. Si quis sane in crastinum archiepiscopus aut episcopus, imperator aut rex, princeps aut dux, comes, uicecomes, capitanus, stratigo [], iudex, castaldio, aut quelibet ecclesiastica secularisue persona, etc., ut in aliis nonnullis epistolis.

Scriptum per manum Raynerii, scriniarii regionarii et notarii sacri palatii.

 Ego Paschalis catholice Ecclesie episcopus.

Datum ad Porticum B. Petri, Rom. XIu Kal. Decemb, per manum Ioannis sancte Romane Ecclesie diaconi card. et biblioth., indict. XIu, Incarnat. Dominice ann. 1106, pontificatus autem domini Paschalis II pape uI.



CLXuIII. Ad Gallicanum clerum uniuersum.---Wernerii inuasionem in apostolicam sedem narrat. 
[MANSI, Concil., XX, 1085.]

PASCHALIS episcopus, seruus seruorum Dei, episcopis, abbatibus, principibus, militibus et omnibus  fidelibus per uniuersas Gallias, salutem et apostolicam benedictionem.

Fraternitatem uestram latere nolumus que his temporibus apud nos acciderunt. uenit quidam Wernerius regni Teutonici famulus in Romane urbis uicina, euocantibus eum quibusdam perfide mentis hominibus, quorum alii extra urbem per manum quondam regiam ius siue salarium sedis apostolice inuaserant, alii intra urbem, eo quod curie nostre munera siue familiaritatem habere non poterant, Deum et Dei fidem posthabere deliberauerunt. Talibus sociis presbyter quidam  Romane urbis aduena se coniunxit, de quo uel ubi uel hactenus ordinatus sit ignoramus. Hanc personam egregiam nigromanticis, ut dicitur, prestigiis plenam, cum  fideles nostri occasione treuge Dei ab armis omnino desisterent, in Lateranensem Ecclesiam induxerunt, et congregatis Wibertine fecis reliquiis ei episcopi nomen perniciosissime illeuerunt. Nos uero tunc temporis propter apostolice basilice dedicationem, quam die proximo in conuentu celeberrimo per Dei gratiam peregeramus, adhuc in beati Petri porticu morabamur. Cum uero intra urbem die altero  rediissemus, monstrum illud turpiter ex urbe profugiens, quo transierit ignoramus. Nunc autem omnia fraternitati uestre breuiter indicamus, ne in auditu talium prestigiorum ullo modo decipiamini, aut a statu uestro moueamini. Nos uero per Dei gratiam intra urbem honeste tuteque persistimus, et in hac turba neminem nostre  societatis amicimus. Neque uero Moysi populum suum Core et Datan et Abiron seditio abstulit, aut excellentis angeli superbia, qui Deo par esse uoluit, maiestatem Dei minuit; ipsius uos maiestas in omnibus protegat, et leonem ac draconem feliciter conculcare concedat.

Datam Lateranis, uI Kal. Octobris [Dec.].



CLXIX. Rescriptum Paschalis ad epistolam Ottonis Bambergensis episcopi, qua significabat se ab imperatore accepisse episcopatum, sed in eo permanere nolle nisi a pontifice inuestiretur et consecraretur 
[MANSI, Concil., XX, 1044.]


PASCHALIS, seruus seruorum Dei, OTTONI dilecto fratri Bambergensis Ecclesie electo, salutem et apostolicam benedictionem.

Filius sapiens letificat matrem . Opera tua et consilium tuum uirum preferunt sensatum. Nos igitur honorare et profectus tuos iuuare congruum duximus. Nihil ergo de nostra beneuolentia dubitans, tuam nobis quantocius uales presentiam exhibeto. Certi enim sumus quod diuina sapientia etiam malis hominibus bene uti nouit  .



CLXX. Causam Odonis abbatis Sancti Quintini episcopis Carnotensi et Parisiensi committit. 
[Gall. Christ., X, Instrum. 249.]


PASCHALIS episcopus, seruus seruorum Dei, uenerabili fratri Beluacensi episcopo, salutem et apostolicam benedictionem.

Sacerdotalis officii est uiros religiosos diligere, fouere et a prauorum infestationibus pro data sibi facultate defendere. Tu autem Beati Quintini fratres Beluaci degentes non solum [f. add. non] diligis, sed quorumdam presumptione illicita uexari et inquietari gratanter, ut audiui modo, pateris, quod profecto ad anime tue periculum spectare ne ambigas, nisi celeri studeas emendatione corrigere,  et eorum quieti attentius prouidere. Precipimus ergo ut ecclesie Beluacensis clericos ab ipsorum fratrum infestatione, tam in spiritualibus quam in temporalibus omnino compescas, alioquin et in eorum audaciam et in tuam desidiam B. Petri gladius educetur. Precipimus etiam ut eadem Beati Quintini ecclesia, salua debita tua reuerentia, fratrum et cepiscoporum nostrorum Iuonis Carnotensis et G. Parisiensis consilio disponatur et ordinetur. Porro quecunque ab eodem fratre G. per Beluacensem episcopatum, ubi canonice per Dei gratiam presedit, seu in eadem, seu in ceteris ecclesiis gesta sunt, rata et inconuulsa manere sancimus. Sane de illo qui iam dicte ecclesie S. Quintini preesse dicitur, cum predictorum fratrum uolumus tractari consilio, et  causam eius fine debito terminari



CLXXI. A[damo] abbati monachisque S. Dionysii interdicit »ne preter Galonis, episcopi Parisiensis, licentiam pro sacramentis suscipiendis alios adeant antistites.« 
[DUCHESNE, Hist. Franc. Scrip., Iu, 763.]

PASCHALIS episcopus, seruus seruorum Dei, uenerabili fratri A. abbati et monachis S. Dionysii, salutem et apostolicam benedictionem.

 Ex confratris nostri Galonis Parisiensis episcopi relatione comperimus quia uos preter ipsius licentiam pro sacri olei et chrismatis acceptione, ac pro monachorum seu clericorum uestrorum ordinationibus quoslibet episcopos adeatis, uel pro eorumdem sacramentorum celebratione ad uestrum monasterium conuocetis, et quod laicis penitentias criminum iniungatis. Que profecto sacris canonibus ualde contraria sunt. Et quidem priuilegia pro prauis et malis collata sunt, et ad edificationem, non ad canonum destructionem alicui conferuntur. Cum itaque predictus frater Galo episcopus uester gratia Dei bonus et catholicus habeatur, et predicta sacramenta gratis ac sine prauitate indulgeat: et uos preter ipsius licentiam pro eisdem sacramentis suscipiendis  alios adire antistites prohibemus, et archiepiscopis uel episcopis omnibus ne ea uobis exhibeant interdicimus.



CLXXII. Charta super confirmatione ecclesiarum, quas tenent canonici Lingonenses. 
[Gall. Christ., Iu, 153.]

PASCHALIS episcopus, seruus seruorum Dei, uenerabili fratri ROBERTO Lingonensi episcopo suisque successoribus canonice promouendis in perpetuum.

Iustis uotis assensum prebere, iustisque petitionibus aures accommodare nos conuenit, qui, licet indigni, iustitie custodes atque precones in excelsa  apostolorum principum Petri ac Pauli specula positi Domino disponente conspicimur. Tuis igitur, frater in Christo carissime Roberte, iustis petitionibus annuentes, sanctam Lingonensem Ecclesiam, cui Deo auctore presides, apostolice sedis auctoritate munimus, et tam tibi quam legitimis successoribus tuis perpetuo possidendam sancimus ciuitatem Lingonensem cum omnibus que ad eam pertinent tam extra quam intra, siue in ecclesia siue in comitatu seu in omnibus appenditiis eius. Confirmamus etiam iuri ac subiectioni uestre ecclesie abbatias duas in castro Diuionensi, alteram S. Benigni, que est monachorum; alteram S. Stephani, que est canonicorum. Item abbatias Besuensem, Molismensem, Melundensem, S. Michelis, S. Sequani,  S. Ioannis de Prato. Abbatias etiam canonicorum, alteram in castro Castellione, alteram que dicitur sanctorum Geminorum. Item abbatias S. Petri in Polungio et Sancte Marie de Rubeo monte. Confirmamus preterea in perpetua eiusdem ecclesie possessione castrum Gurgeium cum omnibus appenditiis eius, castrum Castellionense, Tylecastrum, castrum montis Salgionis, castrum Confluens, castrum Fons-uenne, castrum Choscolum, castrum Graneyum, castrum Sala, castrum Barrum super Albam, item castrum Barrum super Sequanam, castrum Chacennaium, castrum Saxonis-Fontem, castrum Tornodorense, castrum Blaseium, in episcopatu Bisurtino castrum Acrimontis, et castrum  Burbone; in episcopatu Aeduensi, castrum Duisme et castrum Grinon, iuxta Grinonem castrum ducis Burgundie. Quascunque preterea uillas, quascunque possessiones, quecunque predia uestra inpresentiarum ecclesia possidet, quecunque etiam in futuro legitimis fidelium donationibus poterit adipisci, firma uobis, uestrisque successoribus et illibata permaneant. Decernimus ergo ut nulli omnino hominum liceat eamdem ecclesiam temere perturbare, aut ei possessiones auferre, uel ablata retinere, minuere, uel temerariis uexationibus fatigare, sed omnia integra conseruentur clericorum et pauperum usibus profutura. Si quis sane in crastinum archiepiscopus uel episcopus, imperator aut rex, princeps aut dux, comes, uicecomes, iudex, aut  ecclesiastica quelibet secularisue persona hanc nostre constitutionis paginam sciens contra eam uenire temere tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore et sanguine Dei et Redemptoris nostri Iesu Christi aliena fiat, atque in extremo examine districte subiaceat. Cunctis autem ecclesie eidem iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen.



CLXXIII. Gisle abbatisse Romaricensi sub excommunicationis pena precipit ut de uexandis monachis Calmosiacensibus desistat. 
[MARTENE, Thesaur. Anecd., III, 1178.]


PASCHALIS episcopus, seruus seruorum Dei, dilecte filie GISLAE Romaricensi abbatisse et eius sororibus, salutem et apostolicam benedictionem.

Pro Calmosiacensibus fratribus ecce iam secundo ad uos litteras misimus nunc, quandoquidem ipsi secundum iudicii nostri sententiam parati fuerint iureiurando per competentes personas ostendere de loco, in quo nouum ipsorum monasterium constructum est, fundationem quiete factam, sine legitima Romaricensium calumnia decennio permansisse,  datorem quoque loci uel eius predecessores fundum per annos triginta sine legali calumnia possedisse, dilectioni uestre presentium litterarum auctoritate precipimus, ut nullam de cetero eisdem fratribus de predicto fundo calumniam inferatis, id ipsum etiam de portione parochialis ecclesie Sancte Marie precipimus, quam nimirum portionem presentibus nuntiis uestris eosdem fratres illic possedisse cognouimus; alioquin si clamor eorum super hac querela nos iterato pulsauerit, a liminibus Ecclesie uos arcebimus.

Data pridie Idus Aprilis



CLXXIu. Bulla pro cenopio Sancti Petri Carnotensis. 
[Gall. Christ., uIII, 311.]


PASCHALIS episcopus, seruus seruorum Dei, dilecto filio GUILLELMO abbati uenerabilis monasterii sanctorum apostolorum Petri et Pauli, quod iuxta Carnotum situm est, eiusque successoribus regulariter promouendis in perpetuum.

Pie postulatio uoluntatis effectu debet prosequente compleri, quatenus et deuotionis sinceritas laudabiliter enitescat, et utilitas postulata uires indubitanter assumat. Quia igitur dilectio tua ad sedis apostolice portum confugiens, eius tuitionem deuotione debita requisiuit, nos supplicationi tue clementer  annuimus et beatorum apostolorum Petri et Pauli Carnotense cenobium, cui auctore Domino presides, cum omnibus ad ipsum pertinentibus sub tutela apostolice sedis excipimus. Per presentis igitur priuilegii paginam apostolica auctoritate statuimus, ut quecunque predia, quecunque bona pontificum concessione, regum et principum liberalitate, uel aliorum fidelium legitimis oblationibus ad ipsum hodie monasterium pertinent, uel in futurum pertinere contigerit, firma tibi tuisque successoribus et illibata permaneant, in quibus hec propriis uisa sunt nominibus adnotanda: Ecclesia Sancti Hilarii, Sancti Leobini, Campifauni, Manuuillaris, Mitanuillaris, uerni, Alone, Boasuille, Reclainuillaris, Imonisuille,  Germenonisuille, Ursiuille, Alpedani, capelle regie, saluo iuxta consuetudinem solius episcopi iure in eis tantum que ad proprium ordinem pertinent; item altaria sex, uidelicet altare de Bruerolis, et de Armentariis, et de Roheria, et de Buxeto, et de Cruciaco, et de Castellariis, sicut a uenerabili fratre nostro Iuone episcopo institutum est, sine ulla redemptione ulterius habenda, libera et quieta a synodo et circada, et ab omni consuetudine, et ab omni inquietatione, siue ab exactione iustitie a presbyteris in predictis locis seruientibus, exceptis his que ad proprium ordinem eorum pertinent, de quibus presbyteri illi episcopo seu archidiacono respondeant. Confirmamus etiam uobis ecclesiam de Giziaco et ecclesiam de Fontaneto in pago uulcassini,  in parochia Rothomagensi, sicut hactenus a uestro monasterio libere possesse sunt. Et in Carnotensi ecclesia beate Marie prebendas sex ita libere et integre possidendas, sicut a bone memorie Rainfredo Carnotensi episcopo eidem uestro monasterio contribute sunt. Decernimus itaque ut nulli omnino hominum liceat idem monasterium temere perturbare, etc. Hec quoque de cetero subiungimus ut idem monasterium cum suis appenditiis, et eius monachi ab omni secularis seruitii sint infestatione securi, omnique grauamine mundane oppressionis remoti, quatenus in sancte religionis obseruatione seduli, quieti Domino largiente permaneant. Si que igitur ecclesiastica secularisue persona hanc nostre constitutionis paginam, etc.

 Hoc priuilegium lectum est atque approbatum in capitulo beate Marie Carnotensis presentibus Iuone episcopo, Ernaldo decano et aliis.

Scriptum per manum Raynerii secretarii regionarii et notarii sacri palatii.

Ego Paschalis catholice Ecclesie episcopus.

Datum Laterani per manum Ioannis, sancte Romane Ecclesie diaconi cardinalis ac bibliothecarii, octauo Idus Ianuarii, indictione XIu, Incarnationis Dominice anno 1106, pontificatus autem domini Paschalis secundi pape septimo.



CLXXu. Bulla pro monasterio S. Walarici. 
[MABILL., Annal. Bened. u, app. 679.]

 PASCHALIS episcopus, seruus seruorum Dei, dilecto filio in Christo LAMBERTO abbati uenerabilis monasterii S. Gualerici, quod in comitatu uitmacensi situm est, eiusque successoribus regulariter promouendis in perpetuum.

Sicut iniusta poscentibus nullus est tribuendus effectus, sic legitima desiderantium non est differenda petitio. Tuis igitur, fili in Christo carissime Lamberte, iustis petitionibus annuentes, beati Gualerici monasterium, cui Deo auctore presides, et omnia ad ipsum pertinentia sub tutelam apostolice sedis excipimus. Quod uidelicet monasterium ab Hugone quondam comite in loco qui Leugonaus dicebatur, edificatum agnoscitur. Per presentis igitur priuilegii paginam apostolica auctoritate statuimus ut quecunque  predia, quecunque bona idem comes Hugo uel alii fideles eidem monasterio contulisse de iure proprio cognoscuntur, quecunque etiam in futurum concessione pontificum, liberalitate principum, uel oblatione fidelium iuste dari offerriue contigerit, firma uobis uestrisque successoribus et illibata permaneant: ipsum etiam monasterium, iuxta predecessorum nostrorum statuta, semper sub iurisdictione sancte Romane Ecclesie conseruetur. Nulli etiam sacerdotum in eodem monasterio potestatem exercere liceat, aut eius bona quibuslibet occasionibus infestare: missas quoque publicas in eodem monasterio celebrari, uel stationes fieri preter abbatis ac fratrum uoluntatem omnimodis prohibemus, ne  in seruorum Dei recessibus popularibus occasio prebeatur ulla conuentibus. Decernimus ergo ut nulli omnino hominum liceat idem cenobium temere perturbare, aut eius possessiones auferre, minuere, uel temerariis uexationibus fatigare, sed omnia integra conseruentur eorum, pro quorum sustentatione et gubernatione concessa sunt, usibus omnimodis profutura. Chrisma, oleum sanctum, consecrationes altarium siue basilicarum, ordinationes monachorum qui ad sacros ordines fuerunt promouendi, ab episcopo in cuius diecesi estis accipietis, si quidem gratiam atque communionem apostolice sedis habuerit, et si ea gratis ac sine prauitate uoluerit exhibere. Alioquin liceat uobis catholicum quem uolueritis adire antistitem, et ab eo  consecrationum sacramenta suscipere, qui apostolice sedis fultus auctoritate, que postulantur indulgeat. Sane adiacens parochia, cum Beati Martini ecclesia et presbytero eius, in ea quam hactenus possedit libertate permaneat. Si que igitur ecclesiastica secularisue persona, hanc nostre constitutionis paginam sciens, contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco iusta seruantibus sit pax Domini nostri Iesu  Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen, amen, amen.

Ego Paschalis catholice Ecclesie episcopus SS. Bene ualete.

Datum Beneuenti per manum Ioannis, sancte Romane Ecclesie diaconi cardinalis ac bibliothecarii, Iu Idus Martii, indictione XIu, Incarnationis Dominice anno 1106, pontificatus autem domini Paschalis secundi pape uII.



CLXXuI. Ad Bertramnum priorem S. Fidis in Scelestadt.--- Bona ac eiusdem monasterii priuilegia confirmat. 
[WURTWEIN, Noua Subsidia diplom. Heidelberge 1781, 8o, t. uII, p. 5.]


PASCHALIS episcopus, seruus seruorum Dei, dilectis filiis, BERTRAMNO priori celle Sancte Fidis, que in Alsatia sita est in uilla Scelestadt, et suis fratribus, salutem et apostolicam benedictionem.

Religiosis desideriis dignum est facilem prebere consensum, ut fidelis deuotio celerem sortiatur effectum. Nos igitur iuxta petitionem uestram, egregii ducis Friderici, et fratrum eius religiosum desiderium attendentes, eorum deuotione effectum impendimus. Oblationem enim, quam Domino inspirante beate martyri Fidi et eius Conchensi monasterio obtulerunt, ratam semper et inconuulsam manere  sancimus. Ipsa ergo cella de Scelestadt uilla, que sancti Sepulcri uocabulo insignis est, ubi etiam beate martyris Fidis memoria celebriter habetur, sub iure semper et dispositione Conchensis cenobii conseruetur; sicuti a predicto bone memorie duce Friderico et eius fratribus est cum certorum limitum designatione, tanquam possessionum, siue possessorum collatione concredita. Sane aduocatus eidem celle, ut a fundatoribus institutum est, non alius proponatur, nisi quem Conchensis abbas liberi arbitrii dispositione, ne fratrum prouisione prefecerit. Porro eiusdem loci Ecclesia cum atrio suo ab omni hostium incursione sit libera, et episcoporum seu episcopalium ministrorum oppressionibus aliena. Sepulturam  quoque eius omnino liberam esse decernimus, ut eorum qui illic sepeliri deliberauerint, deuotioni et extreme uoluntati, nisi forte excommunicati sint, nullus obsistat.

Preterea quecunque predia, quecunque bona pet supradictum principem, uel eius fratres, de suo iure iam oblata uel concessa sunt, aut in futurum, Domino largiente, offerri concediue contigerit, quieta semper et libera perseuerent, ita ab omni secularium dominorum iugo immunita, sicut in eorumdem principum uita permansisse noscuntur. Decernimus ergo ut nulli hominum liceat eamdem Ecclesiam temere perturbare aut eius possessiones auferre, minuere, uel temerariis uexationibus fatigare, sed omnia integra conseruentur eorum, pro quorum  sustentatione ac gubernatione concessa sunt, usibus omnimodis profutura. Si que sane ecclesiastica secularisue persona, hanc nostre constitutionis paginam sciens, contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco iusta seruantibus sit pax Domini nostri Iesu Christi, quatenus et hic fructum bone actionis suscipiant, et apud districtum iudicem premia eterne pacis inueniant. Amen, amen, amen

 Datum uiterbii  per manum Ioannis, sancte Romane Ecclesie diaconi cardinalis ac bibliothecarii, Iu Idus Martii, indictione XIu, anno Incarnationis Dominice 1106, pontificatus autem domni Paschalis secundi pape septimo.



CLXXuII. Ad Anselmum Cantuariensem archiepiscopum.---De concordia cum rege inita ei gratulatur. 
[MANSI, Concil., XX, 1003.]

PASCHALIS episcopus, seruus seruorum Dei, uenerabili fratri ANSELMO Cantuariensi archiepiscopo, salutem et benedictionem.

Quod Anglici regis ad apostolice sedis obedientiam  omnipotentis Dei dignatio inclinauit, eidem miserationum Domino gratias agimus, in cuius manu regum corda uersantur. Hoc nimirum tue caritatis gratia, tuarumque orationum instantia, factum credimus, ut in hac parte populum illum, cui tua sollicitudo presidet, miseratio superna respiceret. Quod autem et regi et iis qui uidentur obnoxii adeo condescendimus, eo affectu et compassione factum noueris, ut eos qui iacebant erigere ualeamus. Qui enim stans iacenti ad subleuandum manum non porrigit, nunquam iacentem eriget, nisi et ipse curuetur. Ceterum, quamuis casui propinquare inclinatio uideatur, statum tamen rectitudinis non amittit. Tu autem, in Christo uenerabilis et carissime  frater, ab illa prohibitione, siue, ut tu credis, excommunicatione absoluimus, quam ab antecessore nostro sancte memorie Urbano papa aduersus inuestituras aut hominia factam  intelligis. Tu uero eos qui aut inuestituras accepere, aut inuestitos benedixere, aut hominia facere, cum ea satisfactione, quam tibi per communes legatos Wilielmum ac Balduinum  uiros fideles et ueridicos significamus, Domino cooperante, suscipito, et eos uice nostre auctoritatis absoluito: quos uel ipse benedicas, uel a quibus uolueris benedici precipias, nisi in iis aliud forte reperias, propter quod a sacratis honoribus sint repellendi. Ceterum Eliensi abbati tue commissionis consortium subtrahes, quandiu abbatiam retinere presumpserit, quam  contempto nostri oris quod presens audierat, interdicto per [f. ter. H.] repetitam inuestituram presumpsit inuadere. Si qui uero deinceps preter inuestituras ecclesiarum prelationes assumpserint, etiamsi regi hominia fecerint, nequaquam ob hoc a benedictionis munere arceantur: donec per omnipotentis Dei gratiam ad hoc omittendum cor regium tue predicationis imbribus molliatur. Preterea super episcopis, qui falsum, ut nosti, a nobis rumorem attulerunt, cor nostrum commotum est uehementius [al. uehementius aggrauatur]: quia non solum nos leserunt, sed multorum simplicium animas deceperunt, et regem aduersus caritatem sedis apostolice impulerunt. Unde et inultum eorum  flagitium, Domino cooperante, non patimur: sed quia filii nostri regis instantia pro iis nos pulsat attentius, etiam ipsis communionis tue participium non negabis. Sane regem et eius coniugem, et proceres illos qui pro hoc negotio cum rege [al. circa regem] ex precepto nostro laborauerunt, et laborare nitentur, quorum nomina ex supradicti Wilielmi suggestione cognosces, iuxta sponsionem nostram a peccatis et penitentiis absolues. Igitur quandoquidem omnipotens Deus uos in Anglie regno, ad suum et Ecclesie sue honorem, in hac prestitit correctione proficere: ea deinceps mansuetudine, dispensatione sapientie, prouisione circa regem ac principes, tua fraternitas satagat, ut que minus adhuc correcta sunt, auxiliante Domino Deo nostro, per tue  sollicitudinis studium corrigantur. Qua in re ita dilectioni tue nostrum sentias adesse presidium, ut que solueris, absoluamus; que ligaueris, alligemus. Rothomagensis episcopi [Guilelmi] causam et interdictum iustitia dictante prolatum tue deliberationi commisimus. Quod enim indulseris, indulgemus. Fraternitatem tuam superna dignatio per tempora longa conseruet incolumem.

Datum decimo Kal. April.



CLXXuIII. Ad Willelmum Rothomagensem episcopum.---Suspensus erat Willelmus: ad eum scribit pontifex, se Anselmi deprecatoris gratia, quidquid Anselmus indulserit, indulgere. 
[MANSI, Concil., XX, 1062.]


PASCHALIS episcopus, seruus seruorum Dei, uenerabili fratri WILLELMO Rothomagensi episcopo, salutem et apostolicam benedictionem.

Licet cause tue qualitas patientiam nostram plurimum grauet, pro reuerentia tamen fratris nostri Cantuariensis episcopi, et dilectione latoris presentium filii nostri Willelmi, qui pro te apud nos uehementius intercesserunt, paterna penes te benignitate mouemur. Causam itaque tuam eidem fratri Cantuariensi episcopo commisimus, ad quod ipse indulserit, indulgeamus. Eo  nimirum intuitu, ea conditione ut malos consiliarios, quorum instinctu multas prauitates incurristi, a tua familiaritate repellas.

Date Beneuenti u Kal. Aprilis.



CLXXIX. Ad Willelmum archiepiscopum Rothomagensem. 
[MANSI, Concil., XX, 1070.]

PASCHALIS episcopus, seruus seruorum Dei, uenerabili fratri WILLELMO Rothomagensi archiepiscopo, salutem et apostolicam benedictionem.

Turoldum Baiocensem episcopum in proximis Kalendis Octobris pro cause sue definitione ante confratrem nostrum Lugdunensem episcopum uenire  precepimus. Ceterum, quia eum necdum reuestitum audiuimus, inducias ei usque in Pascha proximum prorogauimus. Tunc autem ante confratrem nostrum Anselmum Cantuariensem archiepiscopum uice nostra causa eadem penitus finiatur, nobis plenius intimanda, aut ante presentiam nostram una cum aduersariis suis episcopus ipse conueniat.

Data Salerni, III Kal. Aprilis.



CLXXX. Ad R[uthardum] episcopum Moguntinum. 
[MANSI, Concil. XX, 1091.]

PASCHALIS episcopus, seruus seruorum Dei, uenerabili  R. Moguntino episcopo, salutem et apostolicam benedictionem.

Pro Ecclesie ac regni pace, pro ecclesiarum ordinibus, pro partium nostrarum causis, et quem generalem oporteat habere tractatum, fraternitatis uestre nouit solertia prouidere. Ea propter dignum duximus et magna consultatione deliberauimus, ut in proximis Octobribus Idibus synodalem uobiscum debeamus celebrare conuentum; idcirco tam te, carissime frater, quam omnes Moguntine Ecclesie suffraganeos litteris presentibus premonemus ut, conuocatis diecesium uestrarum, qui digniores uidentur, abbatibus, conuocatis et clericorum personis,  quibus concilii tractatus necessarius est, prenominato in tempore citra Alpes nobiscum conuenire omni occasione uel seposita procuretis, quatenus uergente Domino, albatis de medio schismatum causis Ecclesie ac regno pacis reformetur integritas.

Dat. XI Kal. April.



CLXXXI. Ad Guidonem episcopum Ticinensem et clericos Papienses. 
[ROBOLINI, Notizie appartenenti alla storia della sua patria, Pauia, 1823, 8o, t. III, p. 225.]

PASCHALIS episcopus, seruus seruorum Dei, uenerabili fratri GUIDONI episcopo et clericis Ticinensis  ecclesie, salutem et apostolicam benedictionem.

Et episcopalem sollicitudinem et clericorum condecet caritatem incidentia Ecclesie scandala cum tranquillitate tractare et simultates totis nisibus remouere. uos autem de scintilla minima tantos ignis globos per inuidiam diaboli succendistis, uel succendi per incuriam permisistis ut pro benedicte aque oblatione trium hominum cedes facta et sanguis effusus sit, pro baptismi etiam sacramento duorum baptizatorum sint prostrata cadauera. Porro de rapinis plura narrare tediosum ducimus, sed eas ad plenum emendare iterata preceptione mandamus. Que omnia quantum Ecclesie contraria, quantum uobis indigna sint, uestra nobiscum prudentia recognoscit, nec facile ducitur indiscussa hec et inulta  transire. Nihil enim nouum a beati Petri monachis est presumptum; habent enim antiqua traditione et uetustioribus S. sedis apostolice priuilegiis facultatem a quolibet catholico episcopo consecrationes ecclesiarum et ordinationes monachorum seu clericorum, oleum et chrisma suscipere, et in Paschali solemnitate baptismum per subiectos monasterio clericos celebrare, clericorum qui monasterio subiacent obedientiam preter impugnationem episcopi retinere. Monasterio libertatem cum ceteris immunitatibus suis conseruari uolumus que propter episcoporum improbitates Romane Ecclesie prouisione collata est, nec de cetero super huiusmodi enim presumentes tanquam sedis apostolice contemptores  eius profecto indignatione plectentur.

Dat. apud Cassinum, III Kalend. Maii.



CLXXXII. Priuilegium pro monasterio S. Saluatoris et S. Iulie Brixiensis. 
[MARGARINI, Bullar. Casin., II, 124.]

PASCHALIS episcopus, seruus seruorum Dei, carissime in Domino filie ERMINGARDAE abbatisse monasterii Domini Saluatoris et S. Iulie uirginis et martyris, quod Nouum dicitur, fundatum a piissima Ansa regina intra ciuitatem Brixiam, tibi tuisque successoribus in perpetuum.

Ad hoc in apostolice sedis regimen, Domino disponente, promoti conspicimur, ut, ipso prestante,  religionem augere, et eius seruis tuitionem debeamus impendere. Tuis igitur, dilecta in Domino filia abbatissa Ermengarda, petitionibus annuentes, beati Saluatoris monasterium, cui Deo auctore presides, sicut a predecessoribus nostris in tutelam, et protectionem apostolice sedis nouimus susceptum, ita nos quoque suscipiamus. Statuimus enim ut nulli ecclesiastice seculariue persone liceat districtum ullum in locis quibuscunque ipsius monasterii, seu placitum, absque licentia abbatisse facere, seu fodrum, uel mansionaticum, seu ripaticum, aut paratas, seu aliquas publicas functiones exigere. Abbatissa autem, ubicunque per eadem loca uoluerit mercatum, nemine contradicente constituat, uel edificet, districtumque seruorum, seu liberorum  teneat. Nec episcoporum quisquam in predicto monasterio ditionem aliquam habere permittimus, et missas publicas, preter abbatisse uoluntatem, illic agere prohibemus. Confirmamus igitur eidem uenerabili monasterio possessiones priorum temporum, id est Sermionem, cum ecclesiis Domini Saluatoris, et Sancti Martini, ac Sancti uiti martyris; et Cessianicum, cum ecclesia Sancte Iulie martyris; Nuuelariam, cum ecclesia Sancti Laurentii; Berciagum, cum ecclesia Sancti Zenonis et Sancti Stephani; Barbadam, cum ecclesia Sancte Marie et Sancti Blasii; Caluatonem, cum ecclesia Sancte Marie et Sancte Iulie; Liconiam, cum ecclesia Sancte Marie; Maionem uicum, cum ecclesia Sancti Alexandri; Gaseliagum, cum ecclesia Sancti  Martini confessoris; Miliarinam, cum ecclesia Sancte Iulie; Sermidam. Preterea quecunque predia, quecunque possessiones, uel catholicorum regum, uel aliorum fidelium legitimis oblationibus, in presentiarum pertinent, siue in futurum, largiente Domino, pertinere contigerit, firma tibi tuisque successatricibus et illibata permaneant. Decernimus ergo ut nulli omnino hominum liceat idem monasterium temere perturbare, aut eius possessiones auferre, uel ablatas retinere, minuere, uel temerariis uexationibus fatigare; sed omnia integra conseruentur eorum, pro quorum sustentatione et gubernatione concessa sunt, usibus omnimodis profutura. Decimas atque primitias, predecessorum nostrorum auctoritate, monasterio uestro concessas, nullatenus  deinceps ab episcopis uel episcoporum ministris permittimus usurpari. Chrisma, oleum sanctum, consecrationes altarium, siue basilicarum, ordinationes abbatisse, monachorum, siue clericorum, qui ad sacros fuerint ordines promouendi, a quo malueritis catholico suscipietis antistite. Obeunte te, nunc eius loci abbatissa, uel tuarum qualibet successatricum, nulla ibi qualibet subreptionis astutia seu uiolentia preponatur, nisi quam sorores, communi consensu, uel sororum pars consilii sanioris, secundum Dei timorem, et beati Benedicti Regulam elegerint. Que profecto potestatem habeat capellas et ecclesias faciendi ubicunque uoluerit in terris ad prefatum monasterium pertinentibus.  Porro piscarias ad ipsum monasterium pertinentes, in sororum usibus omnimodis confirmamus, ut nulli facultas sit eas inuadere, aut quibuslibet occasionibus alienare. uos igitur, filie in Christo dilecte, ut hac semper gratia digniores censeamini, Dei semper timorem in uestris cordibus habere satagite, ut quanto a secularibus liberiores estis, tanto amplius placere Deo, totius mentis et anime uirtutibus, anheletis. Si quis igitur in posterum archiepiscopus aut episcopus, imperator aut rex, princeps aut dux, comes, uicecomes, iudex, aut ecclesiastica quelibet secularisue persona, hanc nostre constitutionis paginam sciens, contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque  sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore et sanguine Dei ac Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco iusta seruantibus sit pax Domini nostri Iesu Christi, quatenus et hic fructum bone actionis suscipiant, et apud districtum iudicem premia eterne pacis inueniant. Amen, amen, amen.

Scriptum per manum Raynerii scriniarii regionarii et notarii sacri palatii.

Ego Paschalis catholice Ecclesie episcopus SS.

Datum Laterani per manum Ioannis, sancte Romane Ecclesie diaconi cardinalis ac bibliothecarii, quinto Idus Maii, indictione XIu, anno Dominice Incarnationis  1107 [1106], pontificatus autem domni Paschalis secundi pape uII.



CLXXXIII. Ad R[uthardum] archiepiscopum Moguntinum.---Commendat Ottonem episcopum Bambergensem a sese consecratum. 
[MANSI, Concil., XX, 1091.]

PASCHALIS episcopus, seruus seruorum Dei R. Moguntino archiepiscopo, salutem et apostolicam benedictionem.

Quantum a sue constitutionis exordio Bambergensis Ecclesia sedi apostolice familiaris exstiterit, prudentie tue notius existimamus. Congruum igitur  duximus ut uenientem ad nos fratrem nostrum uenerabilem O. eiusdem ecclesie electum, cum preterite familiaritatis gratia susciperemus. Preterea quoniam Ecclesia eadem per diuturna iam tempora episcopalis officii sollicitudinis caruit, et propter preteriti schismatis ultionem in Tentonicis partibus perpauci episcopali funguntur officio iuxta ipsius Ecclesie postulationem eidem fratri, cum per multa ad nos uenisset pericula, consentientibus et unanimi sententia decernentibus omnibus qui nobiscum aderant, fratribus, episcopalis benedictionis manum, Domino largiente, contulimus, salua nimirum debita tue metropolis reuerentia. Eum igitur ad uos cum nostre gratie dulcedine remittentes, fraternitati uestre litteris presentibus commendamus,  ut quanto sedi apostolice familiarior creditur, tanto apud uos carior habeatur.

Dat. Laterani, XII Kal. Iunii.



CLXXXIu. Ad clerum populumque Bambergensem.---Illis Ottonem episcopum commendat. 
[MANSI, Concil., XX, 999.]

PASCHALIS episcopus, seruus seruorum Dei, clero et populo Bambergensi, salutem et apostolicam benedictionem.

Quanto affectionis debito Bambergensis ecclesia ab ipso sue institutionis primordio sedi apostolice constringatur, etsi nos lateret, litterarum uestrarum significatio manifestat. Quod affectionis debitum  uenerabilis frater Otto, uestre ecclesie electus, constanter tenuisse ac tenere cognoscitur, cum per tot et tanta pericula ad apostolice sedis uisitationem percurrat. Nos igitur eum debite benignitatis affectione suscepimus, et iuxta uestre dilectionis desiderium, nostris tanquam beati Petri manibus, saluo metropolitani iure, uobis per Dei gratiam presulem ordinauimus. Hunc igitur sub presentium litterarum prosecutione ad ecclesie uestre regimen remittentes, plena hortamur affectione diligi, plena humilitate uenerari. Confidimus enim eum discipline ecclesiastice futurum esse custodem, et salutis uestre sollicitum prouisorem. Huic ergo sedulis officiis obedite, et gratiam uobis in eo conciliate celestem. Integritatem catholice fidei firmam semper in omnibus  conseruate: sedi apostolice semper deuotius adherete, ut per eius consortium a contagiis omnibus liberi, ad eterne salutis portum feliciter peruenire, Domino largiente, mereamur.



CLXXXu. Ecclesie S. Frigdiani Lucensis parochianos laudat quod canonicis obtemperent. 
[BALUZ., Miscell. edit. Luc. I, t. Iu, p. 584.]

PASCHALIS episcopus, seruus seruorum Dei, parochianis Sancti Frigdiani, salutem et apostolicam benedictionem.

Deuotioni uestre plurimum congaudemus quia sicut uenerabilis filii Rothonis relatione cognouimus,  Beati Frigdiani ecclesiam et in ea Deo seruientes fratres attentius diligitis, et locum ipsum rerum uestrarum collatione ditatis, et eorum monitis ad animarum uestrarum salutem libentius obeditis. Similiter hac Domini gratia uobis miseratione donata, et ipsi et uobis gratias agimus, rogantes ut hanc in uobis gratiam ipse perficiat, et pro hac eterne retributionis premia reddat. uos itaque, filii in Domino karissimi, exhortamur ut in huius deuotionis proposito semper constantius maneatis, illud Dominicum uestri cordis meditatione uersantes, quod ad discipulos suos loquens: Qui uos honorat, me honorat; et qui uos tangit, tangit pupillam oculi mei: bonum enim uotum bonumque propositum uestrum sua in finem misericordia comitabitur. Ipse que  loquimur sua unctione uos doceat, ipse benedicat; et tam uos quam alios, qui eisdem fratribus opem suam gratia diuine caritatis impendunt, a peccatis propitius absoluat beati Frigdiani meritis, et ad uitam perducat eternam.

Dat. Laterani, X Kal. Iunii.



CLXXXuI. Ecclesie S. Frigdiani Lucensis priuilegia confirmat. 
[BALUZ. Miscell. t. Iu, p. 584.]

PASCHALIS episcopus, seruus seruorum Dei, dilectis in Christo filiis Rotonis preposito et eius fratribus in Beati Frigdiani ecclesia regularem uitam professis eiusque successoribus in eadem religione permansuris in perpetuum.

 Desiderium quod, etc., uti in priuilegio anni 1104, n. 119, usque ad apostolice sedis habuerint. Dein sequitur: A quo nimirum chrisma, oleum sanctum, consecrationes altarium siue basilicarum, ordinationes clericorum accipietis, si ea gratis et sine prauitate uoluerit exhibere; alioquin liceat uobis a quocunque malueritis catholico episcopo ea sacramenta suscipere, qui apostolice sedis fultus auctoritate que postulatur indulgeat. Nec eidem episcopo ullo modo liceat locum ipsum aut fratres illic habitantes pro nostrorum conceptionum emulatione excommunicare uel interdicere, nisi pro certis culpis quas iidem fratres canonice admoniti emendare contempserint. Baptismi usum in Sabbato sancto Pentecostes  a preteritis temporibus habitum in perpetuum confirmamus, ut nullis possit emulationibus uel insidiis prohiberi. Nulli autem secularium potestatum infra uestri cenobii claustrum liceat hospitari, ne fratrum regularium quis eiusmodi presumptionibus perturbetur. Decernimus etiam, etc., ut in dicto priuilegio.

Scriptum per manus Raynerii scriniarii, etc.

Ego Paschalis, etc.

Datum Laterani per manum Ioannis S. R. E. diac. card. ac bibliothecarii, IX Kal. Iunii, indict. XIu, Incarn. Domin. an. 1106, pontificatus autem D. Paschalis pape uII.



CLXXXuII. Ad B[ernardum] archiepiscopum Toletanum. 
[FLOREZ, Espana sagrada, XX, 79.]


P. episcopus II, B. Toletano archiepiscopo, salutem et apostolicam benedictionem.

Litteras dilectionis tue breues omnino recepimus, in quibus preter causam que inter ecclesiam S. Iacobi et Minduniensis agitur, nil aliud de statu nobis Hispaniarum dicere uoluisti. Cumque te in eisdem concilium celebrasse dixeris, nichil de rebus in eodem concilio gestis preter prefatam causam intimare curasti, de quibus satis nos mirari noueris, quia et te uidere, et statum terre uestre libenter uellemus agnoscere. Causam autem illam, quam inter Mindunienses clericos et S. Iacobi clericos agi prediximus, si Mindunienses, sicut mandasti, a probatione  possessionis defecerunt, fraternitas tua partibus utrisque competenti loco et tempore conuocatis tranquille et legaliter sine dilatione diffinire procuret: in eos autem qui constituto a te loco et tempore defuerint, canonicam sententiam dare non differas.



CLXXXuIII. Ad Petrum Acheruntinum archiepiscopum.---Eius electionem confirmat, et iura metropoleos Acheruntine; mittit pallium. 
[MANSI, Concil., XX, 1055.]

PASCHALIS episcopus, seruus seruorum Dei, uenerabili fratri nostro PETRO Acheruntino archiepiscopo, eiusque successoribus canonice promouendis in perpetuum.

Potestatem ligandi atque soluendi in celis et in  terra B. Petro eiusque successoribus auctore Deo principaliter traditam illis Ecclesia uerbis agnoscit, quibus Petrum est Dominus allocutus: Quecunque ligaueris super terram, erunt ligata et in celis: et quecunque solueris super terram, erunt soluta et in celis . Ipsi quoque firmitas proprie et aliene fidei confirmatio, eodem Deo auctore predicatur, cum ad eum dicitur: Rogaui pro te, Petre, ut non deficiat fides tua, et tu aliquando conuersus, confirma fratres tuos . Oportet ergo nos, qui, licet indigni, Petri uidemur residere in loco, praua corrigere, recta firmare, et in omni Ecclesia ad interni arbitrium iudicis sic disponenda disponere, ut de uultu eius iudicium nostrum prodeat, et oculi nostri uideant equitatem. Fraternitatis igitur  tue iustis petitionibus annuentes, sanctam Acheruntinam Ecclesiam presentis decreti auctoritate munimus, tibi tuisque successoribus confirmantes quecunque metropolitano iure preteritis temporibus pertinuisse noscuntur, uidelicet uenusinum, Grauinam, Tricaricum, Tarsum, Potentiam; ut tu tuique legitimi successores potestatem habeatis canonice et decretabiliter in eis episcopos ordinandi ac consecrandi, salua in omnibus sancte Romane Ecclesie auctoritate. Ad hec statuentes decernimus ut quecunque oppida, uille uel ecclesie parochiales, iure ab eadem ecclesia Acheruntina possidentur, quecunque bona in presentiarum iuste possidet, siue in futurum iuste ac canonice poterit adipisci, firma  tibi tuisque successoribus ac illibata permaneant: iis nimirum exceptis que sedis apostolice priuilegiis specialibus muniuntur. Pallium preterea fraternitati tue, plenitudinem uidelicet pontificalis officii, ex apostolice sedis liberalitate concedimus: quod te in ecclesia, tantum ad missarum solemnia subscriptis diebus noueris induendum, id est, Natiuitatis Domini, Epiphanie, Hypapantes, in tribus solemnitatibus beate Marie, Cene Domini, Sabbati sancti, Resurrectionis, Ascensionis, Pentecostes, Natiuitatis S. Ioannis Baptiste, festiuitatis apostolorum omnium [uox omnium forte redundat. H.], Michelis archangeli, commemorationis omnium sanctorum, et eorum martyrum uel confessorum qui in Acheruntina ecclesia requiescunt; in consecratione  ecclesiarum, episcoporum, presbyterorum et diaconorum: cuiusmodi nimirum uolumus te per omnia genium uindicare. Huius siquidem indumenti honor, humilitas atque iustitia est. Tota ergo mente fraternitas tua se exhibere festinet, in prosperis humilem; et in aduersis, si quando eueniunt, cum iustitia erectum: amicum bonis, peruersis contrarium; nullius unquam faciem contra ueritatem respicias, nullius unquam faciem premas: misericordie operibus iuxta uirtutem insistas, et tamen insistere etiam supra uirtutem cupias: infirmis compatiaris, beneuolentibus congaudeas; aliena damna, propria reputes; de alienis guadeas, tanquam de propriis exsultes: in corrigendis uitiis pie seuias: in fouendis uirtutibus auditorum animas  demulceas: in ira, iudicium sine ira teneas; in tranquillitate autem, securitatis iuste censuram non deseras. Hec est, frater carissime, pallii accepti dignitas; quam si sollicite seruaueris, quod foris accepisse ostenderis, intus habebis. Fraternitatem tuam superna miseratio per tempora multa incolumem conseruare dignetur. Amen, amen, amen.

Ego Paschalis catholice Ecclesie episcopus.

Datum Albani per manum Ioannis S. R. E. diaconi card., XuI Kal. Iulii, indict. XIu, Incarnat. Dominice 1106, pontificatus autem domni Paschalis II pape uIII.



CLXXXIX. Bulia pro Benedicto abbate monasterii S. Saluatoris in Moxi. 
[MURATORI, Antiq. Ital. III, 1105.]


PASCHALIS episcopus, seruus seruorum Dei, dilecto filio BENEDICTO abbati monasterii Sancti Saluatoris, quod situm est in loco qui Moxi dicitur, eiusque successoribus regulariter promouendis in perpetuum.

Pie postulatio uoluntatis effectu debet persequente compleri, quatenus et deuotionis sinceritas laudabiliter enitescat, et utilitas postulata uires indubitanter assumat. Quia igitur dilectio tua ad sedis apostolice portum confugiens, eius tuitionem deuotione debita requisiuit, nos supplicationi tue clementer annuimus, et beati Saluatoris monasterium, cui Deo auctore presides, sub tutela apostolice sedis  excipimus. Per presentis igitur priuilegii paginam apostolica auctoritate statuimus ut quecunque predia, quecunque bona possessione legitima ad idem monasterium in presentiarum pertinere uidentur, siue in futurum, largiente Domino, concessione pontificum, liberalitate principum, uel oblatione fidelium, iuste et canonice poterit adipisci, firma tibi tuisque successoribus illibata permaneant. In quibus hec propriis uisa sunt nominibus exprimenda; uidelicet ecclesiam Sancte Marie cum portione curtis Dolie; ecclesiam Sancti Laurentii cum portione curtis Rasiniane; ecclesiam Sancti Fridiani et Sancti Nicolai cum portione casalis Instuli: in Bodio ecclesiam Sancte Marie: in Paterno ecclesiam  Sancti Michelis. Decernimus ergo ut nulli omnino hominum liceat idem cenobium temere perturbare, aut eius possessiones auferre, uel ablatas retinere, minuere, uel temerariis uexationibus fatigare; sed omnia integra conseruentur eorum, pro quorum sustentatione et gubernatione concessa sunt, usibus omnimodis profutura. Obeunte te nunc eius loci abbate, uel tuorum quorumlibet successorum, nullus ibi qualibet subreptionis astutia seu uiolentia preponatur, nisi quem fratres communi consensu, uel fratrum pars consilii sanioris, uel de suo uel de alieno, si oportuerit, collegio prouiderint eligendum. Sane sepulturam eiusdem loci omnino liberam esse decernimus, ut eorum qui illic sepeliri deliberauerint, deuotioni et extreme uoluntati, nisi  forte excommunicati sint, nullus obsistat. Nec episcopo facultas sit aut monasterium ipsum uel ecclesias preter culpam interdicere, aut nouis exactionibus pregrauare. Porro laborum ipsorum decimas preter quarumlibet personarum contradictionem uobis concedimus possidendas. Si que enim ecclesiastica secularisue persona, hanc nostre constitutionis paginam sciens, contra eam uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis  autem eidem loco iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen, amen, amen.

Ego Paschalis catholice Ecclesie episcopus subscripsi.

Datum Florentie per manum Ioannis, sancte Romane Ecclesie diaconi cardinalis ac bibliothecarii, tertio decimo Kalendas Octobris, indictione decima quinta, Incarnationis Dominice anno millesimo centesimo sexto.



CXC. Ad episcopos Galliarum.---Aduersus interfectores abbatis uizeliacensis. 
[MANSI, Concil., XX, 1031.]


PASCHALIS episcopus, seruus seruorum Dei, uenerabilibus fratribus episcopis Galliarum, salutem et apostolicam benedictionem.

Sacerdotalis ordinis caritate uehementer indignum uidetur quod facinorosas personas, quas pro criminibus suis persequi deberetis, fouere dicimini. Interfectores enim uizeliacensis abbatis in quorumdam uestrum parochiis licenter habitare dicuntur. Unde fraternitatem uestram digna redargutione corripientes, presentium litterarum auctoritate precipimus, ut eos qui dominum suum presbyterum et abbatem tam nequiter occiderunt, secundum dignum  penitentie modum in exsilium detrudatis: et, si noluerint obedire, excommunicationi subiicite, nec unquam uel uizeliacensi abbati, uel preposito alicui, facultas sit eisdem homicidis uel eorum heredibus de his que ad Ecclesiam pertinent aliquid dimittere. Eos uero quos huius homicidii fuisse constat auctores, nisi dignam egerint penitentiam, ab Ecclesia alienos efficite.

Datum apud Guardastallum, uIII Kal. Nouembris.



CXCI. Gisle abbatisse Romaricensi, si suum de monachis Calmosiacensibus preceptum »usque ad proxime Quadragesime initium adimplere contempserit, ex tunc aditum ecclesie interdicit.« 
[MARTENE, Thesaur. Anecd. III, 1180.]

 PASCHALIS episcopus, seruus seruorum Dei, dilecte filie GISLAE Romaricensi abbatisse, salutem et apostolicam benedictionem.

Pro iniuria religiosorum Calmosiacensium fratrum tertio ad te litteras misimus, rogantes et precipientes, quatenus aut de fundo uobis competenti concambium acciperetis pro portione uestra parochialis ecclesie Beate Marie, que uobis illisque communis est; aut eorum portionem, que sunt decime alodii eorum, quod infra eorum parochiam continetur, quietam illis dimitteres: et adhuc nos audire dedignata es. Licet igitur iterum iterumque contempti, iteratas tamen litteras ad te mittimus, precipientes ut horum alterum, sicut preceptum est, quod malueris exsequaris: quod si usque ad  proxime Quadragesime initium adimplere contempseris, ex tunc tibi aditum ecclesie interdicimus.

Datum apud Wardastallum, uI Kal. Nouembris.



CXCII. Ad Gebehardum Constantiensem et Odericum Patauiensem episcopos.---Non quoslibet excommunicatos esse uitandos. 
[MANSI, Concil., XX, 1002.]

PASCHALIS episcopus, seruus seruorum Dei, uenerabilibus fratribus GEBEHARDO Constantiensi, ODERICO Patauiensi, episcopis, et ceteris Teutonicarum partium tam clericis quam laicis catholicis, salutem et apostolicam benedictionem.

Pro religionis uestre feruore gaudemus, et omnipotenti  Deo gratias agimus, qui uos in sui nominis amore confirmat. Quosdam autem uestrum minus secundum scientiam zelum Dei habere audiuimus: ut, dum prauorum commistionem uitant, etiam a regionibus uestris discedere meditentur. Qui profecto nequaquam laude apostolica digni sunt, dum in medio nationis praue et peruerse perseuerare non possunt, inter quos luceant uelut luminaria in mundo, uerbum uite continentes. Uno enim pondere peccata hominum metiuntur, dum et excommunicatos proprie uoluntatis merito et excommunicatis communicantes reos equaliter arbitrantur; uerumenimuero diuersarum uoluntatum diuersus reatus agnoscitur. Si quis enim criminosus, iuxta apostolum,  uocatur, huiusmodi omnino cauendus est: eadem etiam cautela uitandi sunt qui nominatis aut actione cum possint, uel cum nequeunt uoluntate se copulant. Qui uero huiusmodi excommunicatis omnino inuiti, uel seruitio uel cohabitatione iunguntur, si huiusmodi perfectionis dolore tanguntur, non omnino uitandi sunt, nec tamen ad communionem sine correctionis remedio admittendi. Hinc est quod predecessor noster sancte memorie Gregorius uII papa excommunicatorum uxores, filios, seruos, rusticos, quorum consilio uel uoluntate, excommunicationis meritum non perpetratur, uiatores quoque ob itineris necessitatem inuitos excommunicatis communicantes, excommunicationis uinculo non teneri constituit: sicut beatus Augustinus  ad Auxilium scribens euidenter ostendit. Discant tenere fratres, inquit, in omnibus uiam, et in medio nationis praue et peruerse tanquam luminaria lucere studeant: ut non sue tantum, sed ut aliene salutis mercedem a Deo mereantur accipere, qui singulorum examinat uoluntates, causas discutit, quia nuda omnia et aperta sunt oculis eius de cuius miseratione confidimus, quia simplicis oculi corpus tenebrarum caligo non opprimet, quoniam caritas operit multitudinem peccatorum. Obedientes monitis nostris miseratio uos diuina custodiat et ab omnibus peccatis absoluat.



CXCIII. Hugoni abbati S. Aegidii abbatiam Seumichensem a Ladislao Ungarorum rege fundatam confirmat. 
[Gall. Christ., uI, 189.]


PASCHALIS episcopus, seruus seruorum Dei, dilecto in Christo filio HUGONI abbati monasterii S. Aegidii, quod in ualle Flauiana situm est, eiusque successoribus regulariter promouendis in perpetuum.

Religiosis desideriis dignum est facilem prebere consensum, ut fidelis deuotio celerem sortiatur effectum. Latisclauus siquidem bone memorie Ungarorum rex ad honorem Dei et SS. apostolorum Petri et Pauli in memoriam S. Confessoris Aegidii Seumichensem fundauit ecclesiam, et eam per manum Odilonis felicis memorie predecessoris uestri monasterio Beati Aegidii, cui auctore Deo presides, obtulit, ubi et eius corpus uenerabile requiescit.  Hanc nimirum oblationem pro animarum salute perpetratam nos largiente Deo apostolice sedis auctoritate firmamus, cui uestrum Flauiane uallis cenobium ab eodem S. Aegidio in salarium datum agnoscitur. Igitur supradicti regis deliberationem presenti decreto sancimus, ut quicunque Seumichensis abbas fuerit, abbati monasterii uestri, quod in ualle Flauiana a S. Aegidio constructum diximus, obedientiam profiteatur, et perseueranter obseruet. Negotia que monasterio acciderint, regis consilio terminentur, et nullus preter regem super res ecclesie iudicare presumat. Porro monasterii ecclesia cum atrio suo ea semper libertate potiatur, ut illic refugientes nullum personarum siue rerum preiudicium  patiantur. Decernimus ergo ut nulli omnino hominum liceat idem monasterium temere perturbare, aut possessiones auferre, minuere, uel temerariis uexationibus fatigare, sed omnia que ab eodem Latisclauo rege uel aliis fidelibus de iure proprio data sunt, aut in futurum Domino largiente illic dari contigerit, firma semper et integra conseruentur, salua canonica reuerentia diecesani episcopi, eorum pro quorum sustentatione et gubernatione concessa sunt usibus omnimodis profutura. Si quis igitur decreti huius tenore cognito, uel Seumichensem cellam a uestri monasterii subiectione subtrahere, uel eamdem cellam bonis suis temere priuare tentauerit, secundo tertioue commonitus, si non satisfactione congrua presumptionem illicitam emendare  curauerit, a sacratissimo corpore ac sanguine Dei et Domini Redemptoris nostri Iesu Christi alienus existat, atque in extremo examine districte ultioni subiaceat. Cunctis autem hec statuta seruantibus sit pax Domini Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen, amen, amen.

Ego Paschalis catholice Ecclesie episc. Sig.

Ego Bruno . . . . . episc. Sig.

Ego Landulfus cardinal. presbyt. Sig.

Datum Parme per manum Ioannis S. R. E. diaconi cardin. ac bibliothecarii, Iu Non. Nou., ind. Xu, anno Dom. Incarn. 1106, pontificatus autem domni  Paschalis secundi pape uIII.



CXCIu. Ad Guidonem abbatem S. Stephani Laudensis.--- Priuilegiam monasterii S. Stephani. 
[MANSI, Concil., XX, 1054.]

PASCHALIS episcopus, seruus seruorum Dei, dilecto filio GUIDONI abbati uenerabilis monasterii S. Stephani, quod in Laudensi comitatu secus Padum situm est, eiusque successoribus regulariter promouendis in perpetuum.

Diuinis preceptis et apostolicis informamur monitis, ut pro ecclesiarum statu impigro uigilemus affectu. Postulauit siquidem nos dilectio tua predecessorum nostrorum quedam statuta firmare, et  per ea uestri monasterii statum, auctore Deo, munire. Quod . . . . . monasterium uenerabilis comitissa Anselda cum filiis suis Lanfranco, Arduino et Magnifredo, construxisse, et suis facultatibus ditasse cognoscitur. Per presentis igitur priuilegii paginam apostolica auctoritate statuimus ut quecunque predia, quecunque bona a predicta comitissa, uel eius filiis, seu ab aliis fidelibus de iure proprio data sunt, quecunque etiam in futurum eidem monasterio concessione pontificum, liberalitate principum, uel oblatione fidelium dari contigerit, firma uobis uestrisque successoribus et illibata permaneant. Confirmamus itaque supradicto S. Stephani monasterio adiacentem uillam, et castrum infra quod idem monasterium constructum est, et cetera que  in episcopi Nokeni chirographo continentur. Obeunte te nunc eius loci abbate, uel tuorum quolibet successorum, nullus ibi qualibet subreptionis astutia seu uiolentia preponatur, nisi quem fratres uel fratrum pars consilii sanioris, uel de suo, uel de alieno, si oportuerit, collegio, secundum Dei timorem et B. Benedicti Regulam prouiderint eligendum. Electus autem ad Romanum pontificem consecrandus accedat. Ad hec decernimus ut nulli omnino hominum liceat idem monasterium temere perturbare, aut eius possessiones temerariis uexationibus fatigare; sed omnia integra conseruentur, eorum pro quorum sustentatione et gubernatione concessa sunt, usibus profutura. Si qua ergo ecclesiastica secularisue persona, etc., ut in aliis nonnullis epistolis.

 Ego Paschalis catholice Ecclesie episcopus.

Datum apud Placentiam, per manum Ioannis S. R. E. diaconi card. ac bibliothecarii, XuII Kalend. Decembris, indict. Xu, Incarnat. Dominice anno 1106, pontificatus autem domni Paschalis II pape uIII.



CXCu. Ad monachos S. Petri et S. Saluatoris Papienses. 
[ROBOLINI, Notizie, III, p. 226.]

Cum uenerabiles Ticinensis episcopus G. [Guido] et abbates uestri A. et . . . . . . . ante nostram presentiam conuenissent post multas querelas expositas . . . Placuit itaque fratribus nostris ad finem illum recurrere,  qui estate preterita in eis litteris deliberatum est quas a Casino monte pro eisdem querelis supra dicto episcopo miseramus . . . . .

Dat. XIII Kal. Decemb.



CXCuI. Ad canonicos Augustensens. 
[MANSI, Concil., XX, 1214.]

PASCHALIS episcopus, seruus seruorum Dei, Augustensis ecclesie canonisis, et ceteris parochianis, salutem et apostolicam benedictionem.

uenit ad nos non uocatus frater noster Herimarnus, uestre ciuitatis episcopus, causam suam postulans certiori fine concludi. Nos autem querelarum uestrarum memores, quod fratres, qui aduersus  eum in concilio coram nobis capitula protulerant, cum eo inpresentiarum coram nobis minime adfuerunt, ne qua pars aduersum nos possit preiudicium conqueri, cause ipsius protectionem in proximas Kalendas Nouembris fratrum nostrorum deliberatione distulimus: ad quem uidelicet terminum omnes, qui aduersus eum causam agunt, litteris presentibus ad nostram audientiam inuitauimus. Interim eidem fratri nostro potestatem concedimus, ut eos, qui ecclesie bona rapiunt et inuadunt, iuxta sanctiones canonicas excommunicare preualeat. uolumus enim ut tam ipse quam ecclesia que sub eo est, usque ad prefinitum tempus, pacem et tranquillitatem, Domino largiente, obtineat.

Datum decimo Kalendas Decembris.



CXCuII. *Didaco episcopo Compostellano mandat ut una »cum prouincialium sedium episcopis, Petro Legionensi, Pelagio Asturicensi et aliis inter Oxomensis et Burgensis Ecclesie clericos ambiguitatem de finibus communis parochie certissima indagine determinet.«






CXCuIII. Priuilegium pro Ecclesia Colimbriensi. 
[BRANDAO, Monarchia Lusitana, III, p. 283.]

PASCHALIS episcopus, seruus seruorum Dei, uenerabili fratri [MAURITIO] Colimbriensi episcopo, salutem et apostolicam benedictionem.

 Apostolice sedis, cui auctore Deo deseruimus, auctoritas nos debitumque compellit, et desolatis Ecclesiis prouidere, et non desolatas prona sollicitudine confouere, eas maxime que barbarorum ferocitati uicine sunt, et habitationibus circumsepte conuenimus; statuimus enim et quecunque bona, quamque diecesim in presentiarum eadem Ecclesia iuste possidet uel in futurum iuste et canonice poterit adipisci, firma tibi tuisque successoribus et illibata permaneant, ut si quis de antiquis parochie terminis, quos hodie Mauri et Moabite possident, auxiliante Deo, in futurum reparare potuerit, eidem se integrentur Ecclesie. Interim a Colimbria usque ad castrum antiquum, sicut Theodomiri regis ab episcopis diuisio facta est Ecclesie Colimbriensi perseueret.  Secundo preterea episcopalium quondam cathedralium Ecclesias Lamecum et uiseum tue tuorumque successorum prouisioni cureque committimus, donec disponente Domino, aut Colimbrie diecesis restituatur, aut ille parochiis propriis restitute, cardinales episcopos habere nequiuerint. Tertio uaccaricam cum ecclesiis, et coloniis, ac prediis suis sub episcoporum Colimbriensium confirmauimus, sicut ab egregio comite in scriptorum testimoniis oblata est, etc.



CXCIX. Ad Hugonem Cluniacensem abbatem.---uetat ne pedaticum quis uel aliud quidquam exigere possit ab his qui Cluniacum eunt, uel inde exeunt, infra terminos designatos. 
[BOUQUET, Recueil, Xu, 34.]


PASCHALIS episcopus, seruus seruorum Dei, uenerabili fratri HUGONI Cluniacensi abbati, et uniuersis eiusdem congregationis fratribus, salutem et apostolicam benedictionem.

Sicut predecessores nostri apostolice sedis pontifices, uestre paci ac libertati tam preceptis quam etiam scriptis prouidere curauerunt, sic et nos per Dei gratiam uolumus ac debemus. Ea propter, inter cetera uestre pacis atque immunitatis decreta, hoc decernimus ac mandamus, et precipiendo determinamus, ut a Matiscone usque Cluniacum, a S. Maria de Bosco usque Cluniacum, a Corella usque Cluniacum, a Monte S. uincenti usque Cluniacum, a  Iuliaco usque Cluniacum, a Belloioco usque Cluniacum, a Branceduno siue Trinorchio usque Cluniacum, scilicet neque a mediis horum terminorum per paria spatia uiis usque Cluniacum, nullus hominum presumat pedaticum leuare aut nouam aliquam exactionem facere super Cluniacum euntes aut inde redeuntes, nec eorum personas peruadere, uel res eorum auferre uel ipsos capere. Eum autem qui hanc legem scienter infringerit, ab introitu ecclesie arcendum censemus, donec de commisso Cluniacensi abbati uel ipsi conuentui satisfaciat.

Datum Cabilone, Iu Nonas Februarii, indictione Xu, anno Dominice Incarnationis 1106.



CC. Monasterii Case Dei iura et bona confirmat. 
[MABILL., Annal. Bened., u, 499.]


Postquam Paschalis natale Domini Cluniaci celebrauerat, ibidem persistit usque ad mensem Februarium anni sequentis, quo tempore Aymerico Case-Dei abbati diploma concessit, quo, Gregorii uII et Urbani II exemplo, omnia monasterii iura et bona confirmat, necnon monasteria et cellas eidem subiectas, scilicet monasterium Sancti Andree uienne, a Guidone archiepiscopo concessum; ecclesiam Sancti Treuerii, quam uenerabilis memorie Hugo Lugdunensis archiepiscopus recens contulerat; et cellam de ueriano, a Bernardo episcopo Agathensi collatam.

Datum apud Cluniacum per manum Ioannis, S. R.  E. diaconi ac bibliothecarii, secundo Nonas Februarii, indictione Xu, Incarnationis Dominice anno 1106 secundum ueterem calculum, pontificatus autem domni Paschalis II anno uIII.



CCI. Ad Willelmum de Sabrano et alios Bertranni comitis Tolosani socios.---Ad satisfactionem eos inuitat sub pena excommunicationis, ob damna monasterio S. Aegidii illata. 
[BOUQUET, Recueil, Xu, 34.]

PASCHALIS episcopus, seruus seruorum Dei, militaribus uiris WILLELMO DE SABRANO, EMENONI fratri eius, RAINARDO DE MEDENAS, ARBERTO DE MONTE-CLARO, RICHARDO DE CLARETO, DALMATIO DE ROCCA  MARA, et RAIMUNDO PETRO DE GORRA.

Raimundi egregie memorie comitis et conscios uos et consiliarios fuisse non ambigimus, cum uillana B. Aegidii per manum sancte memorie predecessoris nostri Urbani pape penitus abdicauit, seque ipsum et heredes suos excommunicari fecit si ullo unquam tempore in eadem uilla quidquam preter abbatis uoluntatem usurpare presumeret. Quoties etiam idipsum Bertrannus comes uester iurauerit, uobis notissimum scimus. Nuper autem non solum uillam, sed etiam ipsum monasterium uiolenter inuadens, quosdam capiens, quosdam uulnerans, sic monachos exturbauit; monasterii res et altaris oblationes arripuit, edificia dissipauit, et in seruorum Dei habitacula meretrices induxit; ad hec super  ipsam B. Aegidii ecclesiam turres nouas instruxit et instruit. Horum scelerum uos et conscios et actores fratres B. Aegidii conqueruntur. Pro his igitur omnibus uos ad satisfactionem debitam litteris presentibus inuitamus, usque ad proxime Quadragesime initium coram fratre nostro Narbonensi archiepiscopo, ipsius et ceterorum fratrum iudicio iustitiam faciatis. Alioquin ex tunc et terram uestram a diuinis officiis, preter infantium baptisma et morientium penitentiam interdicimus, et uos excommunicationis illius, cui sponte admisti estis, uinculis astrictos denuntiamus, quoniam et sacrilegii rei estis, et Bertrannus, cui uos socios exhibuistis, non solum propter monasterii et supradicte uille inuasionem, uerum etiam propter uxoris repulsam et multiplicata  adulteria, excommunicationis uinculo tenetur astrictus.

Datum II Nonas Februarii.



CCII. Ad Ricardum Narbonensem archiepiscopum et comprouinciales episcopos.---Narrat Bertranni Tolosani comitis adulteria et illata monasterio S. Aegidii damna, et hortatur ut ceteros ab auxilio et communione ipsius et sociorum eius compescant. 
[D. BOUQUET, Recueil, Xu, 35.]

PASCHALIS episcopus, seruus seruorum Dei, uenerabilibus fratribus et cepiscopis, RICARDO Narbonensi, RAIMUNDO Meticensi, RAIMUNDO Nemausensi, et ceteris comprouincialibus, salutem et apostolicam benedictionem.

 Non solum uobis qui prope estis, sed etiam his qui longe sunt, notissimum est qualiter Bertrannus comes propter uxorem obiectam et multiplicia adulteria iam diu excommunicationi subiectus est. Illius etiam anathematis uinculis compeditur, quo Raimundus egregie memorie comes in Nemausensi concilio a sancte memorie Urbano II papa seipsum et heredes suos excommunicari fecit, si ullo unquam tempore in B. Aegidii uilla et eius monasterio quidquam preter abbatis uoluntatem usurpare presumeret. Quoties etiam idipsum Bertrannus comes iurauerit, uos scire credimus. Nuper autem, non solum uillam, sed etiam ipsum monasterium uiolenter, quosdam capiens, quosdam uulnerans, sic monachos  exturbauit, monasterii res et oblationes arripuit, edificia dissipauit, et in seruorum Dei habitacula meretrices induxit: ad hec super ipsam B. Aegidii ecclesiam turres nouas instruxit et instruit. Cuius instructionis edificium Iherichontino anathemate condemnamus, ut et qui ulterius edificare, et qui edificatum retinere tentauerint, perpetua maledictione multentur. Sane uestram prudentiam litteris presentibus per apostolice sedis obedientiam excitamus, ut ad corrigenda et cohibenda hec sollicitius insistatis. Nos siquidem pro his sceleribus Willelmum de Sabrano, Hemenonem fratrem eius, Rainardum de Medenas, Harbertum de Monte Claro, Ricardum de Clareto, Dalmatium de Rocca Maura, tanquam Bertranni consiliarios et sacrilegi huius  auctores, ad satisfaciendum coram fraternitate uestra nostris litteris euocauimus; quod nisi ad proxime Quadragesime initium peregerint, extunc et eorum terram a diuinis officiis interdicimus, et tam sacrilegii uos quam excommunicationis supradicte, cui sponte admisti sunt, uinculis astrictos denuntiamus. Ceteros etiam ab eiusdem Bertranni auxilio et communione compescite, nisi se a malis tantis et noue illius edificationis uindicatione compescat. Interea dominatus eius terram a diuinis officiis, preter infantium baptisma et morientium penitentias, interdicimus; et quocunque in loco ipse manserit, nullatenus, quandiu illuc moratus fuerit, diuina celebrentur officia.

Datum II Nonas Februarii.



CCIII. ad clericos Augustenses.---Illos in gratiam rediisse cum Herimanno episcopo gaudet. 
[MANSI, Concil., XX, 1215.]


PASCHALIS episcopus, seruus seruorum Dei, dilectis filiis Augustensis Ecclesie clericis, salutem et apostolicam benedictionem.

Post impetitionem quam super episcopo uestro fecistis, dilectionis uestre litteras suscepimus, in quibus, quia pacem et concordiam cum eodem episcopo uos habere nobis significastis, letati sumus, si eamdem concordiam gratis factam fuisse consisterit. Nos tamen constitutum terminum exspectamus,  ut quidquid equitas dictauerit, auxiliante Domino, exsequamur.

Datum octauo Idus Februarii.



CCIu. Ad Hugonem abbatem Cluniacensem.---Confirmat Cluniacensium iura et possessiones. 
[MANSI, Concil., XX, 1039.]

PASCHALIS episcopus, seruus seruorum Dei, reuerendissimo fratri HUGONI Cluniacensi abbati, salutem et apostolicam benedictionem.

Religioni uestre per omnipotentis Dei gratiam sedis apostolice benignitas gratulatur. Quoniam plerisque in locis, largiente Domino, per uestre sollicitudinis studium, ubi nulla fuerat instituta,  ubi defecerat per Galliarum partes, est restituta religio. Eapropter, sicut ab ipsis cenobii uestri primordiis, ita largiente Domino usque in finem, uos tanquam carissimos filios apostolice sedis tuetur auctoritas. Omnia igitur ad uestrum cenobium pertinentia, sicut a predecessoribus nostris munita sunt, ita et nos auctoritate apostolice sedis minimus. In quibus ea propriis exprimenda duximus uocabulis, que temporibus nostris per Dei granam acquisita, et uestri regiminis dispositioni subiecta noscuntur.

 Hec nimirum omnia uestro cenobio, tanquam membra capiti adherentia, nos in perpetuum sub iure ac regimine tam tuo quam successorum tuorum  persistere, presentis pagine assertione sancimus. Nec ulli omnino hominum liceat hec uestre subiectioni subtrahere, et a Cluniacensis monasterii iure quibuslibet occasionibus alienare. Si qua igitur in futurum ecclesiastica secularisue persona, hanc constitutionis nostre paginam sciens, etc., ut in aliis quibusdam epistolis.

Ego Paschalis, catholice Ecclesie episcopus, subscripsi.

Datum apud uillam Sancti Hippolyti, per manum Ioannis sancte Romane Ecclesie diaconi cardinalis ac bibliothecarii, uI Idus Februarii, indict. Xu, Incarnationis Dominice anno 1106, pontificatus autem domni Paschalis II anno uIII.



CCu. Confirmatio ecclesiarum et possessionum monasterii Athanacensis facta abbati Gauceranno. 
[Gall. Christ., Iu, 13.]


PASCHALIS episcopus, seruus seruorum Dei, dilecto filio GAUCERANNO Athanacensis monasterii abbati eiusque successoribus regulariter substituendis in perpetuum.

Ad hoc in apostolice sedis regimen, Domino disponente, promoti conspicimur, ut ipso prestante, religionem augere et eius seruis tuitionem debeamus impendere. Tuis igitur, dilecte in Domino fili abbas Gauceranne, iustis petitionibus annuentes, beati Martini Athanacense monasterium cui, Deo auctore, presides, contra prauorum hominum  nequitiam apostolice sedis auctoritate munimus: statuimus enim ut Sancti Ioannis ecclesia, quam Guido Gehennensis episcopus in sua uobis parochia tradidit, ecclesia etiam S. Romani de Agenta in parochia Sedunensi, item ecclesia de Isiniacho in Aniciensi parochia per Ademarum et Pontium episcopos uobis tradita cum pertinentiis suis, cetera etiam quecunque in presenti quinta decima indictione, seu concessione pontificum, siue liberalitate principum, uel oblatione fidelium, legitime ac quiete uestrum monasterium possidet, quo uidelicet tempore uestram ecclesiam, disponente Domino, consecrauimus; quecunque etiam in futurum largiente Domino iuste atque canonice poterit adipisci,  firma uobis uestrisque successoribus et illibata permaneant. Decernimus ergo, ut nulli hominum liceat eiusdem cenobii possessiones auferre, uel ablatas retinere, uel iniuste, datas, suis usibus uindicare, minuere, uel temerariis uexationibus fatigare, sed omnia integra conseruentur eorum, pro quorum sustentatione et gubernatione concessa sunt, usibus omnimodis profutura, salua Lugdunensis archiepiscopi canonica reuerentia. Si qua igitur in futurum ecclesiastica secularisue persona, hanc nostre constitutionis paginam scions, contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate  cognoscat, et a sacratissimo corpore ac sanguine Dei et Domini Redemptoris nostri Iesu Christi aliena fiat, atque extremo in examine districte ultioni subiaceat. Cunctis autem eidem loco iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen, amen, amen.

Ego Paschalis catholice Ecclesie episcopus.

Datum apud Belnam in manu Ioannis, S. R. E. diaconi cardinalis ac bibliothec., II Id. Febr., ind. Xu, Incarnat. Dominice an. 1107, pontificatus autem domni Paschalis II pape uIII.



CCuI. Parthenonis Romaricensis et canonice Calmosiacensis controuersiam diiudicat. 
[MARTENE, Thesaur. Anecd., III, 1182.]


PASCHALIS episcopus, seruus seruorum Dei.

Inter Romaricense monasterium et Calmosiacensem canonicam questio diutius agitata de parte fundi in qua eadem canonica sita est, de parte etiam parochialis ecclesie Sancte Marie, que communis catenus uidebatur, ad aures nostras sepe peruenerat, unde nobis opportunum uisum est ut utraque pars in nostram presentiam conuenirent. Partem igitur fundi in qua canonica sita est, unde questio fuerat, Gisla Romaricensis abbatissa nostris in manibus abdicauit. Cum fundum ipsum integrum ex antiqua datorum possessione ad eosdem  canonicos pertinere cognouerat, seque ac sorores suas pro monasterii iure nunquam ulterius de ipsa fundi parte, querelam contra eos controuersiamque facturas in conspectu tam nostro quam in fratrum nostrorum et plurimorum circumstantium pollicita est, sic nos eamdem fundi partem integram et quietam per baculum ex abbatisse et sororum manu susceptum, Calmosiacensibus fratribus confirmauimus. Porro de portione decimarum nobis et fratribus nostris uisum est, et decretorum pontificalium sententia iudicatum, cum secularis miles Ecclesie res iniuste possessas iure dare non potuit, maxime cum iidem fratres donum ipsum post apostolice memorie Gregorii septimi pape concilium acceperint, in quo nimirum concilio  idem pontifex priorum statuta renouans, decimas aut alias res ecclesiasticas a laicis suscipi uetuit, condonatis his que ante id temporis suscepta fuerunt: sic Calmosiacenses fratres partem istam ecclesie iudicio reliquerunt eidem sane iudicio additum est, et ex beati Gregorii sententia definitum, ne de carrucis aut laboribus siue iumentis suis, uel illi parochiali ecclesie, uel aliis quibuslibet reddere decimas seu primitias exigantur.

Actum Lingonis, uI Kal. Martii, indictione XuI, Incarnationis Dominice anno millesimo centesimo sexto, presentibus uenerabilibus episcopis Ricardo Albano, Aldone Placentino, Odardo Cameracensi, et R. E. presbyteris cardinalibus, Risone tituli Damasi,  Lundulpho tituli S. Laurentii, Diuisone tituli S. Martini, et diaconibus Ioanne de titulo Cosmidis, Berardo de titulo S. Angeli, presentibus etiam uenerabilibus personis de clericis Radulpho preposito Remensi, Richino primicerio Tullensi, Rembaldo archidiacono Tullensi: de laicis, Lotharingorum duce Theoderico, Alberto de Brienne, Garino de Monsone, Olderico de Acromonte, Henrico de Sancto uedasto.



CCuII. Ad monachos et burgenses S. Aegidii.---Denuntiat eis excommunicatum a se Bertrannum comitem Tolosanum, et mandat ut ab eodem sub excommunicationis pena abstineant. 
[D. BOUQUET, Recueit, Xu, 37.]

 PASCHALIS episcopus, seruus seruorum Dei, dilectis filiis monachis et burgensibus S. Aegidii, salutem et apostolicam benedictionem.

Altaris B. Aegidii inuasorem Bertrannum, nostris iussionibus pertinaciter resistentem, sancti Spiritus iudicio sciatis excommunicatum. Quicunque ergo amodo in causa huius inuasionis adiutor ei et consiliator exstiterit, eiusdem excommunicationis eum participem denuntiamus, donec satisfactionem debitam soluat. Proinde omnibus uobis mandamus, ut ab eodem Bertranno omnino abstineatis, quousque in hac pertinacia perseuerare uoluerit.

Datum II Idus Martii.



CCuIII. Priuilegium pro monasterio S. Germani a Pratis. 
[BOUILLARD, Hist. de Saint-Germain des Prés Preuues, p. 39.]


PASCHALIS episcopus, seruus seruorum Dei, dilecto filio RAINALDO abbati monasterii Sancti Germani Parisiace urbis episcopi eiusque successoribus regulariter substituendis in perpetuum.

Religiosis desideriis dignum est facilem prebere consensum ut fidelis deuotio celerem sortiatur effectum. Quia igitur dilectio tua ad sedis apostolice portum confugiens tuitionem eius deuotione debita requisiuit, nos supplicationi tue clementer annuimus, et Beati Germani monasterium, cui auctore Deo presides, cum omnibus ad ipsum pertinentibus  sub beati Petri tutelam protectionemque suscipimus. Per presentis itaque priuilegii paginam tibi tuisque successoribus in perpetuum confirmamus, ut quecunque libertas, quecunque dignitas priuilegio beati Germani, scriptis Childeberti, Clotarii atque aliorum regum Francorum uestro monasterio collata est, quecunque bona, quecunque possessiones concessione pontificum, liberalitate principum, uel oblatione fidelium ad idem cenobium pertinere noscuntur, quecunque etiam in futurum iuste atque canonice potuerit acquiri uel adipisci, firma tibi tuisque successoribus et illibata permaneant. Decernimus ergo ut nulli omnino hominum liceat uestram ecclesiam temere perturbare, aut eius possessiones auferre uel ablatas retinere minuere,  uel temerariis uexationibus infestare, sed omnia integra conseruentur eorum, pro quorum sustentatione et gubernatione concessa sunt, usibus omnimodis profutura. Omnis uero abbas post te qui a congregatione eiusdem cenobii secundum Regulam beati Benedicti electus fuerit a Romano pontifice, uel a quo maluerint catholico episcopo consecretur. Precipimus quoque auctoritate apostolica, ne quis episcoporum oleum, chrisma, benedictiones, consecrationes, ordines, uel queque ex pontificali ministerio sunt necessaria eis uel successoribus eorum deneget. Missas itaque, ordinationes, stationes ab omni episcopo uel clero Parisiensis Ecclesie in eodem monasterio preter uoluntatem abbatis uel congregationis fieri prohibemus. Nec habeant ibi aliquam  potestatem imperandi, sed nec ipsis interdicere, nec excommunicare, nec ad synodum uocare abbatem aut monachos, presbyteros aut clericos ecclesiarum ipsius loci facultatem damus. Si qua igitur in futurum ecclesiastica secularisue persona, hanc nostre constitutionis paginam sciens, contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sanctissimo corpore ac sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco iusta seruantibus sit pax Domini nostri Iesu Christi,  quatenus et hic fructum bone actionis percipiant, et apud districtum iudicem premia eterne pacis inueniant. Amen, amen, amen.

Ego Paschalis catholice Ecclesie episcopus sig., etc.

Data Laterani per manum Ioannis, sancte Romane Ecclesie diaconi cardinalis ac bibliothecarii, Kal. Aprilis, indictione Xu, Incarnationis Dominice anno millesimo centesimo septimo; pontificatus autem domni Paschalis secundi pape anno septimo.



CCIX. Monasterii S. Launomari Blesensis priuilegia confirmat. 
[MABILL., Annal., u, 500.]

 Turonis pontifex apud Sanctum Martinum, phrygium, ut mos est Romanus, id est tiaram, ferens, Dominicam Letare, Ierusalem, Quadragesime scilicet quartam, que illo anno in nonum Kalendas Aprilis incidebat, celebrauit. Paulo post diuertit ad Maius Monasterium, ubi diploma indulsit Mauritio abbati Sancti Launomari, quo ipsius monasterium, »penes oppidum Blesense situm, tam a Rodulfo quondam rege, quam a Carolo et Ludouico Francorum regibus, multis possessionibus et bonis ditatum« confirmat.

Datum apud Maius Monasterium, Iu Nonas Aprilis, per manum Equitii, agentis uicem cancellarii, indictione Xu Paschalis anno uIII.



CCX. *Monasterii S. Ioannis Carnotensis priuilegia confirmat. 


[Huiusce priuilegii mentio tantum exstat, Gall. Christ. nou., t. uIII, Instrum., 308.]



CCXI. Priuilegium pro abbaria S. Martini de Campis. 
[Dom MARRIER, Historia S. Martini de Campis, p. 153.]

PASCHALIS episcopus, seruus seruorum Dei, dilecto in Christo filio THEOBALDO priori S. Martini quod de Campis dicitur, salutem et apostolicam benedictionem.

 Religiosis desideriis dignum est facilem prebere consensum, ut fidelis deuotio celerem sortiatur effectum. Tui ergo desiderii, fili carissime, postulationibus annuentes B. Martini monasterium, cui ex uenerabilis fratris nostri Hugonis Cluniacensis abbatis institutione presides, presentis decreti auctoritate munimus, ut quemadmodum cetera Cluniacensis cenobii membra, semper sub apostolice sedis tutela permaneat. Cuncta etiam que in presenti decima quinta indictione pertinere uidentur, quieta uobis semper et integra permanere sancimus. Ecclesiam scilicet S. Pantaleonis intra Beluacum cum possessione duorum fratrum, Hugonis et Garnerii, et domo eorum propria, et aliis edificiis iuxta positis, et cum terra uacua extra murum, iuxta prefatam Ecclesiam  sita, et uineam in Rubero monte et prato in Guhincurte, et cum hospitibus ante portam ciuitatis sicut a supradictis fratribus pro sua et parentum salute oblata, et Gaufridi episcopi Beluacensis fauore concessa, et in nostra sunt presentia confirmata. Item in pago Parisiensi ecclesias de Duniaco, de Ermenonuilla, de Eriniaco, a uenerabili fratre nostro Gaulone episcopo uobis concessas. In pago Siluanectensi, ecclesiam S. Nicolai cum appenditiis suis. In Ambianensi pago ecclesiam de Liniaco cum pertinentiis suis. In pago Nouiomensi altare de Curcellis, et altare de Ruueron. In pago Suessionensi altare de Gozencurte, et cetera que de predecessoris nostri sancte memorie Urbani secundi priuilegio continentur.  Quecunque preterea a quibuslibet de suo iure eidem loco collata sunt, uel in futurum conferri contigerit, firma semper et illibata permaneant, tam a te quam ab aliis qui per Cluniacenses abbates eidem loco prepositi fuerint, perpetuo possidenda, regenda ac disponenda. Decernimus ergo ut nulli omnino hominum liceat idem cenobium temere perturbare, aut eius possessiones auferre, uel ablatas retinere, minuere, uel temerariis uexationibus fatigare, sed omnia integra conseruentur eorum, pro quorum sustentatione et gubernatione concessa sunt, usibus omnimodis profutura. Si qua igitur in crastinum ecclesiastica secularisue persona, hanc nostre constitutionis paginam sciens, contra eam temere uenire tentauerit, secundo tertioue commonita, si non  satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen.

Datum apud monasterium S. Dionysii per manum Ioannis, S. Romane Ecclesie diaconi cardinalis ac bibliothecarii, II Kalend. Maii, indictione Xu, Incarnationis Dominice anno millesimo centesimo octauo, pontificatus autem domni Paschalis secundi pape  anno octauo.



CCXII. Priuilegium pro monasterio S. Arnulphi. 
[CARLIER, Histoire du duché de ualois, tom. III, p. X.]

PASCHALIS episcopus, seruus seruorum Dei, dilecto filio STEPHANO Crespeii monasterii priori eiusque fratribus, salutem et apostolicam benedictionem.

Religiosis desideriis dignum est facilem prebere consensum, ut fidelis deuotio celerem sortiatur effectum. Tui ergo desiderii, carissime Stephane, postulationibus annuentes beati Arnulphi martyris monasterium, cui ex uenerabilis fratris nostri Hugonis Cluniacensis abbatis institutione presides, presentis  decreti auctoritate munimus. Omnia enim que a fundatoribus loci uestri Gualterio bone memorie Ambianensi comite et eius coniuge Adela, sancto quondam Arnulpho et uestre congregationi tradita cognoscentur, uobis uestrisque successoribus confirmamus in eadem, qua tradita sunt, libertate mansura. Cuncta ea, que in presenti quinta decima indictione ad uestrum locum pertinere uidentur, quieta uobis semper et integra permanere sancimus; ecclesiam scilicet Sancti Germani, sitam penes castellum Pontisarense cum appenditiis . . . . . que uocatur Morannum monasterium, possessionem de uilla Bileti, prope Montem Desiderii. Altare uillaris, altare de Garminaco, quod per Fulconis episcopi chirographum  possidetis. Ecclesiam apud Lacellos; ecclesiam apud Bonoculum; ecclesiam de Restolio cum omnibus pertinentiis earum. Alodium Guidonis militis apud Mairomontem. Alodium Leocaldi apud Dilucium ab ipsis oblata, uillam uallis, uillam nouam, et uineam Gualieri militis. Alodium de Frasneta, quecunque preterea a quibuslibet de suo iure eidem loco collata sunt, uel in futurum conferri contigerit, firma semper et illibata permaneant, tam a te quam ab aliis qui Cluniacenses abbates eidem loco prepositi fuerint perpetuo possidenda, regenda et disponenda. Decernimus ergo ut nulli omnino hominum liceat idem cenobium temere perturbare, aut eius possessiones auferre, uel ablatas retinere, minuere, uel temerariis uexationibus fatigare sed omnia integra  conseruentur eorum, pro quorum sustentatione et gubernatione concessa sunt, usibus omnimodis profutura. Si qua igitur in crastinum ecclesiastica secularisue persona, hanc nostre constitutionis paginam sciens, contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sanctissimo corpore ac sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne  pacis inueniant. Amen, amen.

Est subsignatum:

Ego Paschalis catholice Ecclesie episcopus.

Datum apud Latiniacum per manus Ioannis, sancte Romane Ecclesie diaconi capellani ac bibliothecarii, u Nonas Maii, indictione decima quinta, Incarnationis Dominice anno millesimo centesimo octauo [1107]; pontificatus autem domni Paschalis II pape uIII.



CCXIII. Possessiones abbatie Elnonensis, seu S. Amandi, ordinis S. Benedicti, confirmat easque apostolicis munit priuilegiis. 
[MIRAEI, Opp. diplom. tom. II, pag. 1151.]

 PASCHALIS episcopus, seruus seruorum Dei, dilecto in Christo filio HUGONI abbati uenerabilis monasterii S. Amandi, quod Elnonense dicitur, eiusque successoribus in Christo substituendis in perpetuum.

Ad hoc nos, disponente Domino, in apostolice sedis seruitium promotos agnoscimus, ut eius filiis auxilium implorantibus efficaciter subuenire, obedientes tueri ac protegere debeamus. Unde oportet nos uenerabilibus locis manum protectionis extendere, et seruorum Dei quieti attentius prouidere. Igitur ob reuerentiam pretiosissimi protomartyris Stephani Helnonense monasterium, cui auctore Deo presides, ubi etiam sacratissimum B. Amandi corpus requiescit,  secundum quod eidem B. Amando petenti sancte memorie predecessor noster Martinus papa priuilegium libertatis contulit, nos sub tutela apostolice sedis omnino liberum in gremio sancte Romane Ecclesie excipimus.

Uniuersa ergo ad ipsum monasterium legitime pertinentia nos, largiente Domino, uobis uestrisque successoribus decreti presentis assertione firmamus. uillam scilicet Helnonem monasterio adiacentem cum omnibus appenditiis suis ab omni secularium dominio liberam, sicut a religiosis imperatoribus Dagoberto, Pipino, Carolo, Ludouico, Lothario, Carolo Caluo constituta est, confirmamus.

In pago Laudunensi cellam Barisiacum cum familiis et appenditiis suis.

 In pago Cameracensi Braceolum, nouam uillam, Halciacum cum appenditiis suis.

In pago Hannocensi Guariniacum, Scalpus, cum appenditiis suis.

In pago Ostrebatensi, Diptiacum, Ferinum, Scaldinium, Lurcium, Ruoth cum familia et appenditiis suis.

In pago Tornacensi Guillelme, Frigidum montem, Hertinium, Bouinas, Rumam, Spiare, Holten, cum appenditiis suis.

In pago Brogbatensi, Herinias, Sein, Alenium, Warcinium, Arminium, Securiacum, uilare, Nouas-Donnes, Herlegona, terras de Germino, Millam, Rodam, cum appenditiis suis.

In pago Menpisco terras de Bonarda, de Roslare,  de Ledda, de Hardoia, de Guniguiniis, de Marchegen, de Lapiscura, de Berneham cum familia et appenditiis suis.

Super fluuium Mosam, uillam Haryngas cum familia, ecclesia et appenditiis suis.

Super fluuium Rhenum terras de Sula et de Bobarga.

In Frisia terras censuales apud Dechenchas et Stouras. Porro altaria que in diuersis parochiis possessione legitima possidetis, ab omni personatu libera uobis uestrisque successoribus in perpetuum seruanda censemus, saluis nimirum consuetis episcoporum uel episcopalium ministrorum obsoniis.

In episcopatu Nouiomensi, altare uidelicet de Sancto Martino, altare de Cella, altare de Ruma, altare  de Guillelme, de Frigido monte, de Hertinio, de Macnengen, de Guniguiniis, de Berneham, de Sedelengen, de Bichengen, de Ledda.

In episcopatu Laudunensi cellam Borisiaci cum altari sancti Remigii.

In episcopatu Cameracensi, altare de Nouauilla, cum appenditiis suis, altare de Guariniaco, de Scalpus, de Guariniaco cum appenditiis, de uilari, de Anurnio, d'Herlengona.

In episcopatu Atrebatensi, altare de Lurcio, de Scaldinio cum appenditiis suis Drueth, de Bulciniolo, de Ditiaco cum appenditiis suis.

Quecunque preterea predia, quecunque bona uestrum hodie monasterium possidet, quecunque etiam  in futurum concessione pontificum, liberalitate principum, uel oblatione fidelium pro spe salutis eterne poterit adipisci, uobis uestrisque successoribus firma semper et illibata permaneant.

Decernimus ergo ut nulli omnino hominum liceat idem cenobium temere perturbare, aut eius possessiones auferre, uel ablatas retinere, minuere, uel temerariis uexationibus fatigare, sed omnia integre conseruentur eorum, pro quorum sustentatione et gubernatione concessa sunt, usibus omnimodis profutura.

Obeunte te eius loci abbate uel tuorum quolibet successorum, nullus ibi qualibet subreptionis astutia seu uiolentia preponatur, nisi quem fratres communi consensu uel fratrum pars consilii sanioris,  uel de suo uel de alieno si uoluerint collegio, secundum Dei timorem et beati Benedicti Regulam elegerint.

Ad hoc adiicimus ut nulli persone facultas sit idem monasterium inuadere, nec aliquam potestatem imperandi ibi exercere, neque conuiuia uel obsonia aliquo modo ab ipsa Ecclesia exigere, nullam etiam ordinationem quamuis leuissimam facere, preter abbatis et fratrum uoluntatem; quatenus monachi semper quiete maneant in abbatis sui possessione.

Si qua in futurum ecclesiastica secularisue persona, hanc nostre constitutionis paginam sciens, contra eam temere uenire tentauerit, secundo tertioue commonita, si non satisfactione congrua emendauerit,  potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat.

Cunctis autem eidem loco iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant.

+ Ego Paschalis catholice Ecclesie episcopus.

Datum Trecis per manum Ioannis, sancte Romane Ecclesie diaconi cardinalis ac bibliothecarii, IX Kalendas Iunii, indictione Xu, anno Dominice  Incarnationis 1107, pontificatus autem domni Paschalis II PP. uIII.



CCXIu. Ad Gebhardum Constantiensem episcopum.---Reprehendit quod inuestiti  consecrationi interfuerit nec uenerit ad concilium uocatus. 
[NEUGART, Cod. diplom. Alem., II, 42.]

PASCHALIS episcopus, seruus seruorum Dei, uenerabili fratri G. Constantiensi episcopo, salutem et apostolicam benedictionem.

Pro multis laboribus tuis pepercimus quod deliqueras. Iterum etiam litteris nostris prohibitus consecrationi eius, qui inuestitus erat, interfuisti  .  uocatus ad concilium non uenisti  . Propter hec cum usque ad interdictionem tui officii iustitie gladius deseuisset, preteritorum bene gestorum memoria, et fratrum nostrorum nos supplicatio reuocauit. Igitur etiam nunc ea tibi intentione parcimus, ut et de cetero prorsus ab huiusmodi presumptione desistas, nec te talibus commissis admisceas. Nolumus enim ut iuuentutis certamina tempore quod absit senectutis omittas. Noueris preterea fratrem nostrum  Moguntinum  cum omnibus suffraganeis suis preter Bambergensem  et Curiensem  qui synodo Longobardico interfuit, pro concilii absentia a suis officiis interdictos. Neque illud concilii statutum te lateat ut quisquis clericus deinceps inuestituram alicuius ecclesie et dignitates de manu laici susceperit et ipse qui ei manum imposuerit gradus sui periculum subeat, et communione priuetur  .

Dat . . .



CCXu. Reinahardi episcopi Halberstadensis petitioni non satisfacit quod »Ecclesie regimen per inuestituram manus laice susceperit.« In concilio Trecensi quid statutum sit nuntiat. 
[MANSI, Concil., XX, 1091.]


PASCHALIS episcopus, seruus seruorum Dei, R. Halberstadensi episcopo, salutem et apostolicam benedictionem.

Ad hoc in Ecclesia Dei constituti sumus, ut Ecclesie ordinem et Patrum debeamus precepta seruare. Tu ergo ordinem Ecclesie adeo excessisti, ut Ecclesie regimen per inuestituram manus laice contra Patrum decreta susceperis. Que causa est cur nos petitioni tue satisfacere nequiuerimus. Unum nos caritatem tuam monemus ut tam graue delictum emendare festines. Statutum est uero in Trecensi concilio, ut si quis ex manu laica Ecclesie inuestituram acceperit, tam ipse quam ordinator eius deponatur, et a communione Ecclesie remoueatur.  Nos siquidem te, ut fratrem ac familiarem habere uolumus et desideramus. uale.



CCXuI. Ad Rothardum archiepiscopum Moguntinum.---Arguit eum de quibusdam excessibus ab eo commissis, utque in posterum ex ignorantia non erret, mittit ei quedam ex sacris canonibus excerpta, atque ad preces quorumdam prelatorum ipsi benigne indulget. 
[MANSI, Concil., XX, 1220.]

PASCHALIS episcopus, seruus seruorum Dei, uenerabili fratri ROTHARDO Moguntino archiepiscopo, salutem et apostolicam benedictionem.

Quanto magis erga Romanam Ecclesiam te hactenus  obedientem fuisse, et pro ea multa asseris sustinuisse, tanto in eam nunc grauius deliquisse comprobaris. Postquam enim sancta Romana Ecclesia materna super te uiscera laxauit, et in suo te gremio misericorditer suscepit, uocatus ad concilium nec uenisti, nec canonicas excusationes pretendisti. Hildinisheimensem publice criminosum post synodicam prohibitionem officio restituisti, in quibus magis homines, quam Deum offendere metuisti, cum  et apostolorum canones et plurimorum SS. precepta contemnens ad inobedientiam te transtulisti, que primum hominem de paradiso expulit, et Sautem irrecuperabiliter regno priuauit. Ne igitur in impositione manuum ulterius locum excusandi per ignorantiam habere possis, . . . et illum Apostoli dicentis: »Nemini cito manus imposueris, ne communices peccatis alienis;« ex multis SS. Patrum constitutionibus quedam tibi scribere necessarium duximus.

Ex canonibus apostolorum. »Si quis episcopus secularibus potestatibus usus, ecclesiam per ipsas obtineat, deponatur et segregetur, omnesque qui illi communicant.«

Item ex concilio Antiocheno. »Si quis presbyter uel diaconus per secularem dignitatem ecclesiam  Domini obtinuerit, et ipse et ordinator eius a communione modis omnibus segregentur, et sub anathemate sint, sicut Simon Magus de Petro apostolo.«

Item Stephanus martyr pontifex. »Laicis quamuis religiosis nulla de ecclesiasticis facultatibus aliquid disponendi legitur usquam attributa facultas.«

Item Symmachus. »Prouida sententia eneruari conuenit et in irritum deduci, ne in exemplum remaneat presumendi, ne quibuslibet laicis quamuis religiosis uel potentibus, in quacunque ciuitate quolibet modo liceat aliquid decernere de ecclesiasticis facultatibus, quas solis sacerdotibus disponendi a Deo cura commissa docetur.«

Nos quoque sanctorum canonum constitutiones sequentes cum fratribus nostris in Trecensi concilio  statuimus ut quicunque clericorum de hac hora inuestituram ecclesie, uel ecclesiastice dignitatis de manu laici acceperit, et qui ei manum imposuerit, gradus sui periculo subiaceat et communione priuetur. Tu uero, frater uenerande, licet nunc usque horum preceptorum transgressor exstiteris, tamen uenerabilium fratrum nostrorum Treuirensis, Constantiensis, Bambergensis episcoporum, Hirsaugiensis abbatis precibus inclinati, misericorditer persone mee officia agenda indulgemus, si preterita corrigens horum preceptorum custos et obseruator exstiteris. Alioquin nec in officiis tibi participabimus, nec precibus pro te fusis aurem accommodamus.



CCXuII. Ad Nicolaum abbatem et monachos Corbeienses.--- In gratiam scholarum Corbeiensium confirmat donum a rege Philippo factum, ut negotiatoribus ad forum Corbeie liber pateat commeatus. 
[Dom BOUQUET, Recueil, Xu, 37.]


PASCHALIS episcopus, seruus seruorum Dei, dilectis filiis NICOLAO abbati et Corbeiensis monasterii  monachis, salutem et apostolicam benedictionem.

Bonis scholarum studiis non tantum fauere, sed ad hoc eorum animos etiam incitare debemus, qui pro nostro officio eorum salute prospicimus. Illud igitur donum quod filius noster Philippus Francorum rex pro peccatorum suorum remissione uestro monasterio Corbeiensi restituit, nos largiente Domino litteris presentibus confirmamus, ut uidelicet, quicunque negotiatores ad forum Corbeiee uenire uoluerint, libere et nullo inhibente, siue per aquam siue per terram, ualeant commeare. Presentis ergo decreti litteris interdicimus ut nulli deinceps persone facultas sit super hac causa Corbeiensi ecclesie aliquas iniurias irrogare, ne quod possessione diutina tenuit, temeritate cuiuslibet presumptionis  amittat. Si quis autem presentis decreti tenorem agnoscens, contra id uenire tentauerit, canonice districtionis animaduersione multetur

Datum Antissiodori, Iu Kal. Iulii  .



CCXuIII. Monasterii S. Remigii Remensis priuilegia quedam confirmat. 
[uARIN, Archiu. admin. de la uille de Reims, tom I, Ie part., p. 255.]

 PASCHALIS episcopus, seruus seruorum Dei, dilecto in Christo filio AZENARIO abbati uenerabilis monasterii Sancti Remigii quod secus urbem Remensem situm est, eiusque successoribus regulariter  promouendis in perpetuam rei memoriam.

Sicut iniusta poscentibus nullus est tribuendus effectus, sic legitima desiderantium non est differenda petitio. Tuis igitur, fili carissime Azenari, iustis petitionibus annuentes, B. Remigii monasterium cui Deo auctore presides, decreti presentis auctoritate munimus  . Statuimus enim ut Guidonis bone memorie Remensis episcopi concessio, quam beato Leone nono intercedente uestro monasterio contulit, firma semper et inuiolata permaneat: ut uidelicet in mercato quod XII Kalend. Nouembris penes burgum B. Remigii fieri consueuit, preter abbatem aut abbatis ministros, nullus quisquam uiolenter accipiat, nullus et conuenientes ledere aut bonis suis exspoliare presumat. Cenam etiam quam in duabus B.  Remigii solemnitatibus apud cenobium uestrum, Remenses episcopi immodeste accipere consueuerunt  , nos iuxta predictorum presulum deliberationem ab eodem cenobio remouemus. Alios quoque sumptus ab eo uel eius ministris exigi prohibemus, sicut a prenominato Guidone per manum B. Leonis remissi sunt. Porro tam tibi quam successoribus tuis facultatem concedimus in causis grauioribus Romanam  Ecclesiam appellare, nec Remensibus episcopis liceat uos a uisitatione sedis apostolice prohibere. Preterea quecunque predia, quecunque bona, B. Remigii monasterium iuste hodie possidet, quecunque etiam in futurum concessione pontificum, liberalitate principum, uel oblatione fidelium legitime poterit adipisci, firma uobis uestrisque successoribus et illibata permaneant. Decernimus itaque ut nulli omnino hominum liceat idem cenobium temere perturbare aut eius possessiones auferre, uel ablatas retinere, uel temerariis uexationibus fatigare, sed omnia integra conseruentur eorum pro quorum sustentatione et gubernatione concessa sunt, usibus omnimodis profutura. Si qua igitur ecclesiastica secularisue persona, hanc nostre constitutionis  paginam sciens, contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem monasterio iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premium eterne pacis inueniant. Amen, amen.

Ego Paschalis catholice Ecclesie episcopus, signaui  .

 Data Antissiodori per manum Ioannis, diacon. cardin. ac bibliothecarii, indict. Xu, anno 1107; pontificatus autem domni Paschalis secundi pape uIII.



CCXIX. Ecclesie Antissiodorensis bona, petente Humbaldo episcopo, confirmat. 
[Gesta episcop. Antissiod. ap. LABBE nou. Biblioth. mss. t. I, p. 458.]

PASCHALIS episcopus, seruus seruorum Dei, uenerabili fratri HUMBALDO, Antissiodorensi episcopo eiusque successoribus canonice substituendis in perpetuum.

 Iustis uotis assensum prebere, iustisque petitionibus aures accommodare nos conuenit, qui, licet indigni, iustitie custodes atque precones in excelsa apostolorum principum Petri et Pauli specula positi Domino disponente, conspicimur. Tuis igitur, frater in Christo, carissime Humbalde, iustis petitionibus annuentes, sanctam Antissiodorensem ecclesiam, cui auctore Deo presides, apostolice sedis auctoritate munimus; statuimus enim ut uniuersa, que ab antiquis predecessorum nostrorum possessa temporibus, uestra Antissiodorensis ecclesia in presenti  Xu indictione obtinere cognoscitur, tibi tuisque successoribus libera semper et illibata seruentur; nullus omnino cuiuscunque dignitatis aut ordinis inuitis uobis aut ecclesie uestre subiectionis aut res uestre possessionis inuadere, auferre, aut aliquo modo subtrahere audeat, sed omnia in tua tuorumque successorum canonica honestate uiuentium, obedientia et dispositione persistant: sic enim a predecessoribus nostris sancte Romane Ecclesie pontificibus per beati Germani petitionem, cuius patrimonium Antissiodorensis parochia fuerat, creditur institutum. Si qua igitur ecclesiastica secularisue persona, hanc nostre constitutionis paginam sciens contra eam temere uenire tentauerit, secundo tertioue commonita, si non satisfactione congrua  emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat; cunctis autem eidem loco iusta seruantibus sit pax Domini nostri Iesu Christi, quatenus et hic fructum bone actionis percipiant et apud districtum iudicem premia eterne pacis inueniant. Amen, amen.



CCXX. Priuilegium pro monasterio insule Agensis. 
[ARCERE, Hist. de la Rochelle, Preuu., tom. II, p. 637.]


PASCHALIS episcopus, seruus seruorum Dei, dilecto filio GULIELMO, priori monasterii Beati Martini in Aya insula parachie Santonensis, eiusque successoribus regulariter substituendis in pacem perpetuam.

Religiosis desideriis dignum est facilem prebere consensum, ut fidelis deuotio celerem sequatur effectum. uestri igitur, fili in Christo carissime, desiderii uotum rationabile perpendentes, petitiones tuas clementer admisimus, et beati Martini cellam, cui per fratris nostri Hugonis Cluniacensis abbatis constitutionem presides, cum tota ipsa insula Cluniacensi semper cenobio tanquam membrum capiti adherere statuimus, sicut a Guillelmo bone memorie Pictauorum comite et Isemberto milite oblata cognoscitur.  Uniuersa etiam uel supra uirorum et aliorum fidelium oblatione seu pontificum concessione, siue principum liberalitate, siue aliis iustis modis ad cellam ipsam hodie pertinentia, uel que in futurum ibidem conferri Domino largiente contigerit firma semper et illibata permanere sancimus. Sepulturam quoque eiusdem loci omnino liberam esse decernimus, et eorum qui illic sepeliri deliberauerint deuotioni et extreme uoluntati, nisi forte excommunicati sint, nullus obsistat. Decernimus itaque  ut nulli omnino hominum liceat idem monasterium temere perturbare, aut eius possessiones auferre uel ablatas retinere, uel iniuste, datas, suis usibus uindicare, minuere, uel temerariis uexationibus fatigare, sed omnia integra conseruentur eorum, pro quorum sustentatione concessa sunt, usibus omnimodis profutura. Si qua igitur in futurum ecclesiastica secularisue persona, hanc nostre constitutionis paginam sciens, contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Iesu Christi aliena fiat, atque in extremo examine  districte ultioni subiaceat. Cunctis autem eidem loco iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant.

Ego Paschalis catholice Ecclesie episcopus.

Datum apud Clamitiacum per manum Ioannis, secretarii Romane Ecclesie diaconi cardinalis ac bibliothecarii, tertio Kal. Iunii, indictione decima quarta, anno Dominice Incarnationis 1107.



CCXXI. Ad Anselmum Cantuariensem episcopum.---Presbyterorum filios ad sacros ordines promouere Anselmo permittit, Richardum abbatem in communionem suam admittere; cetera, ut pro tempore uisum erit, dispensare. 
[MANSI, Concil., XX, 1063.]


PASCHALIS episcopus, seruus seruorum Dei, uenerabili fratri ANSELMO Cantuariensi episcopo, salutem et apostolicam benedictionem.

De presbyterorum filiis quid in Romana Ecclesia constitutum sit, fraternitatem tuam nescire non credimus. Ceterum quia in Anglorum regno tanta huiusmodi plenitudo est ut maior pene et melior clericorum pars in hac specie censeatur: nos dispensationem hanc sollicitudini tue committimus. Eos enim, quos scientia et  uita commendat, apud uos ad sacra officia promoueri, pro necessitate temporis et utilitate Ecclesie concedimus: ut in posterum constitutionis ecclesiastice preiudicium caueatur. De persona quoque Richardi Heliensis abbatis, petentibus filiis nostris, Henrico rege et Willelmo de Warelwast, permittimus ut eam in communionem tuam, premissa satisfactione, suscipias, et si ad monasterii regimen utilis eius persona conspicitur, tue dispensationi committimus. Cetera etiam que in regno illo pro necessitate temporis dispensanda sunt, iuxta gentis barbariem, iuxta ecclesie opportunitates, sapientie ac religionis tue sollicitudo dispenset.

Data III Kal. Iunii.



CCXXII. Bulla qua iam concessam bulla Nicolai pape II exemptionem Corbiniacensis cenobii a subiectione Flauiniacensis confirmat. 
[Gall. Christ., Iu, Instrum. 85.]


PASCHALIS episcopus, seruus seruorum Dei, dilecto filio HUGONI abbati et fratribus Corbiniacensis monasterii, salutem et apostolicam benedictionem.

Officii nos hortatur auctoritas pro ecclesiarum statu sollicitos esse, et que recte statuta sunt stabilire; idcirco dilectionis uestre petitionem clementer admisimus ut cenobium uestrum a Flauiniacensium monachorum incursibus liberum redderemus. uidimus  siquidem uenerabilium fratrum Hugonis et Amati episcoporum definitionem, qui tunc temporis apostolice sedis legatione in Galliarum partibus fungebantur, quam super hoc negotio in Exoldunensi concilio peregerunt. Auditis enim utriusque partis allegationibus, uisis etiam litteris et munimentis que utrinque proferebantur in medium, ex concilii sententia statuerunt ut Flauiniacenses monachi, qui uestrum monasterium in cellam redigere conabantur, omnino deinceps ab hac infestatione desisterent; abbatis etiam Flauiniacensis in manus suas refutatione suscepta, definitionem ipsam subscriptione sua et multorum, qui adfuerant, episcoporum nominibus munierunt. Et nos ergo, sicut et predecessorem nostrum sancte memorie Nicolaum papam  statuisse litterarum indicia manifestant, presentis decreti assertione hanc Flauiniacensium monachorum querelam prorsus a uestro cenobio remouemus et sopitam in perpetuum cessare precipimus. Porro si Augustodunensis episcopus, ad cuius ordinationem pro parochiali iure locus uester pertinet, aliqua uobis grauamina inferre perstiterit, ad sedem apostolicam recurrendi liberam uobis concedimus facultatem. Si quis autem pertinaciter aduersus ista presumpserit, apostolice indignationis ultione plectatur. uos igitur, filii in Christo dilecti, Dei semper timorem et amorem in uestris cordibus habere satagite, ut quanto a secularibus tumultibus liberiores estis, tanto amplius placere Deo totius mentis et anime uirtutibus anbeletis.

 Ego Paschalis catholice Ecclesie episcopus SS.

Datum apud Lupertiacum per manum Ioannis S. Romane Ecclesie diac. cardin. ac biblioth. II Kal. Iun., ind. Xu, Incarnat. Dom. anno 1107, pontificatus autem dom. Paschal. secundi pape uIII.



CCXXIII. Ad Hugonem abbatem Cluniacensem.---Cluniacensibus adiudicat cellam Sancti Dionysii de Nongento, aduersus Guillelmum abbatem Sancti Petri Carnotensis. 
[MANSI, Concil., XX, 1040.]

PASCHALIS episcopus, seruus seruorum Dei, uenerabili fratri HUGONI Cluniacensi abbati, salutem et apostolicam benedictionem.

 Que semel iuste rationabiliterque decisa sunt, propter obliuionis incuriam rediuiuis sepe litibus replicantur. Idcirco litteris presentibus adnotamus qualiter inter uestri cenobii monachos et S. Petri Carnotensem abbatem Guillelmum, de Sancto Dionysio de Nongento querela cum sua sit replicatione decisa. Idem enim Carnotensis abbas, post domni Urbani pape decretum, super eadem cella uestros fratres, nobis in Trecensi concilio presidentibus, calumniis impetebat. Ne qua ergo scintilla iurgii remaneret, perspiciendum duximus quidquid a parte alterutra proferretur. Ostense igitur sunt littere quedam a Carnotensi abbate, per quas idem locus Carnotensibus monachis a Retrocco [cor. Ioffrido] comite sub quadam fuerat conditione commissus:  in quibus nulla temporum adnotatio, nullus uel episcopi uel clericorum continebatur assensus. Ad hec easdem litteras falsas habendas Retroccus comes, ipsius Ioffridi filius, qui locum illum una cum Beatrice uxore sua uestro cenobio obtulerat, asserebat: quia et unus testium qui subscripti fuerant, supradicti Ioffridi frater adhuc superstes, se omnino interfuisse penitus inficiaretur, et easdem litteras alio tempore in capitulo Carnotensi falsatas fuisse narrabat, falsationis illius testem cum iureiurando in medium proferens. Ceterum Ioffridi comitis oblatio uestro cenobio data, et locum, et tempus, et episcopi et metropolitani consensum, et Theobaldi comitis, eiusque filii Stephani fauorem, de cuius feudo idem locus fuerat, manifestius continebat.  Constitit itaque apud omnes quia domni Urbani pape sanctio apostolice grauitatis pondere nitebatur plena. Quapropter ratione iudicii Carnotensis abbatis querela sopita est, et monasterio uestro supradicte celle in perpetuum statuta possessio. Sane huic nobiscum iudicio adfuerunt uenerabiles episcopi, Leodegarus Bituricensis, Aldo Placentinus, Girardus Engolismensis, Ildebertus Cenomanensis, et nostre sancte Romane Ecclesie cardinalis Landulfus, de titulo S. Laurentii, qui dicitur in Lucina. Igitur et nos sanctioni predecessoris nostri, nostre quoque sanctionis robur adiicimus, precipientes, et penitus interdicentes, ne quis ulterius super hoc negotio uestrum Cluniacense cenobium  inquietare presumat. Qui uero presumpserit, canonice districtionis animaduersione multetur.

Ego Paschalis, catholice Ecclesie episcopus, subscripsi.

Datum Siluiniaci per manum Ioannis, sancte Romane Ecclesie diaconi, uIII Kal. Iunii, indict. Xu, incarnat. Dominice anno 1107, pontificatus autem domni Paschalis II pape uIII.



CCXXIu. Hugoni abbati S. Germani Antissiodorensis bullam tribuit. 

[Mentio tantum exstat apud MABILL. Annal. Bened., u, 501.]



CCXXu. Ad Ricardum Narbonensem archiepiscopum.---Narbonensis Ecclesie possessiones et iura confirmat. 
[MANSI, Concil., XX, 1025.]


PASCHALIS episcopus, seruus seruorum Dei, uenerabili fratri RICARDO, prime sedis Narbonensis antistiti, eiusque successoribus canonice substituendis in perpetuum.

Charitatis est donum proprium, prouidere profectibus aliorum. Charitas enim non querit que sua sunt . Unde et Apostolus: Nunc autem uiuimus, si uos statis in Domino ; et iterum: Que est enim spes nostra, aut gaudium, aut corona glorie? Nonne uos ante Dominum nostrum  Iesum Christum?  Hoc igitur caritatis debito prouocamur, et apostolice sedis auctoritate compellimur, honorem debitum fratribus exhibere, et sancte Romane Ecclesie dignitatem pro suo cuique modo ceteris Ecclesiis impertiri. Idcirco, uenerabilis frater Ricarde Narbonensis archiepiscope, presentis decreti pagina tibi tuisque successoribus quidquid parochiarum ad prime sedis Narbonensis Ecclesiam antiquo iure noscitur pertinere, confirmamus. Porro infra parochias ipsas iure proprietario tam tibi quam tuis successoribus possidenda, regenda et disponenda sancimus, ecclesiam Sancti Pauli cum omnibus pertinentiis suis, oppidum Caput stagni, Salas, Aruscadas, Argens, Fontem iocosum, Auriag, uillam rubeam, Segionum,  et cetera predia, cellas seu possessiones, que uel a regibus, uel ab aliis fidelibus uiris, ecclesie sanctorum martyrum Iusti et Pastoris oblate sunt. tam in Narbonensi comitatu quam in Biterrensi, Redensi, Sustantionensi et Nemausensi. Infra uero urbem Narbonensem, medietatem ipsius comitatus, medietatem telonei, portatici, rasice, salinarum et ceterorum reddituum qui a ciuitatis comite tam de marinis quam de terrenis institoribus exiguntur. In monasteriis uero seu ceteris per Narbonensem Ecclesiam ecclesiis, salua sedis apostolice auctoritate, canonicum uobis ius obtinere concedimus. Sane ad uestram metropolim pertinentes episcopales cathedras, uidelicet Biterris, Carcassone, Tolose,  Elne, Agathes, Luteue, Magalone, Nemausi, Uzetice, tibi tuisque successoribus in perpetuum subiectas, obedientiam debitam seruare censemus. Primatum etiam uobis super secundam Narbonensem, id est Aquensis metropolis, sicut a nostris predecessoribus statutum est, confirmamus: et quidquid ex antiquo iure sepe dicte ecclesie Narbonensi competit, ratum perpetuo et inconuulsum manere decernimus. Statuimus ergo ut nulli hominum liceat eamdem ecclesiam temere perturbare, aut eius possessiones auferre, uel ablatas retinere, minuere, uel temerariis uexationibus fatigare: sed omnia integra conseruentur, eorum pro quorum sustentatione et gubernatione concessa sunt, usibus omnimodis profutura. Si qua igitur in futurum ecclesiastica  secularisue persona, hanc nostre constitutionis paginam sciens, contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore et sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem Ecclesie iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen.

Ego Paschalis catholice Ecclesie episcopus subscripsi.

 Datum apud Priuatum, per manum Ioannis S. R. E. diaconi cardinalis ac bibliothecarii, tertio Idus Iulii in anno Dominice Incarnationis 1107, pontificatus autem domini Paschalis II pape uIII.



CCXXuI. Ad abbatem S. Pontii et Electensem.---Ne excommunicatos a Narbonensi episcopo suscipiant. 
[MANSI, Concil., XX, 1026.]

PASCHALIS episcopus, seruus seruorum Dei, P . . . . . . abbati Sancti Pontii, et R. Electensi abbati, et ceteris monachis, salutem et apostolicam benedictionem.

Frater noster Ricardus, Narbonensis metropolitanus,  aduersus dilectionem uestram conqueritur quod excommunicatos et interdictos ab eo in communionem et participationem ante absolutionem suscipiatis, cum non solum uos, uerum etiam laici non ignorent quoniam iniquum et contra canones sit cum interdictis et excommunicatis communicare, et eorum peccatis inuolui. Nos uero in concilio quod apud Trecas celebrauimus, sanctorum Patrum decreta sequentes, tam episcopis quam abbatibus et ceteris clericis interdiximus, ne ulterius excommunicatos uel interdictos ab alio in sua parochia reciperent. Igitur ne nostre preceptionis contemptores uideamini, mandamus uobis ut ab huiusmodi omnino cessetis, ne excommunicationis uinculo detineamini.



CCXXuII. Ad monachos S. Aegidii.---Bertrannum comitem nuntiat se absoluisse, cum is illata monasterio S. Aegidii damna reparauerit. 
[D. BOUQUET, Recueil, Xu, 38.]


PASCHALIS episcopus, seruus seruorum Dei, dilectis filiis monachis S. Aegidii salutem et apostolicam ben edictionem.

Propter oppressiones monasterii seu uille uestre Bertrannum comitem diu anathematis districtione cercuimus. Denique cum uenisset ad nos, presente abbate uestro Ugone et fratribus siue burgensibus qui cum eo uenerant, Raimundi comitis chartam  in eius audientia perlegi fecimus: in qua nimirum charta pater eius Raimundus comes omnes honores S. Aegidii, tam in uilla uestra que dicitur Flauiana, quam in extrinsecis, quidquid iuste siue iniuste uidebatur obtinere, scilicet omnes rectas siue prauas consuetudines, quas ipse uel antecessores eius ibidem habuerunt, reliquisse, et plenariam iurisdictionem Odiloni bone memorie abbati, et fratribus qui cum eo aderant, fecisse asseritur per manum predecessoris nostri Urbani pape apud concilium Nemausense. Eodem igitur tenore, et ipse in manu nostra omnes honores B. Aegidii et burgi uestri consuetudines abdicauit, et quecunque damna siue alia malefacta sibi contigerant in guerra quam uobiscum et cum uestris burgensibus  habuit, et abbati uestro, et burgensibus, et omnibus eorum adiutoribus per quos eadem damna illata sunt, omnino dimisit: sic eum a uinculo excommunicationis absoluimus.

Actum apud cellam S. Marcelli  uIII Kalend. Augusti, indictione Xu, presentibus episcopis Eustachio ualentino, Berengario Biterrensi, Leodegario uiuariensi; cardinalibus Romane Ecclesie Landulpho presbytero, Ioanne et Berardo diaconibus; et proceribus ipsius Bertranni, Guillelmo Ugonis de Montilio, Guillelmo de Sabrano, Bermundo Peleto, Poncio de Medenas, Rostagno de portu, et burgensibus Pagano, et Causito, et Bertranno comite milite de Poscheriis.



CCXXuIII. Decretum pro pago Salmoriacensi. 
[D. BOUQUET, Recueil, tom. XIu pag. 957.]


PASCHALIS episcopus, seruus seruorum Dei, etc

Inter uenerabiles fratres Guidonem uiennensem et Hugonem Gratianopolitanum episcopos de pago Salmoriacensi per multos annos et multis in conciliis questio uentilata est. Nouissime ante presentiam nostram Lugduni in hanc concordiam ex nostri prouisione iudicii conuenerunt, ut eiusdem pagi equam diuisionem facerent, et tam uiennensi quam Gratianopolitane Ecclesie pars eiusdem diuisionis uicinior redderetur. Quidquid autem in territorio infra Bornam et Isaram uersus Gratianopolim constituto  uiennensis archiepiscopus calumniabatur, ab omni deinceps infestatione liberum Gratianopolitane Ecclesie cederet; porro Ecclesia B. Donati, que infra uiennensem parochiam continetur cum omnibus mobilibus siue immobilibus ad eam pertinentibus, Gratianopolitanus episcopus iure proprietario possideret, et tam canonicas ipsius Ecclesie quam uniuersa ad eam pertinentia ipse disponeret: uiennensis autem parochiali tantum iure in clericorum et altarium consecrationibus uteretur. Pari ergo communique consensu, Salmoriacensis pagi talis facta est diuisio, ut undecim castella cum ecclesiis et parochiis et totis mandamentis suis, uiennensi Ecclesie: et undecim castella cum  ecclesiis et parochiis, et totis mandamentis suis Gratianopolitane Ecclesie dederentur. Hec autem sunt castella que in portionem uiennensis Ecclesie segregata sunt, castrum Sancti Georgii, Brissiacum, castrum ueteris uille, castrum Orniciacum, castrum Bonocellum, castrum Leemps, castrum Planilla, castrum Clarimontis, castrum Sancti Lorii, castrum Paladrudi, castrum uireu. Item hec sunt que in portionem Gratianopolitane Ecclesie obuenerunt; castrum uinniacum, castrum Nerpoicum, castrum nouum, castrum Tullinum, castrum de Ruens, castrum Moirencum, castrum uorione, castrum Tuluwis, castrum Miribellum, castrum Minuetum, de Scalis, castrum uorapium et super hec Ecclesie cancellario, cum tota parochia sua.  Sic largiente Domino, supradicte questionis diuturnitas terminata est, et pacis atque concordie inter uiennensem et Gratianopolitanam Ecclesiam, eorumque presules utroque in idipsum consentiente stabilitas instituta est. Quam stabilitatem nos in perpetuum permansuram largiente Domino confirmamus, precipientes et omnimodis sancientes, ut pars que uiennensi seu Gratianopolitane quemadmodum suprascriptum est, cessit Ecclesie, semper eius parochia sit, nec ulli omnino persone liceat, aut uiennensi suam, aut Gratianopolitane suam, que superius distincta est, ullo unquam tempore subtrahere portionem. Si uero alter aduersus alterum indeliberata parte questionem aut uiolentiam fecerit, iuxta conditionem quare  in iudicio uterque constrinxit, accepta portionis possessione careat, et omne deinceps agendi ius in eodem negotio prorsus amittat. Ad hec preceptum est et repetita preceptione firmamus, ne uiennensis episcopus ulterius in illa parte Gratianopolitane Ecclesie, aut pacem, aut communiam aut aliquam exactionem requirat, aliter quam in Riensi, seu uiuariensi parochia ad uiennensem metropolim pertinente; adfuerunt hic iudicio siue concordie, que Lugdunum Iu Kal. Februarii facta est, uenerabiles episcopi Richardus Albanus, Aldo Placentinus, Potius Aniciensis, Leodegarius uiuariensis, Guido Gehennensis, Eustachius ualentinus, Cono Maurianensis, et Guigo comes Albianensis.

 Datum per manum Ioannis, sancte Romane Ecclesie diaconi cardinalis ac bibliothecarii, apud ecclesiam Sancti Petri de Alauerdo, Iu Nonas Aug., indict. Xu, Incarnationis Dominice anno 1107, pontificatus autem domni Paschalis II pape uIII.



CCXXIX. Ad Hugonem abbatem Cluniacensem.---Sancti Wlmari abbatiam illi subiicit corrigendam. Eius abbates in perpetuum ab abbatibus Cluniacensibus constituantur. Cuiuis monacho liceat ad Cluniacense cenobium transire. 
[MANSI, Concil., XX, 1040.]

PASCHALIS episcopus, seruus seruorum Dei, uenerabili  fratri HUGONI Cluniacensi abbati, salutem et apostolicam benedictionem.

Desiderium quod ad religiosum propositum et animarum salutem pertinere monstratur, sine aliqua est, auctore Deo, dilatione complendum. uenerabilis siquidem frater noster Ioannes Morinorum episcopus, petente Eustachio Bononiensi comite, Sancti Wlmari abbatiam sollicitudini tue, carissime frater Hugo, corrigendam commisit. Et nos ergo iuxta eius desiderium ac deliberationem, presentis decreti assertione sancimus, ut idem Beati Wlmari monasterium, semper in tua tuorumque successorum ordinatione permaneat; nec alius illic abbas substituatur nisi qui uestra fuerat deliberatione prouisus. Idem etiam de Menatensi monasterio constituimus, quod iam  diu in uestra ordinatione permansit. Preterea quoniam omnipotens Deus, et ante nostra tempora, et in diebus nostris, precipuam religionis monastice disciplinam in uestro dignatus est monasterio conseruare, hanc uobis prerogatiuam concedimus ut quisquis ad uos alieni monasterii monachus pro uite melioratione transierit, licenter recipiatur, remotis prioris loci querimoniis, ut, largiente Domino, salutis quam querere uidetur apud uos potiatur effectu. Si quis uero temerario ausu his salutiferis constitutionibus obuiam ire presumpserit, apostolice indignationis ultione plectatur, et communionis ecclesiastice periculum patiatur.

Ego Paschalis, catholice Ecclesie episcopus, subscripsi.

 Datum apud Aquambellam per manum Ioannis, sancte Romane Ecclesie diaconi cardinalis ac bibliothecarii, II Nonas Augusti, indictione Xu, Incarnationis Dominice anno 1107, pontificatus autem domni Paschalis pape II anno IX.



CCXXX. *Monasterio S. Benedicti Padilironensi priuilegia quedam concedit. 

[uide BACCHINI, Dell'istoria del monasterio di S. Benedetto di Polirone. Modona, 1696, 4o, Racc. p. 68.]



CCXXXI. Ecclesie Lucensis priuilegia, petente Rangerio episcopo, confirmat. 
[BALUZ, Miscell. edit. Luc. Iu, 187.]


PASCHALIS episcopus, seruus seruorum Dei, uenerabili fratri RANGERIO Lucano episcopo, eiusque successoribus canonice promouendis in perpetuum.

Iustis uotis assensum prebere iustisque petitionibus aures accommodare nos conuenit, qui, licet indigni, iustitie custodes atque precones in excelsa apostolica beatorum, Petri et Pauli specula positi, Domino disponente, conspicimur. Tuis igitur, uenerabilis frater et cepiscope Rangeri in Christo carissime, iustis petitionibus annuentes S. Lucanam Ecclesiam cui Deo auctore presides, apostolice sedis  auctoritate munimus. Statuimus enim ut uniuerse per Lucanam parochiam plebes in tua tuorumque successorum apostolice sedis communionem obtinentium obedientia semper ac dispositione persistant. Nec persone cuique facultas sit ecclesias intra Lucanam urbem seu extra sitas a consueto uobis seruitio sequestrare, aut capellas plebium ab ipsarum unitate ac subiectione subtrahere. Illud autem omnimodis interdicimus, ne cuique in posterum clerico aut monacho liceat capellam uel ecclesiam de laici manu suscipere, quoniam ecclesie uel ecclesiarum res iuxta canonicas sanctiones sub episcopali prouisione sunt seruande. Preterea quia iuxta Apostoli dictum laborantem agricolam primitus de fructibus percipere tam tibi quam successoribus  tuis in pastorali sollicitudine laborantibus partes altaris et sacrarii confirmamus, ut uidelicet citra personarum quarumlibet contradictionem siue molestiam ad uestre seu hospitum sustentationem usus in perpetuum habeatis, oblationum partes, que uel ad altaria matricis Ecclesie uel ad uultus Sacrarium, uel in parochialibus ecclesiis offeruntur, sicut easdem partes predecessores tui multorum temporum episcopi quiete ac pacifice possedisse noscuntur. Si quis igitur in crastinum episcopus aut abbas, imperator aut rex, princeps aut dux, comes, uicomes, castaldio, aut ecclesiastica quelibet secularisue persona, hanc nostre concessionis paginam sciens, contra eam temere uenire tentauerit, secundo tertioue commonita, si non satisfactione congrua  emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem supradicte Lucane Ecclesie iura seruantibus sit pax Domini nostri Iesu Christi quatenus et hic fructum bone actionis percipiant, et apud districtum iudicem premia eterne pacis inueniant. Amen.

Ego Paschalis catholice Ecclesie episcopus.

Datum Fesulis per manum Ioannis, S. R. E. diaconi cardinalis ac bibliothecarii, XIu Kal. Octobris, indict. I, Incarnat. Dominice an. 1107, pontificatus  autem domni Paschalis II pape anno IX.



CCXXXII. *Gregorii archidiaconi, Huberti archipresbyteri, Raynerii primicerii, Guidonis cantoris, fratrum ecclesie Lucane priuilegia quedam confirmat. 

[uide Memorie edocumenti per seruire all'istoria del principato Luccesse, Lucca, 1813, 4o, u, I, 378.]



CCXXXIII. Ad Ioannem abbatem Florentinum.---Priuilegium Florentini cenobii. 
[MANSI, Concil., XX, 1052.]

PASCHALIS episcopus, seruus seruorum Dei, dilecto filio IOANNI abbati Florentini monasterii quod Sancte  Marie dicitur, eiusque successoribus regulariter promouendis in perpetuum.

Pie postulatio uoluntatis effectu, etc. Preterea quecunque hodie pontificum concessione, principum liberalitate, uel oblatione fidelium, uel aliis iustis modis id cenobium possidet, siue in futurum iuste ac canonice poterit adipisci, firma uobis uestrisque successoribus et illibata permaneant. Laborum quoque uestrorum decimas, preter quorumlibet contradictionem, tam uolus quam successoribus uestris in monastica religione permanentibus, habendas concedimus: consecrationes altarium, siue basilicarum, ordinationes monachorum, seu clericorum monasterio pertinentium, a Florentino accipietis episcopo: siquidem gratiam apostolice sedis habuerit,  et si ea gratis et sine prauitatis molestia uoluerit exhibere. Alioquin liceat uobis catholicum, quem malueritis, adire antistitem, et ab eo consecrationum sacramenta suscipere, qui apostolice sedis fultus auctoritate que postulatis indulgeat. Porro episcoporum seu episcopalium ministrorum actiones omnes ab ecclesiis siue clericis eiusdem monasterii remouemus. Sepulturam quoque eiusdem loci omnino liberam esse decernimus, ut eorum qui illic sepeliri desiderauerint, deuotioni et extreme uoluntati, nisi forte excommunicati sint, nullus obsistat. Si qua ergo ecclesiastica secularisue persona, etc.

Ego Paschalis catholice Ecclesie episcopus.

Datum Florentie per manum Ioannis, S. R. E. diac. card. ac biblioth., anno Dominice Incarn.  1108, uIII Kal. Octobr. indict. I, pontificatus uer. domni Paschalis II pape an. IX.



CCXXXIu. Bulla Paschalis pape II.---Priuilegium pro parthenone S. Petri de Luco. 
[MITTABELLI, Annal. Camaldul., III, App. 204.]

PASCHALIS episcopus, seruus seruorum Dei, dilecte filie BEATRICI abbatisse monasterii Sancti Petri, quod iuxta oppidum Luci situm est in diecesi Florentina, eiusque posteris regulariter substituendis in perpetuum.

Austri terram inhabitantibus per prophetam Dominus precipit cum panibus occurrere fugienti.  Idcirco uos, filie carissime, de seculo fugientes gratanter excipimus, et per sancti Spiritus gratiam sedis apostolice munimine confouemus; statuimus itaque ut quecunque predia, quecunque bona, que idem cenobium ex oblatione Gothidii bone memorie uiri et concessione Rodulphi Camaldulensis prioris in presentiarum possidet, uel in posterum concessione pontificum, liberalitate principum, uel oblatione fidelium Domino largiente, iuste atque canonice poterit adipisci, firma uobis et eis, qui post uos successuri sunt, illibata permaneant. In quibus hec uisa sunt propriis uocabulis exprimenda, scilicet pars de oppido Luci cum pertinentiis, Larciane uille pars cum pertinentiis suis; pars de Contanceruto, de Riuo Frigido cum pertinentiis suis,  et de Riuo cornoclaria cum pertinentiis suis; pars de uilla Castri, et de uilla Sylue et Frene cum pertinentiis suis. Infra urbem Florentinam una domus iuxta ecclesiam sancti P . . . . . alia iuxta ecclesiam Sancti Donati, et cetera que in eiusdem urbis territorio monasterii uestri sumptibus acquisistis. Laborum uestrorum quoque decimas preter episcopi seu episcopalium ministrorum contradictionem, perpetuo uobis habendas concedimus. Decernimus ergo ut nulli omnino hominum liceat idem cenobium temere perturbare, aut eius possessiones auferre, uel ablatas retinere, minuere, uel temerariis uexationibus fatigare, sed omnia integra conseruentur, eorum, pro quorum sustentatione et gubernatione concessa sunt, usibus omnimodis profutura. Porro  locus ipse semper sub Camaldulensis prioris prouisione permaneat, nec episcopo, nec episcopi ministris liceat eiusdem loci congregationem, aut eius presbyteros excommunicare, uel interdicere, uel super ullo negotio molestare, nisi prius Camaldulensem priorem caritatis studio perquisierint. Si qua igitur in futurum ecclesiastica secularisue persona, hanc nostram paginam sciens, contra eam temere uenire tentauerit, et semel, bis, ter commonita, si non satisfactione congrua emendauerit, in excommunicationem incidat, et potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore et sanguine Dei et Domini nostri Iesu Christi aliena fiat, atque in extremo examine districte ultioni  subiaceat. Cunctis autem eidem congregationi iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen, amen, amen.

Ego Paschalis catholice Ecclesie episcopus.

Datum apud Bibienam per manus Ioannis sancte Romane Ecclesie diaconi cardinalis ac bibliothecarii, u Nonas Octob. indictione I, Dominice Incarnationis anno 1107, pontificatus autem domni Paschalis secundi pape IX.



CCXXXu. Ad Daimbertum archiepiscopum Senonensem.--- Diiudicandam committit causam abbatum duorum. 
[MANSI, Concil., XX, 1016.]


PASCHALIS episcopus, seruus seruorum Dei, uenerabili fratri DAIMBERTO Ecclesie Senonensis archiepiscopo, salutem et apostolicam benedictionem.

Quanto maior tibi animarum cura commissa est, tanto sollicitiorem esse in omnibus te oportet. Inuigila igitur, frater carissime, sicut bonus pastor super gregem Domini: ut eum talem possis Domino assignare, qui et sibi placeat, et se dignum bona retributione ostendat. Finis tuus quotidie appropinquat, et licet hoc certum sit omnibus, extremus tamen dies incertus est. Esto itaque semper sollicitus, et si forte negligenter te aliquando habuisti,  nunc totum studeas per Dei gratiam emendare: ut cum Dominus uenerit, te uigilantem inueniat et sic paratum, quatenus in eterne uite suscipi gloria merearis. De querimonia, quam uirziliensis abbas aduersus Floriacensem pro quadam gerit ecclesia, iustitiam debitam facias. Non enim uolumus, priuilegiorum [f., ut priuilegiorum II.] obtentu Ecclesia quelibet preiudicium patiatur.

Datum apud Tiphernum X Kal. Nouembris.



CCXXXuI. Ad Hierosolymitane Ecclesie clericos, regem [Balduinum] et populum. 
[Eugène DE ROZIÈRE, Cartulaire du Saint-Sépulcre, Paris, Imprimerie nationale, 1849, p. 8.]

 PASCHALIS episcopus, seruus seruorum Dei, Ierosolymitane Ecclesie clericis, regi B[ALDUINO] et populo, salutem et apostolicam benedictionem.

Ecclesie uestre scandalis tanto uehementius urimur, quanto minus pro locorum longioribus interstitiis eorum curationibus possumus imminere, ob hoc presertim quia Ierosolymitana ciuitas et Sepulcri Dominici reuerentia illustris est et in medio multarum posita nationum, quarum alie Christianam fidem, alie Latine puritatis consuetudinem irridere conantur. Et prius enim [pro] Daiberto et post modum pro Euremaro uestra scandalizatur Ecclesia. Si quidem in Daibertum bone memorie, fratrem nostrum et cepiscopum, acerrime conspiratum esse [noscitur]; ad quod negotium decidendum  nostre sedis [legatum], presbyterum cardinalem Robertum, misimus. Tunc profecto in eumdem episcopum, quia defecisse iudicio uidebatur, depositionis sententia data est. Ceterum frater ille, ad sedem apostolicam ueniens, non defecisse, sed regio se fatebatur timore propulsum; apud nos itaque iudicium exsecutus est. Interim apud uos Euremarum nouimus legati nostri fauore ad regimen episcopatus electum. Nos autem, in Lateranensi Ecclesia Daiberti satisfactione suscepta, suo eum officio et Ierosolymitane sedi restituimus synodali iudicio; Euremarum uero a Ierosolymitana sede remouimus, episcopi nimirum officio reseruato, quia in locum uacuum successisse legati nostri uidetur assensu. Euremaro tamen id indulgentie reseruatum est ut,  si ab aliqua uacante uocaretur Ecclesia, uel post Daiberti obitum a Ierosolymitana requireretur Ecclesia, episcopale illuc officium exerceret. Ceterum antequam uobis sententia hec auctoritatis nostre litteris insinuaretur, confrater noster Daibertus, euocante Domino, ab hac luce subtractus est. Nuper autem supradictus frater noster Euremarus et Arnulfus, ecclesie uestre archidiaconus, cum nonnullis aliis ad nostram presentiam peruenerunt, multas ac diuersas ac ualde dissonas litteras afferentes: Euremarus quippe tam capituli quam episcoporum et regis litteras attulit, rogantes et postulantes ut, ipsum pallio priuilegioque donantes, in Ierosolymitane sedis presulem apostolice sedis  auctoritate roboraremus; porro Arnulfi archidiaconi littere, quas a capitulo, ab episcopis et a rege missas presentauit, id penitus postulabant ut Eu[re]marum, tanquam inutilem et synodalis sententie contemptorem, a Ierosolymitana omnino remoueremus Ecclesia. Nec minor in utraque partium uerbis dissensio et concertatio agebatur: Euremarus quippe aduersus archidiaconum et eos qui cum eo erant, querimoniam disponebat quod sibi inobedientes existerent, cum se post Daiberti obitum, post concilii sententiam cognitam, in patrem et episcopum tenuisse[nt]. De litterarum quoque tempore magna inter eos dissensio est facta. Euremarus uero ad sue allegationis robur litteras, quas attulerat, post Daiberti obitum, post cognitam concilii sententiam,  datas sibi a rege, a capitulo, et a ceteris, quorum erant inscripta nomina, asserebat; illi econtra ante certam synodalis sententie notitiam litteras illas datas contestabantur, se uero et ceteros capituli fratres post illius sententie certam notitiam nullam ei, tanquam suo episcopo, subiectionem aut obedientiam exhibuisse, imo tam se quam regem illi, ut a Ierosolymitana cathedra discederet, institisse, sicut in regis et aliorum, quas attulerant, litteris uidebatur. Post huiusmodi concertationem diutinam, aspirante Domino, data est fratrum, qui nobiscum aderant, deliberatione sententia: ut Euremarus testes afferret, qui super sancta iurarent quod Ierosolymitana Ecclesia post certam synodalis sententie cognitionem ipsum in episcopum elegisset, et litteras  ei, quas attulerat, dedissent, cum uidelicet secundum sententie tenorem eis licuit ipsum et habere, si uellent, et non habere, si nollent. Ceterum, quia nec Euremari pars ad id confirmandum, nec aduersarium ad infirmandum sufficere uidebatur, uisum nobis est ut huius negotii finis ad uestrum omnium presentiam differretur, ubi quid potius gestum sit, quid ueritate nititur, per Dei gratiam latere non potest. Propter huius cause notitiam et finem certum legatum nostrum ad uestram Ecclesiam destinamus. Sic ergo a nobis et a fratribus nostris est statuta sententia: si apud uos hoc pro certo constiterit quod post certam sententie nostre synodalis notitiam eum communiter in capitulo elegistis,  exigente uidelicet Ecclesie uoluntate et litterarum, quas per eum nobis misistis, petitione, omnino ipsi deinceps obedire, sicut uestro episcopo, debeatis: si uero secus actum constiterit, ipse deinceps Ierosolymitana cedat Ecclesia; tunc enim uobis licuit eum uel habere, si uelletis, uel non habere, si nolletis; nunc iam propter Ecclesie scandalum, si tunc repudiatus est, uobis permittitur presidere, sed communi per Dei gratiam uoto communique consilio pastorem canonicum secundum canones eligatis. Si uero partium in hoc fuerit contra diuersitas, frater noster Euremarus, iuxta tenorem superius prolate sententie, sue allegationis certitudinem cum septem idoneis testibus iureiurando perficiat.

 Datam Laterani, II Nonas Decembris, in dictione prima, per manum Ioannis diaconi.



CCXXXuII. *Monasterio Case Dei monasteria quedam subiicit. 

[Huius priuilegii mentio tantum exstat apud MABILL. Annal. Bened., u, 453 et 501.]



CCXXXuIII. Anselmo archiepiscopo Cantiuariensi mandat ut iudicet de matrimonio Roberti comitis a rege Anglie capti. 
[Anselmi Cantuar. Opp., epist. lib. Iu, ep. 83.]

PASCHALIS, seruus seruorum Dei, uenerabili fratri Anselmo Cantuariensi archiepiscopo, salutem et  apostolicam benedictionem.

Omnipotenti Deo gratias agimus quia tuis plurimis laboribus in Anglica Ecclesia fugatis tenebris antiquum lumen refulsit. uigilandum tamen est ne in Dominico agro super bonum semen inimicus zizaniam proiiciat, atque praua radix prauum uirgultum producat. Audiuimus denique quod quidam comes Robertus, qui ab Anglico rege in captione tenetur, sub prohibitione consanguinitatis uxorem duxerit, quam eius propinqui prefato comiti remiserunt. Unde mandamus dilectioni tue ut eumdem comitem conuenias, et si hec uera esse repereris, adhibitis idoneis testibus ita sapienter disponas, ut utrique a peccatis liberati, libere Deo famulari ualeant.  Oret pro nobis dilectio uestra.



CCXXXIX. Priuilegium pro ecclesia Sancti Martini. 
[MEICHELBECK, Historia Frisingensis. Aug. uind. 1729, fol., I, I, 293.]

PASCHALIS episcopus, seruus seruorum Dei, dilecto filio DICTERAMO, et eius fratribus in Beati Martini monasterio canonicam uitam professis in perpetuum.

Iustis uotis assensum prebere iustisque petitionibus aures accommodare nos conuenit, qui, licet indigni, iustitie custodes atque precones in excelsa apostolorum principum Petri et Pauli specula positi, Domino disponente conspicimur. Udascalchus siquidem  Tegersensis abbas augende religionis causa, de sui monasterii possessionibus regularium fratrum, qui canonici dicuntur, congregationem alere Domino largiente disposuit, in loco quem Sancti Martini cellam appellauerunt. Eiusdem igitur abbatis et monachorum eius iustum uotum piumque desiderium cognoscentes, quod ab eis institutum est presenti decreti fauore firmamus. Ipsam enim cellam et canonicorum illuc congregatorum seu congregandorum conuentum apostolice sedis munimine confouemus statuentes, ut quecunque predia, quecunque bona per supradictum Tegersensis monasterii abbatem uel per alios fideles de iure proprie loco eidem concessa sunt, quecunque etiam in futurum concessione pontificum, liberalitate principum,  uel oblatione fidelium, iuste illic dari offerriue contigerit, firma uobis uestrisque successoribus et illibata permaneant. Decernimus ergo ut nulli omnino hominum liceat eamdem Ecclesiam temerarie perturbare aut eius possessiones auferre, uel ablatas retinere, minuere, uel temerariis uexationibus fatigare, sed omnia integra conseruentur eorum pro quorum sustentatione et gubernatione concessa sunt, usibus omnimodis profutura, salua Frisnigensis episcopi canonica reuerentia. Decimas etiam noualium uestrarum uobis uestrisque successoribus habendas remota episcopalium ministrorum contradictione concedimus. Sane post professionem exhibitam nemini uestrum liceat proprium quid habere, nec sine prepositi congregationis licentia  de claustro discedere, ut in eo quod assumpsistis proposito, Domino largiente, constanter in perpetuum maneatis. Si qua igitur ecclesiastica secularisue persona hanc nostre constitutionis paginam sciens contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco iusta seruantibus sit pax Domini nostri Iesu Christi, quatenus et hic fructum bone actionis suscipiant, et apud districtum iudicem premia eterne  pacis inueniant. Amen.

Hec acta sunt anno Dominice Incarnationis 1107, Paschalis PP. secundi octauo.



CCXL. Ad Adelgotum Magedaburgensem archiepiscopum.--- Citat eum ad sedem apostolicam de excessu commisso rationem redditurum. 
[MANSI, Concil., XX, 1223.]

PASCHALIS episcopus, seruus seruorum Dei, ADELGOTO  Magedaburgensi archiepiscopo, salutem et apostolicam benedictionem.

Quanto te amplius diligimus, tanto de tuo excessu uehementius miramur, quod post synodalis mandati  celebrationem, primus preuaricationem incurrisse conspiceris, cuius preuaricationis correptio alias non posse fieri credimus, nisi per te ipsum ad presentiam apostolice sedis accesseris. Tuam ergo dilectionem litteris presentibus premonemus, ut opportuno quod tibi uisum fuerit, tempore nostro te  statuas conspectui presentare, quatenus quod in te uulneratum est, per omnipotentis Dei misericordiam apostolice sedis sanetur antidoto.



CCXLI. Ad Brunonem Treuirensem archiepiscopum.---Committit ei absolutionem ab excommunicatione episcopi Leodiensis. 
[HONTHEIM, Hist. Treuir. I, 488.]

PASCHALIS episcopus, seruus seruorum Dei, uenerabili confratri BRUNONI Treuirorum archiepiscopo salus et apostolica benedictio.

Frater noster Leodiensis  episcopus missa ad nos legatione suppliciter consortium nostre communionis expetiit. Nos scientes Domini uoluntatem,  qui omnes homines uult saluos fieri et neminem perire, nostras in hoc tibi uices committimus ut, scripto professionis accepto, quod in subditis habetur, ipsum et Leodiensem clerum siue populum a uinculo excommunicationis absoluas, et catholice ecclesie reconcilies. Quod enim frater noster Magdeburgensis episcopus super huiusmodi reconciliationibus passim facere dicitur  , tanquam sine Romane Ecclesie precepto factum, ratum habere non possumus. »Ego N. anathematizo omnem heresim, et illam precipue que conturbat statum presentis Ecclesie, que docet et astruit anathema contemnendum ligamenta Ecclesie spernenda esse, hanc cum suis fautoribus et auctoribus damno et anathematizo. Promitto autem obedientiam Romane sedis  presuli P. eiusque successoribus sub testimonio Christi et Ecclesie, affirmans quod affirmat, damnans quod damnat sancta et uniuersalis Ecclesia. Quod si ab hac mea professione in aliquo deuiare tentauero, ipse in me sententiam damnationis protulisse iudico.«

Data III Idus Nouembris.



CCXLII. Ad Conradum Salzburgensem archiepiscopum.--- Consolatur quod a suis multa passus esset. Item de quibusdam ab ipso interdictis, et de Guibertinis. 
[MANSI, Concil., XXI, 417.]

INNOCENTIUS [PASCHALIS  ] episcopus, seruus seruorum  Dei, uenerabili fratri CONRADO Salzburgensi episcopo, salutem et apostolicam benedictionem.

Grauis quidem, carissime frater, passionis uidetur angustia, quam te a filiis tuis pati significasti, quos nutriendos in Domino suscepisti. Sed quale sit passionis premium, pastoris nostri uoce instruimur  dicentis, quod si pro iustitia patimini, beati eritis . Noli ergo desistere, noli ouibus Christi subsidia opportuna subtrahere, ne lupo rapienti aditus in ouile Domini relinquatur. Qualiter pugnare debeas, diuine Scripture uocibus sufficienter instrueris. Nostre facultatis auxilium per Dei gratiam semper paratum inuenies.

Pro quibusdam ecclesiis a te interdictis nos Henricus dux Carinthie postulauit: nos autem totum id dispositioni tue committimus. Quid enim inde fieri debeat, tua dilectio poterit sapientiorum fratrum deliberatione disponere. De Hugone Brixiensi hoc seruandum precipimus, quod et de ceteris Guibertinis in conciliis statutum est, ut nec promoueantur, nec in suis ordinibus recipiantur.



CCXLIII. Hugoni abbati Cluniacensi monasterium S. Germani Antissiodorense addicit. 
[BALUZ., Miscell. edit Luc. II, 177.]


PASCHALIS episcopus, seruus seruorum Dei . . . . .

. . .Ceterum omnipotentis Dei misericordia beati Germani meritis locum illum respiciente uenerabilis fratris nostri Umbaldi Antissiodorensis episcopi postulatione presenti et nobilium uirorum, uidelicet Stephani Blesensis comitis et Adele uxoris eius, et Guillelmi comitis Niuernensis allegatione supplici predecessori nostro sancte memorie Urbano secundo subiectum est ut idem monasterium  reuerentissimi fratris nostri Hugonis Cluniacensis abbatis sollicitudini committeretur in disciplina regularis ordinis reducendum. Sic nimirum et principalium precum uotis et precepti pontificalis auctoritate compulsus loci curam suscepit, teque, fili carissime Hugo, in Cluniacensi claustro probabilius eruditum illic abbatem constituit, et discipline regularis ordinem Domino largiente restituit. Et nos ergo nostri predecessoris institutionem legitimam presentis decreti pagina per Dei gratiam confirmamus, ut uidelicet predictum Beati Germani monasterium in prefati Hugonis abbatis Cluniacensis et successorum eius ordinatione perpetuo permaneat, etc.



CCXLIu. R[angerio] episcopo Lucensi canonicos S. Frigdiani commendat. 
[BALUZ., Miscell. edit. Luc. Iu, 586.]


PASCHALIS episcopus, seruus seruorum Dei, Gen. FRI. R. Ecclesie Lucane episcopo, salutem et apostolicam benedictionem.

De probitate et caritate tua nullatenus ambigimus, quod religiosos uiros diligas, et eos secundum facultatis tue modum fouere studeas: pro communibus tamen filiis beati Frigdiani canonicis ampliori gratia te rogamus, atque precipimus, ut eos diligere et honorare procures. Nec eis aut a clericis tue ditioni subiectis, aut ab aliis quibuslibet molestias patiaris inferri: illatas uero austeritate congrua  tui officii ulciscaris. Fraternitatem tuam omnipotens Dominus inter omnia aduersa custodiat.



CCXLu. R[angerium] episcopum Lucensem reprehendit quod canonicos S. Frigdiani patiatur iniuriis affici. 
[BALUZ., Miscell. edit. Luc. Iu, 585.]

PASCHALIS episcopus, seruus seruorum Dei, R. Lucano episcopo salutem et apostolicam benedictionem.

Pastorum est, ut uouit prudentia tua, ouibus suis prouidere, et ab incursibus et opprimentium insidiis eas custodire, et religiosos uiros, quos te facere credimus, tueri et fouere. Unde miramur quod religiosos uiros, S. Frigdiani canonicos, quos sub tuitione  apostolica suscepimus, inquietari permittis, cum tibi parati sint obedire. Nos te tanquam carissimum fratrem diligimus, et non pro minimo habeas quod te super hoc iam diu tolerauimus. Audiuimus siquidem quod capella S. Michelis a quodam tuo plebano destructa sit, et predictis fratribus absque iudicio ablata. Mandamus itaque fraternitati tue ut predictam ecclesiam reedificari precipias, et consecratam usque ad proximas Kalendas Augusti reddi facias. Si quam uero causam aduersus canonicos plebanus se habere confidit, ante tuam presentiam iustitiam exsequatur, ut nullus deinceps locus querimonie relinquatur, et fratrum religio minime impediatur; alioquin nos per gratiam Dei non diutius  tolerabimus, quin aduersus eos, qui auctoritati apostolice sedis presumptuose iniuriam intulerint, beati Petri gladium exeramus et dignam sententiam proferamus.



CCXLuI. Ad R[othonem] prepositum S. Frigdiani. 
[BALUZ., Miscell. edit. Luc. Iu, 584.]

PASCHALIS episcopus, seruus seruorum Dei, dilecto Filio R., salutem et apostolicam benedictionem.

Illud tibi et fratribus tuis contigisse uidetur quod filiis suis Sapientia dicit: Fili, accedens ad seruitutem Dei, prepara animam tuam ad tentationem; sed consolatur nos Apostolus: Omnes qui pie uolunt uiuere  in Christo, necesse est ut persecutionem patiantur. Fratri nostro Lucano episcopo scripsimus, et per fratrem nostrum Reginum episcopum rogauimus ut se erga uos siue in ordinibus seu in aliis benignius ac mitius habeat. Quod si nos pro uobis audire noluerint, tibi et fratribus tuis beati Petri solatium non deficiet. Rogamus autem ut siue per te seu per fratres tuos Beati Floridi canonicam uisites, ut quod bene ceptum est, cooperante Domino, fine meliori terminetur.



CCXLuII. Ad R[angerum] episcopum et canonicos Ecclesie Lucensis. ---De canonicis S. Frigdiani. 
[BALUZ., Miscell. Iu, 585.]

PASCHALIS episcopus, seruus seruorum Dei, dilectis  fratribus R. episcopo et canonicis Ecclesie Lucane salutem et apostolicam benedictionem.

Audiuimus uos erga Sancti Frigdiani canonicos animum conuertisse, ut et eis beneuoli sitis, et benignitatem exhibeatis. Quod nobis adeo gratum est, ut pro eis dilectioni uestre gratias referamus. Rogamus etiam ut si eis bona fecistis, meliora in posterum faciatis; quod enim eis impenditis, uobis ipsis tribuitis. uestri enim filii et fratres sunt, illorum bonum uestrum est, si uestra caritate foueantur; augeat in uobis Dominus gratiam suam, ut per temporalis pacis concordiam ad pacem perueniatis eternam.



CCXLuIII. *Monasterii S. Michelis Siegburgensis possessiones et priuilegia confirmat. 

[Huius priuilegii mentio tantum exstat apud IAFFÉ, Regesta Rom. pont., p. 496, »ex schedis Pertzii.« ---Incipit: »Sicut iniusta.«]



CCXLIX. Lamberto Atrebatensi et Ioanni Taruannensi mandat, iudicent inter canonicos Tornacenses et monachos S. Martini. 
BALUZ., Miscell. edit. Luc. II, 156.

PASCHALIS episcopus, seruus seruorum Dei, uenerabilibus fratribus et cepiscopis LAMBERTO Atrebatensi et IOANNI Morinensi, salutem et apostolicam benedictionem.

Querimonia Tornacensium canonicorum iam diu  aduersus monachos Sancti Martini exagitata adhuc uehementius exagitatur. Unde dilectioni uestre mandamus ut locum utrisque partibus competentem constituatis, et predicta querimonia diligenter examinata, eam penitus decidere studeatis, et remota appellatione debitum finem imponatis, ut nullus per Dei gratiam querimonie locus ulterius relinquatur.



CCL. Priuilegium pro ecclesia S. Euasii. 
[DE CONTI, Notizie storiche della cita di Cazale. Cazale, 1838, 8o, I, 328.]

PASCHALIS episcopus, seruus seruorum Dei, dilecto filio GIRARDO preposito et eius fratribus in ecclesia  Sancti Euasii canonice uiuentibus, eorumque successoribus in perpetuum.

Religiosis desideriis dignum est facile prebere consensum, ut fidelis deuotio celerem sortiatur effectum. Proinde nos uestris precibus annuentes, presenti decreto sancimus, ut quecunque bona in presenti uestra Ecclesia legitime possidet, siue in futurum largiente Domino iuste atque canonice poterit adipisci, firma uobis uestrisque successoribus et illibata permaneant. Decernimus ergo ut nulli omnino hominum liceat eamdem ecclesiam aut claustri uestri domos inuadere aut eius possessiones auferre, aut ablata retinere, minuere, uel temerariis uexationibus fatigare, sed omnia integra eorum pro quorum  sustentatione et gubernatione concessa sunt, usibus omnimodis profutura. Illud sane omnimodis interdicimus, ne quis militum, aut quarumcunque personarum secularium, de predictis rebus eiusdem Ecclesie, seu rusticorum ad ipsius Ecclesie parochias pertinentium decimas auferre presumat, sed in uestros seu Ecclesie uestre usus iuxta sanctiones canonicas conferantur. uobis preterea, uestrisque successoribus in catholice ueritatis unitate permanentibus id concedimus, ut si quando uercellensi Ecclesie catholicus defuerit episcopus, chrisma, oleum sanctum, ordinationes clericorum, a quo malueritis catholico suscipiatis episcopo, conseruata in posterum catholici episcopi debita reuerentia. Si qua igitur in futurum ecclesiastica secularisue persona,  hanc nostre constitutionis paginam sciens, contra eam uenire temere tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen, amen.

Ego Paschalis catholice Ecclesie episcopus

Datum Laterani per manum Ioannis, sancte Romane  Ecclesie diaconi cardinalis ac bibliothecarii, u Kalendas Martii, indictione I, Incarnationis Dominice anno 1108, pontificatus autem domni Paschalis secundi pape anno IX.



CCLI. *Ottoni episcopo Bambergensi asserit oppidum Albeguinstein, ab Heinrico rege traditum. 

[Mentio exstat apud LANG, Regesta, siue Rerum Boicarum autographa e regni scriniis. Monaci, 1822, 4o, t. I, p. 111.]



CCLII. P[etro] Legionensi, D[idaco] Compostellano, R. Palentino, P. Nazarensi, P[elagio] Asturicensi episcopis scribit de Ecclesie Burgensis finibus non imminuendis. 
[FLOREZ, España sagrada, XXuI, 471.]


PASCHASIUS episcopus, seruus seruorum Dei, uenerabilibus fratribus et cepiscopis P. Legionensi, D. Compostellano, R. Palentino, P. Nazarensi. P. Asturicensi, salutem et apostolicam benedictionem.

uoluntatis quidem nostre fuerat ut frater noster G. Burgensis episcopus Oxomensi Ecclesie, quia pauperior uidetur, aliquid de sue parochie parte concederet. Ceterum fraternitas uestra, cui terminos illos de quibus questio fuerat, indagare precepimus, rescripsit nobis, Gomizonem bone memorie Burgensem episcopum statim post diuisionem  factam illos terminos per triennium tenuisse. Cum uero Toletanus archiepiscopus Oximam tenens, terminos illos et totam aliam diecesim usque ad riuum de Aslanza, et Sanctum Petrum de Barilangas, cepisset, totum id Garsias Burgensis episcopus litteris Romane recuperauit Ecclesie. Porro scriptum illud uetus quod Oxomensis episcopus habere se dicit, sicut nec a uobis, nec a nobis authenticum creditur. Sane quid a predecessore nostro Urbano super his omnibus et qualiter statutum sit, et ipsius monumentis certius approbatur. Constat igitur quod frater noster Burgensis episcopus ad concedendam parochie partem ex iudicio compelli non potest. Ne igitur ulterius pax Ecclesie perturbetur, terminos illos de quibus hactenus questio acta est, et cetera,  sicut ex Romanis priuilegiis determinata sunt, Burgensis Ecclesia nunc et in futurum perpetua stabilitate possideat.

Datum III Idus Aprilis, indictione I.



CCLIII. Diecesis Burgensis fines, petente Garsia episcopo, confirmat. 
[FLOREZ, España sagrada, XXuI, 469.]

PASCHALIS episcopus, seruus seruorum Dei, dilecto fratri GARSIAE Burgensi episcopo, eiusque successoribus canonice promouendis in perpetuum.

Non incertum est Hispaniarum Ecclesias partim Sarracenorum tyrannide, partim diuersorum regum incursibus ita esse turbatas ut quedam omnino dirute,  quedam depopulate, alterarum dieceses sint ab utrisque usurpate. Hec nimirum causa fuit cur inter Burgensem et Oximensem Ecclesias diutina pro parochiis controuersia fuerit. Quam profecto controuersiam sancte memorie predecessor noster Urbanus in presentia sua presentibus et consentientibus utrisque partibus, Bernardo uidelicet Toletano archiepiscopo, ad quem Oximensis ecclesia metropolitano iure pertinet, Gomizonis in primo Burgensis episcopi, tua sequenti tempore assistente persona, sepe discutiens, scriptorum suorum deliberatione finiuit. Ita supradictarum Ecclesiarum terminos in perpetuum manere sancimus, sicut Gomizonis predecessoris tui tempore in episcoporum concilio Alfonso egregio rege cum regni sui principibus  collaudante, apud monasterium de Fusellis compererat esse distinctos. Ut uidelicet a fine Canatanazore et de Murello et Arganza, et a castro quod dicitur Mesella, et a castro quod dicitur Speia, et a uillis que dicuntur Congosto et Buezo, et sicut aqua ipsa currit et labitur in Arandam aquam, et discurrit per Cluniam usque ad pennam de Aranda, donec labitur in fluuium Dorium, et omnes uille ex septentrionali parte fluminis Arande, in quibus currit Saio de Clunia, id est ad dominatum Clunie pertinentes, nec non trans fluuium Dorium, Castrum Maderolum et Bozichellas, et usque ad ciuitatem Septipublicam, et quidquid ultra continetur, cedat  in diecesim Oximensis ecclesie. Illa uero que citra sunt a terminis prenotatis uersus septentrionalem plagam, Burgensis ecclesia, que Aucensis ecclesie uicaria est, perpetuo iure possideat. Nos quoque eiusdem predecessoris nostri uestigiis insistentes eius sanctionem de Burgensi parochia decreti presentis auctoritate prosequimur. Ceteros parochie uestre fines sicut ante id temporis sub predecessoribus Munione, sub Munione ipso Simeone, ac Gomizone, episcopis manserant inconcussos manere decernimus. Ad hec adiicientes statuimus ut uilla Fenicularis, cella S. Marie de Rauenaria, monasterium S. Eufemie de Cuzolo cum uillis et obedientiis, ac ceteris pertinentiis suis que Aucensi seu Burgensi ecclesie in proprietatem  sunt preceptis regalibus attribute, et si que alie possessiones in alienis parochiis et per catholicorum principum testamenta Burgensi ecclesie collate sunt, semper in tua, carissime frater, Garsia, et tuorum successorum dispositione iure proprio ac possessione permaneant, saluo diecesanorum episcoporum, si quod habere consueuerant iure parochiali. Item ualeranicense monasterium quod in Burgensi diecesi fundatum dignoscitur, cum omnibus pertinentiis suis iure proprio uestre ecclesie, tibique ac tuis successoribus confirmamus. Quod et de uniuersis ecclesie eiusdem uillis et obedientiis censemus. Quidquid etiam in futurum eadem Burgensis Ecclesia iuste et canonice, siue liberalitate principum, seu oblatione fidelium  potuerit adipisci, perpetuo possidenda presentis decreti assertione precipimus. Sane si quis in crastinum archiepiscopus aut episcopus, imperator aut rex, princeps aut dux, comes aut uicecomes, iudex, aut ecclesiastica quelibet secularisue persona hanc nostre constitutionis paginam sciens contra eam temere uenire tentauerit, secundo tertioue commonitus, si non satisfactione congrua emendauerit, potestatis honorisque sui dignitate careat, reumque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Iesu Christi alienus fiat, atque in extremo examine districte ultioni subiaceat. Cunctis autem eidem Ecclesie iusta seruantibus sit pax Domini nostri Iesu Christi,  quatenus et hic fructum bone actionis percipiant, et apud districtum Iudicem premia eterne pacis inueniant. Amen.

Scriptum per manum Rainerii scriniarii regionarii et notarii S. palatii.

Ego Paschalis catholice Ecclesie episcopus SS.



CCLIu. Ad aliquot episcopos et abbates Gallie.---De legatione sedis apostolice commissa Girardo  Engolismensi episcopo. 
[MANSI, Concil. XX, 1016.]

PASCHALIS episcopus, seruus seruorum Dei, uenerabilibus  fratribus archiepiscopis, episcopis, abbatibus, atque principibus, per Bituricensem, Burdegalensem, Auscitanam, Turonensem, atque Britannicam prouincias constitutis, et ceteris tam clericis quam laicis, salutem et apostolicam benedictionem.

Apostolice sedis auctoritate, cui Domino auctore presidemus indigni, compellimur non solum proximis, sed procul etiam positis fidelibus, que ad salutem spectant anime prouidere. Quod quantum in nobis est, auxiliante Domino, implere satagimus. Proinde uobis omnibus, fratres et filii, apostolorum Petri et Pauli benedictionem impendimus, et paterna uos affectione cohortamur in Domino, quatenus usque in finem, firmum iustitie propositum teneatis,  laboris mercedem maximam in eterna gloria percepturi. Ut autem penes uos habeatis, apud quem querelas uestras et negotia, cum opportunum fuerit, referatis, cuiusque consilio et hortatu, que ad salutem attinent, peragatis: uices nostras fratri carissimo Girardo Engolismensi episcopo commisimus, in partes eum nostre sollicitudinis asciscentes. Huic uice nostra, ut nostro apostolorumque in partibus uestris uicario, ad Dei honorem et ad salutem animarum uestrarum fideliter obedite: ut uobis per Dei gratiam collaborantibus, que exstirpanda sunt, exstirpare; que corroboranda sunt, corroborare preualeat. Nec sollicitudinem, fratres karissimi, pigeat, cum necessitas ecclesiastice utilitatis exegerit, synodales cum eo celebrare conuentus:  quos nimirum conuocandi, nos ei uice nostra potestatem indulsimus.

Datum Laterani, XuIII Kal. Maii.



CCLu. Priuilegium pro ecclesia Sancte Marie uasatensis. 
[BOUCHE, Hist. de Prouence, II, 64.]

PASCHALIS episcopus, seruus seruorum Dei, uenerabili fratri ROSTAGNO uasensis Ecclesie episcopo suisque successoribus in perpetuum.

Iustis uotis assensum prebere, etc. Tuis igitur, frater in Christo uenerabilis Rostagne, iustis petitionibus annuentes, etc. Statuimus ut uasensis ciuitatis medietas, quam beate Marie semper uirginis matris ecclesia ex antiquo iure possederat, et  altera medietas quam Gaufredus prouincie comes cum fratre suo Bertranno, per manus Petri, bone memorie episcopi, eidem ecclesie tradidit, saluo iure omni, et in agris, terminis qui predictorum comitum chirographo continentur, etc.; et uniuersa que iuste ad eamdem ecclesiam pertinere uidentur, in tua tuorumque successorum dispositione atque regimine libera semper et illibata seruentur, etc.

Scriptum per manum Rainerii, etc.

Datum Laterani, per manum Ioannis sancte Romane  Ecclesie diaconi cardinalis ac bibliothecarii, u Kal. Maii, indict. I, Incarnat. Dom. an 1108, pontificatus autem domni Paschalis II pape nono.



CCLuI. Laurentio abbati S. uitoni significat Richardum episcopum uirdunensem in communionem a sese receptum non esse. 
[Dom CALMET, Hist. de Lorraine, I, Pr., p. 129.]

PASCHALIS episcopus, seruus seruorum Dei, dilecto filio LAURENTIO abbati Sancti uitoni, salutem et apostolicam benedictionem.

Richardus uirdunensis ad nos ueniens, nullam reatus sui satisfactionem ecclesie fecit, unde nec a nobis in communionem susceptus, nec a uinculo excommunicationis  est absolutus; quapropter dilectioni tue mandamus, ut illius consortium omnino uites, et tam eum quam omnes fautores eius, et omnes qui ei scienter communicant, a nobis excommunicatos esse denunties.



CCLuII. Ad Eustachium episcopum ualentinum et Leodegarium uiuariensem.---Ut Bertrannum comitem Tolosanum, ob ipsorum preces a uinculo excommunicationis absolutum, S. Aegidii monasterium rursus spoliantem compescant. 
[D. BOUQUET, Recueil, Xu, 41.]

PASCHALIS episcopus, seruus seruorum Dei, dilectis fratribus et cepiscopis EUSTACHIO ualentino, et  LEODEGARIO uiuariensi, salutem et apostolicam benedictionem.

Dilectionem uestram nequaquam oblitam credimus, quanta precum instantia se Bertrannus absolui peteret a uinculo anathematis, pro quo uestra quoque fraternitas satis nos rogauit. Nos itaque et suis et uestris precibus inclinati, accepta refutatione de manibus eius omnium rerum S. Aegidii, pro quibus excommunicatus fuerat, hominem illum absoluimus. Post abscessionem autem nostram, uelut canis reuersus est ad uomitum; peiora satis et deteriora, ut audiuimus, cepit exercere quam fecerat. Nam fratres monasterii captos turpissime dehonestauit, in uillam assultum fecit, et homines de ea captiuos asportauit, quos adhuc retinet. Que omnia nos  nulla ulterius ratione ferre ualentes, dilectioni uestre mandamus, ut si reuera B. Petrum diligitis, eius iniuriam modis omnibus uindicare curetis. Conuenientes itaque hominem illum commonete, et Ecclesie auctoritate precipite ut ab hac instantia penitus desistat, ablata restituat, et monasterium cum omnibus suis pertinentiis liberum et quietum manere permittat. Quod si non fecerit, nos tam ipsum quam omnes fautores eius a liminibus Ecclesie auctoritate apostolica  repellimus.

Datum apud Sutriam, II Idus Maii.



CCLuIII. Ad Berengarium Foroiuliensem et Leodegarium Aptensem episcopos.---Ut ab expugnando S. Aegidii monasterio cum Tolosano comite cessent. 
[Dom BOUQUET, Recueil, Xu, 42.]


PASCHALIS episcopus, seruus seruorum Dei, dilectis in Christo fratribus et cepiscopis BERENGARIO Foroiuliensi et LEODEGARIO Aptensi, salutem et apostolicam benedictionem.

Contra sacerdotale officium quod habetis uos audiuimus monasterium S. Aegidii expugnare cum Bertranno, quod B. Petri est proprium. Quod si uerum est, quanto officio uestro sit contrarium, uos ipsi agnoscitis. Unde dilectioni uestre presentibus  litteris mandamus, ut et uos ab hac insania desistatis, et milites uestros ab auxilio Bertranni cohibeatis; scientes procul dubio quia, si ab hoc nefario opere non cessatis, ab omnibus diuinis officiis uos auctoritate apostolica remouemus. Ipsum quoque Bertrannum, si non ab hac nequitia destiterit, et ablata restituerit, a fidelium societate separamus.

Datum apud Sutriam, II Idus Maii.



CCLIX. Monasterii S. Bertini Sithiensis libertatem, priuilegia, possessiones confirmat. 
[Collection des cartulaires, III, 217.]

 PASCHALIS episcopus, seruus seruorum Dei, dilecto filio LAMBERTO Sithiensi, abbati uenerabilis monasterii Sancti Bertini, eiusque successoribus regulariter substituendis in perpetuum.

Ad hoc nos, disponente Domino, in apostolice sedis seruitium promotos, agnoscimus ut eius filiis auxilium implorantibus efficaciter subuenire, et ei obedientes tueri ac protegere, prout Dominus dederit, debeamus; unde oportet nos uenerabilibus manum protectionis extendere et seruorum Dei quieti attentius prouidere. Igitur, pro beati Bertini confessoris reuerentia, Sithiense monasterium, cui, Deo auctore, presides, quod uidelicet idem beatus Bertinus in honore apostolorum Petri et Pauli fundasse cognoscitur, et omnia ad ipsum pertinentia, sub tutela  apostolice sedis excipimus, et a cura eiusdem monasterii, quam fratres monachi Cluniacenses, per fratrem nostrum Ioannem, Taruennensem episcopum, seu per Robertum, comitem Flandrie, seu per te, capitulo tuo et Taruanensi inconsulto, quod nullatenus fieri debuit, sibi dicunt esse concessam, nos, communicato consilio cum fratribus nostris episcopis et cardinalibus, super his que presenti decreti confirmatione statuta sunt, priuilegiis eorum qui super hoc se habere affirmant, dictante iustitia, cassatis, ipsos apostolica auctoritate absoluimus, et, sicut coram nobis iudicatum est, prefatum monasterium  et abbatem loci in antiquo sue libertatis et immunitatis genio continue permanere decernimus. Uniuersa igitur ad ipsum legitime pertinentia, nos, largiente Domino, tibi tuisque successoribus, decreti presentis assertione, firmamus, scilicet in Taruanensi parochia, eidem monasterio adiacentes, uidelicet ecclesiam Sancte Margarete  , ecclesiam Sancti Ioannis, Sancti Martini, ecclesiam de Herbela, ecclesiam de Peternessa, ecclesiam de Torbodeshem, sicut retroactis temporibus, ab omni episcopali redditu liberas. Confirmamus etiam uobis ecclesiam de Broburg cum capellis suis, ecclesiam de Graueninga et de Lo, ecclesiam de Arkes cum eadem uilla, ecclesiam de Poperingehem cum eadem uilla, ecclesiam de Stenkerka, ecclesiam de Brusele,  ecclesiam de Scales, ecclesiam de Boueringhem cum uillis earum, uillam de Aldenfort, et de Ostresela et de Rokestor cum terra quam emisti ab Arnoldo de Wenti, et aliis terris adiacentibus, allodium quod Clarenbaldus dedit in uilla Lustingehem, ecclesiam de Coieka et ecclesiam de Helcin cum uillis earum, et partem ecclesie de Walnas, ecclesiam de Locanes et Aquina, ecclesiam de Hunela cum eadem uilla; altare de Merchem, quod uenerabilis Ioannes, episcopus, uobis concessit. In Nouiomensi parochia, Kanetecurtin. In Toruanensi  , ecclesiam de Rokeshem, ecclesiam de Hetlingehem, ecclesiam de Hitlingehem, de Westkerke, et decimam de Clemeskerke; in Coloniensi parochia, ecclesiam  de Frekena, ecclesiam de Gildestorp cum appenditiis earum. Ex quibus precipimus ut nulla per episcopos uel eorum ministros exactio, quibuslibet occasionibus, exigatur, saluis episcoporum annuis redditibus; ecclesiam quoque de Coclers, quam Baldricus, Tornacensis Ecclesie episcopus, tibi tuisque successoribus ordinandam, una cum altari de Rusletha, omni exactione liberam tribuit, preter decem solidos denariorum, qui, singulis annis, de Rusletha episcopo persoluuntur. Porro abbatis subrogationem penes monasterium Sancti Siluini apud Alciacum, iuxta preteriti temporis morem, in uestra semper concedimus dispositione persistere. Stationes autem apud uos publicas per episcopum omnino fieri prohibemus, nec frequentius ibi, nisi ab abbate  uocatus fuerit, ueniat, ne in seruorum Dei recessibus popularibus occasio prebeatur ulla conuentibus, ac simpliciores ex hoc animos plerumque, quod absit! in scandalum trahat. Statuimus autem ut in omnibus parochiis uestris nullus ecclesiam uel monasterium, refragante uoluntate uestra, edificare uel edificatam tenere presumat, nullusque presbyter siue clericus in ecclesiis uel capellis uestris, sine uestro assensu, per se uel per uim alterius, licentiam habeat permanendi, aut aliquot ibi officium assumendi; si quando uero, quod absit! uestre diecesis episcopum uel catholicum non esse, uel apostolice  sedis gratiam et communionem non habere contigerit, fratres uestros, ordinationis gratia, ad catholicum episcopum transire permittimus, et in communi parochie interdicto, clausis ostiis, secrete diuina officia celebrare. Demum, totum illud atrii spatium, quod ab omni basilice uestre parte, usque ad medium Agnionis fluuii cursum interiacet, nos Ecclesie uestre, presenti decreto, firmamus, cum piscariis Mera et Grath, Mardic et Strangnerh, et Laugha et terris adiacentibus, cultis siue incultis, prout priscis temporibus possedistis. Nemini uero facultas sit idem cenobium temere perturbare, aut quecunque ipsius sunt uel fuerint, quibuslibet occasionibus, auferre; sed omnia integra conseruentur, eorum pro quorum sustentatione et gubernatione  concessa sunt, usibus omnimodis profutura. Si qua igitur in futurum ecclesiastica secularisue persona, hanc nostre constitutionis paginam sciens, contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore et sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen.

 Scriptum per manum Rainerii, scriniarii regionarii et notarii sacri palatii.

Datum Laterani, per manum Ioannis, sancte Romane Ecclesie diaconi cardinalis et bibliothecarii, uIII Kal. Iunii, indictione decima quinta, anno Dominice Incarnationis millesimo centesimo septimo, pontificatus autem domni Paschalis secundi pape nono  .

Ego Paschalis, catholice Ecclesie episcopus.



CCLX. Ad Anselmum Cantuariensem archiepiscopum.---Se Ecclesie Cantuariensis priuilegio consulturum spondet. 
[MANSI, Concil., XX, 1023.]


PASCHALIS episcopus, seruus seruorum Dei, dilecto fratri ANSELMO Cantuariensi archiepiscopo, salutem et apostolicam benedictionem.

Litteras dilectionis tue recepimus, per quas affabilitatis tue dulcedinem recognouimus. Bene autem et sapienter egisti, quod nos de causa et honore Cantuariensis Ecclesie premonitos et cautos reddidisti. Nos siquidem in te, ipsius B. Augustini Anglorum apostoli personam ueneranter intuemur; et ideo honori tuo uel Ecclesie tue detrahere omnino refugimus. Unde que rogasti libenter suscepimus, et ad seruandum tuum et Ecclesie tue honorem.  custodiam et sollicitudinem tuam adhibemus. Porro quod in eis litteris significasti scandalizari quosdam quod regem Teutonicum dare inuestituras ecclesiarum toleramus, nec tolerasse nos aliquando, nec toleraturos scias. Exspectamus quidem ut ferocia illius gentis edometur. Rex uero si in paterne nequitie tramite perseuerauerit, B. Petri gladium, quem iam educere cepimus, procul dubio experietur.

Datum Beneuenti, Iu Idus Octobris.



CCLXI. Priuilegium pro monasterio Selboldensi. 
[WENCK, Hessische Landesgeschichte. Darmstad und Giessen, 1783, 4o, II, 57.]

 PASCHALIS episcopus, seruus seruorum Dei, dilecto filio DIEDMARO, egregio comiti, salutem et apostolicam benedictionem.

Bonis secularium studiis non tantum fauere, sed ad hoc eorum animos inuitare debemus, qui pro nostro officio eorum saluti prospicimus. Proinde deuotionem tuam, dilecte in Christo fili, comes Dietmare, spectauimus, qui in ecclesia que sancti Ioannis Baptiste dicitur, in loco qui Selboldt uocatur, posita tam pro uxoris tue defuncte anima quam pro tuorum, et eorum qui tui sunt, peccatorum remediis, regulares canonicos congregare disponis, quam uidelicet ecclesiam per Robenuldi religiosi sacerdotis ministerium beato Petro et sancte ipsius Romane Ecclesie deuote ac fideliter obtulisti.  Et nos itaque tam eamdem ecclesiam, quam congregandos ibi fratres, sub tutelam apostolice sedis excipientes statuimus, ut congregandi ibidem fratres secundum beati Augustini regulam perpetuo conuersentur. Decernimus etiam ut quascunque possessiones ipsa ecclesia iuste in presentiarum possidet, siue in futurum Domino largiente collatione tua seu quorumcunque fidelium. legitime possederit, firme semper et integre conseruentur, clericorum illic Deo seruientium profuture. Nulli ergo episcoporum, nulli clericorum, nulli regum aut principum, nec tuorum cuilibet successorum, sit facultas, eamdem ecclesiam temere perturbare, aut quecunque ipsius sunt uel fuerint, quibuslibet occasionibus  auferre. Sane ad indicium huius percepte a Romana Ecclesia libertatis, unum auri nummum per annos singulos eiusdem ecclesie clerici Lateranensi palatio persoluent. Si quis autem, quod absit! huius decreti tenore cognito temere contraire tentauerit, honoris et officii sui periculum patiatur, nisi presumptionem suam digna satisfactione correxerit.

Ego Paschalis catholice Ecclesie episcopus.

Datum Beneuenti per manum Leonis, Romane Ecclesie diaconi cardinalis, XuII Kalend. Nouembris, indictione prima, anno Dominice Incarnationis 1108, pontificatus autem domni Paschalis secundi pape anno X.



CCLXII. Ad D[idacum] Compostellanum episcopum.---Ut super altare B. Iacobi nemo celebret missam, nisi episcopi uel septem cardinales. 
[FLOREZ, España sagrada, XX, 93.]


PASCHALIS episcopus, seruus seruorum Dei, dilecto fratri D. Compostellane sedis episcopo, salutem et apostolicam benedictionem.

Pie uoluntatis affectus prosequente debet studio confoueri, ut ecclesiastica utilitas apostolice sedis fauore uires accipiat et accrescat. Significauit nobis fraternitas tua quod secundum Romane Ecclesie consuetudinem septem cardinales presbyteros in Ecclesia  tua ordinaueris, quid ad altare B. Iacobi missarum officia succedentibus sibi uicibus administrent: quod nostrarum expostulas litterarum munitione firmari. Nos itaque dilectionis tue petitionibus annuentes, ordinationem tuam presentibus litteris, et apostolica auctoritate firmamus, statuentes ut nec per te, nec per tuorum quemlibet successorum constitutus ille sacerdotum numerus imminui debeat, aut immutari, nec per aliam quamlibet personam, nisi per prefatos sacerdotes, aut episcopos, aut Romane Ecclesie legatos, missarum super altare B. Iacobi statuimus solemnia celebrari.

Datum Beneuenti III Kal. Nouemb.



CCLXIII. Exemptionem Ecclesie Burgensis, eiusque statutos in concilio terminos confirmat. 
[FLOREZ, España sagrada, XXuI, 466.]


PASCHALIS episcopus, seruus seruorum Dei, uenerabili fratri GARSIAE Burgensi episcopo, eiusque successoribus canonice promouendis in perpetuum.

Egregias quondam episcopalis dignitatis urbes in Hispania claruisse, egregiorum qui in ipsis refulserunt pontificum siue martyrum scripta et monumenta testantur. Inter quas Aucensis ecclesia dignitate pontificalis cathedre fuerat sublimata. Quam per multos postea annos a Mauris uel Ismelitis possessam, quorumdam ueridica relatione cognouimus.  Quia uero nostris temporibus omnipotenti Deo placuit eamdem ecclesiam per Ildefonsum egregium regem in Burgensi reparare, et episcopalem ei dignitatem restituere, quod etiam uenerabilis memorie predecessor noster papa Urbanus sui priuilegii auctoritate firmauit, ea propter illos eiusdem Ecclesie terminos de quibus inter te et Oximensem episcopum questio uersabatur, sicut a fratribus et cepiscopis terre illius accepimus, quibus eos indagari precepimus, tue tuorumque successorum dispositioni parochiali iure sine alicuius calumnia perpetuo subiacere precipimus, uidelicet Canatanazor, Murellum, Arganza, Mesela, Speia, Congosto, Buezo, nec non trans fluuium Dorium, Castrum Maderolum, Bozikellas usque ad ciuitatem  Septi publicam, cum omnibus illis que citra sunt a terminis prenotatis.

Preterea quoniam Tarraconensis metropolis, cuius diecesis Ecclesia Aucensis fuisse cognoscitur, ita irruentibus barbaris detrita est ut nullus eam incolere ualeat; pro singulari Burgensis Ecclesie amore statuimus ut, tam tu quam successores tui, nulli preter Romanum metropolitano subiecti sint, et sicut fraternitas tua a prefato predecessore nostro in episcopali regimine promota esse dignoscitur, ita omnes qui deinceps in eadem sede successerint, per manum Romani pontificis tanquam speciales Romane sedis suffraganei consecrentur. Si qua igitur in futurum ecclesiastica secularisue persona hanc nostre constitutionis paginam sciens  contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem Ecclesie iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum Iudicem premia eterne pacis inueniant. Amen.

Datum Beneuenti per manum Leonis, Romane Ecclesie diaconi cardinalis, II Idus Nouembris, indictione  I, anno Dominice Incarnationis 1108, pontificatus autem domini Paschalis II pape anno X.



CCLXIII bis. Ecclesie Burgensis fines libertatemque confirmat. 
[FLOREZ, España sagrada, XXuI, 466.]

PASCHALIS episcopus, seruus seruorum Dei, uenerabili fratri GARSLAE Burgensi episcopo eiusque successoribus canonice promouendis in perpetuum.

Egregias quondam episcopalis dignitatis urbes in Hispania claruisse, egregiorum qui in ipsis refulserunt pontificum siue martyrum scripta et monumenta testantur. Inter quas Aucensis ecclesia dignitate  pontificalis cathedre fuerat sublimata, que post multos postea annos a Mauris uel Ismelitis possessam, iuridica quorumdam relatione cognouimus. Ceterum nostris temporibus omnipotenti Deo placuit eamdem ecclesiam per Ildephonsum egregium regem in Burgensi urbe reparare, et episcopalem ei dignitatem restituere, quod nimirum uenerabilis memorie predecessor noster papa Urbanus sui priuilegii auctoritate firmauit. Hos sane illius parochie terminos de quibus inter te et Oxomensem episcopum questio uersabatur, a fratribus nostris terre illius episcopis, quibus indagare preceperamus, ad Burgensis Ecclesie possessionem pertinere didicimus. Idcirco eos tue tuorumque successorum dispositioni sine alicuius calumnia parochiali  perpetuo iure subiacere decernimus, uidelicet Canathanozor, Murelum, Airhunza, Messella, Speia, Congosto, Buezo, nec non trans fluuium Dorium, Castrum Madiolum, Bocigelas usque ad ciuitatem Septempublicam, cum omnibus illis que sunt a terminis prenotatis. Preterea quoniam Tarraconensis metropolis, cuius diecesis Aucensis Ecclesia fuisse cognoscitur, ita irruentibus barbaris destructa est ut nullus eam incolere audeat, sicut a prenominato predecessore nostro sedis apostolice presule institutum est, nos quoque presentis decreti auctoritate sancimus ut tam tu quam successores tui, nulli preter Romanum metropolitano subiecti sint. Et sicut fraternitas tua ab eodem predecessore nostro ad episcopalis officii dignitatem  promota dignoscitur, ita omnes qui deinceps in eadem sede successerint, per manum Romani pontificis tanquam specialis Romani sedis suffraganei consecrentur. Si qua igitur in posterum ecclesiastica secularisue persona, hanc nostre constitutionis paginam sciens, contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui careat dignitate, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem Ecclesie iusta seruantibus sit pax Domini nostri Iesu Christi, quatenus et hic  fructum bone actionis percipiant, et apud districtum iudicem premia eterne pacis inueniant. Amen, amen.

Scriptum per manum Rainerii, senniarii [scriniarii] regionarii et notarii sacri palatii.

Datum Laterani per manum Ioannis, S. R. E. diaconi bibliothecarii, III Non. Nouemb., indict. III, Incarnationis Dominice 1109, pontificatus autem domini Paschalis II pape anno X.



CCLXIu. Ad Henricum Anglorum regem.---De eodem argumento. Perierunt littere regis ad quas respondet. 
[MANSI, Concil., XX, 1064.]


PASCHALIS episcopus, seruus seruorum Dei, dilecto in Christo filio HENRICO glorioso regi Anglorum, salutem et apostolicam benedictionem.

Omnipotenti Deo gratias agimus, qui talem te regem nostris temporibus constituit, qui et terrenum regnum sapienter ad honorem Dei gubernas, et eterni regis sollicitudinem ante oculos mentis portas. Postulasti siquidem a nobis per litteras, ut in loco qui Heli dicitur, nouus ex apostolica auctoritate episcopatus constituatur: quia Lincolniensem episcopatum tante magnitudinis esse dixisti, ut ad peragenda ea que episcopalis sunt officii, unus episcopus nullatenus sufficere possit. Pro quo et deuotionem tue uoluntatis laudamus, et  dispositioni assensum prebemus, ita tamen, ut in celebri loco constituatur, ne nomen episcopi, quod absit! uilescat. Ad hoc enim episcopus constituitur, ut populum Dei, et uerbo doceat, et uita informet, et ad uerum pastorem Domini, commissarum sibi animarum lucra reportet. In iis quoque de quibus rogasti, licet quedam ibi inordinata uideantur, tue tamen uoluntati refragari nequaquam ualemus. Nouit preterea gloria uestra, domnum Herueum episcopum, quem uita et scientia commendat non modica, nimia barbarorum ferocia et persecutione de sede sua expulsum, et multa fidelium fratrumque suorum cede fuisse fugatum. Cuius ut scientia fructum, qui non perit, afferre, et uita bonum ualeat Dei populo exemplum prebere, uolumus et rogamus,  si qua eum apud uos uacans ecclesia uocauerit, ibi auctoritate apostolica constituatur, ne infructuoso diu silentio torpeat, qui uite documenta celestis in scientia et moribus portat. Omnipotens Deus apostolorum suorum precibus et uos et prolem uestram custodiat, et celeste post terrenum uobis regnum concedat.

Datum XI Kal. Decembris.



CCLXu. Ad Anselmum Cantuar. archiepiscopum.---Concedit quod Anselmus postularat. 
[MANSI, Concil., XX, 1064.]

PASCHALIS episcopus, seruus seruorum Dei, uenerabili  fratri Anselmo Cantuariensi archiepiscopo, et ceteris comprouincialibus episcopis, salutem et apostolicam benedictionem.

Inter cetera regna terrarum, ad apostolice sedis dilectionem atque obedientiam, Anglorum regnum specialiter pertinere, apostolice sedis scripta et Anglicarum historiarum series manifestabunt. Que nimirum causa sollicitudinem nostram propensius impellit, illius regni ecclesias familiarius confouere, et earum dispositionibus sollicitius inuigilare. Lincolniensem itaque episcopatum tam spatiosum ex filii nostri regis uestrisque litteris cognouimus, ut ad ea que episcopalis sunt officii peragenda, unus nullatenus sufficere possit episcopus. Quapropter ex uoluntate Lincolniensis episcopi postulat a nobis  idem carissimus filius noster et Christianissimus rex Anglorum Henricus, quatenus in parte una episcopatus ipsius ex apostolice sedis permissione, nouus episcopatus constituatur in loco uidelicet qui Heli uocatur. Cuius nos petitionibus, quia religiose uidebantur, assensum libenter prebuimus, et episcopatum in loco prefato constituendi, ex apostolica auctoritate, licentiam damus, statuentes ut sedes episcopalis in loco predicto constituta, omni deinceps tempore perseueret. Parochiam quoque quam uestra fraternitas cum predicto fratre Lincolniensi episcopo, et regis prouidentia, eidem episcopatui assignauerit, perpetuo possideat. Porro de monasterio; in quo sedes episcopalis constitutus, Anglicorum monasteriorum, in quibus episcopi constituti sunt.  consuetudo seruabitur. Huius constitutionis conseruatores, omnipotentis Dei et apostolorum suorum benedictione perpetuo perfruantur. Amen.



CCLXuI. Ildefonsum Hispanorum regem hortatur ne ecclesiarum parecias, per pontifices Romanos confirmatas, confundi patiatur. 
[FLOREZ, España sagrada, XLuI, 246.]

PASCHALIS episcopus, seruus seruorum Dei, dilecto filio ILDEFONSO Hispanorum regi, salutem et apostolicam benedictionem,

Principatus tui tempore multa mala et multa pericula in regno Hispanie contigerunt. Scandalis itaque  regni Ecclesie scandala non oportet apponi. Unde nobilitatem tuam monemus ne terminos Ecclesiarum qui a gloriose memorie regibus patre et fratre tuo distincti sunt per Romanam Ecclesiam confirmati a personis ullis patiaris presumptione confundi: nos enim Oscitane seu Barbastrensis Ecclesie parochiam ita omnino quietam et integram uolumus conseruari sicut et illorum scriptis et nostris priuilegiis definitum. Si quis uero aliquid presumpserit, indignationem apostolice sedis inueniet.



CCLXuII. Episcopo Oscitano precipit ut episcopo Barbastrensi de illatis iniuriis satisfaciat. 
[FLOREZ, España sagrada, XLuI, 246.]


PASCHALIS episcopus, seruus seruorum Dei, dilecto fratri Oscitano episcopo, salutem et apostolicam benedictionem.

Extulisti, frater, in celum os tuum cum sedis apostolice statuta contemnens, Barbastrensem populum, ne suo episcopo iusta persolueret, instruxisti: hoc profecto est episcopalia predari, Romana priuilegia conculcare. Adhuc Barbastrensem episcopi domum inuadens, que illic habentur distraxisti, et ab Ecclesie uillula predam armata manu diebus solemnibus abegisti; super his, ab eodem episcopo monitus, propria reddere contempsisti, insuper aduersus  eum regem commouere tentasti, excommunicatum ab eo militem in consortium suscepisti. Precipimus ergo ut infra menses duos postquam presentes litteras acceperis, supra dicto episcopo satisfacias et in posterum ab hac omnino presumptione desistas: alioquin nos te ab episcopali et sacerdotali officio donec satisfacias interdicimus.



CCLXuIII. Ad Baldricum Dolensem archiepiscopum.---Priuilegium Baldrici Dolensis archiepiscopi de pallio. 
[MARTENE, Thesaur. Anecd., III, 883.]

PASCHALIS episcopus, seruus seruorum Dei, uenerabili  fratri B. [BALDRICO] Dolensi archiepiscopo.

Si pastores ouium sole geluque pro gregis sui custodia die ac nocte intenti sunt, et ne qua ex eis aut errando pereat, aut ferinis laniata morsibus deficiat, oculis semper uigilantibus circumspectant; quanto sudore quantaque cura debemus esse peruigiles, nos qui pastores animarum esse dicimur. Attendamus igitur ut susceptum officium exhibere erga custodiam Dominicarum ouium non cessemus, ne in die diuini examinis pro desidia nostra ante summum Iudicem negligentie nos reatus excruciet, unde modo honoris reuerentia inter ceteros sublimiores iudicamur. Pallium autem fraternitati tue ex more ad missarum solemnia celebranda sicut concessum est antecessoribus tuis, concedimus.  uidelicet in Natale Domini, in Octaua Domini, in Purificatione et aliis festiuitatibus sancte Marie, in Palmis, in Cena Domini, in Sabbato sancto, in die Dominica Resurrectionis, in octaua Pasche, in Ascensione Domini, in Pentecoste, in Natiuitate S. Ioannis Baptiste, in Natali omnium apostolorum, in festiuitate S. Laurentii et S. Mauritii, in festiuitate S. Michelis, et Omnium Sanctorum, et S. Martini, ac uestrorum sanctorum quorum corpora apud uos habentur, in Dedicatione ecclesiarum, et in Anniuersario tuo, et quando ordinationes facis. Hortamur denique caritatem tuam, ut mores uite tue tanto honore conueniant, quatenus auctore Deo exempli uerbique possis esse conspicuus. uita igitur tua filiis tuis sit regula, ut si qua fortitudo in illis  deprehenditur, in ea dirigatur. Cor ergo tuum neque prospera, que temporaliter blandiuntur, extollant, neque aduersa deiiciant; sed quidquid illud fuerit, uirtutis puritate deuincatur. Nullum apud te locum odia, nullum fauor indiscretus inueniat: sacre benedictionis tue iusti . . . quod iudicii opus nulla uenalitatis interuentio commaculet. Sit in te et boni pastoris dulcedo, sit et iudicis seuera districtio. Unum scilicet innocenter uiuentes foueat, aliud inquietos a prauitate compescat. Misericordem te, prout uirtus patitur, pauperibus exhibe, oppressis defensio tua subueniat, opprimentibus modesta ratio contradicat, nullius faciem contra iustitiam accipias, nullum querentem iusta despicias, custodia  uite equitatis excellat, ut nec diuitem potentia sua aliquid apud te extra uiam suadeat rationis audire, nec pauperem de se sua faciat humilitas desperare; quatenus, Deo miserante, talis possis existere, qualem sacra lectio precipit dicens: Oportet episcopum irreprehensibilem esse. Sed his omnibus uti salubriter poteris, si magistram caritatem habueris, quam qui secutus fuerit, a recto tramite non recedit. Sed ecce, frater carissime, inter multa alia ista sunt sacerdotii, ista pallii, que si studiose reseruaueris, quod foris accepisse ostenderis, intus habebis. Sancta Trinitas fraternitatem tuam gratie sue protectione circumdet, atque in timoris sui uiam nos dirigat, ut post uite huius amaritudinem, ad eternam simul dulcedinem peruenire mereamur.



CCLXIX. Ad suffraganeos, clerum et populum Dolensem.--- Baldrico Dolensi archiepiscopo pallium concedit. 
[MARTENE, ubi supra, 882.]


Sicut a quibusdam accepimus, tantum uestris in partibus iam abundat iniquitas, quod Christiana religio penitus ibi deperire uideatur, et quod sine dolore dicere non possumus, non solum laici, uerum etiam clerici et monachi in prohibitis seu illicitis prorumpentes, Deo et hominibus odibilia perpetrare non metuunt. Quapropter uenerabilem fratrem nostrum Girardum Engolismensem episcopum ad uestras destinauimus partes, ut ibidem largiente Domino corrigenda corrigeret, et stabilienda stabiliret.  Qui sicut ex litteris eius cognouimus, ut predictas iniquitates et impietates a uestris excludere partibus posset, uenerabilem fratrem nostrum  Baldricum et cepiscopum in Dolensi Ecclesia ordinauit. Pro tanta itaque et tam instanti necessitate uenerabili fratri nostro Baldrico Dolensi archiepiscopo pallium, pontificatus uidelicet plenitudinem concessimus, ut eo secundum predecessorum suorum consuetudinem utatur. Mandamus igitur dilectioni uestre, ut eum tanquam patrem timeatis, sicut magistro obediatis, et ut pastorem animarum uestrarum attentius diligatis, quatenus eius admonitionibus et orationibus et ecclesie uestre honor augeatur, et Christiana religio reparetur, et reparata adiuuante Domino conseruetur.



CCLXX. *Ecclesie S. Frigdiani Lucensis possessiones iuraque confirmat.





CCLXXI. Ecclesie uirdunensis fratribus catholicis precipit ut Richardum episcopum excommunicatum uitent, etc. 
[Spicil. ed. de La Barre, II, 248.]

PASCHALIS episcopus, seruus seruorum Dei, fratribus uirdunensis Ecclesie catholicis, salutem et apostolicam benedictionem.

Richardum uestre occupatorem Ecclesie a sancta  Romana Ecclesia pro suis meritis excommunicatum etsi hactenus non legistis, certius tamen et audisse et scire credimus; nunc autem uobis scripto nuntiamus ut eum excommunicatum scientes, communionem eius omnimodis caueatis. Sane abbatem Sancti uitoni et archidiaconum Guidonem pro catholice unitatis dilectione et dignitatibus et rebus suis priuatos audiuimus: precipimus ergo si qua penes uos B. Petri et nostri obedientia est, ut locis suis bonisque restituantur. Si autem presentibus litteris obedire contemnitis, nos ecclesiam uestram a diuinis  officiis interdicimus; qui uero ab huius erroris macula resipuerint, cum fratris nostri Treuerensis archiepiscopi, seu supradicti abbatis consilio catholice unitati reconcilientur; prelatum autem Guidonem noueritis apud nos diaconum esse ordinatum.

Data Laterani, decimo quinto Kelandas Aprilis.



CCLXXII. Abbates et clericos archidiaconatus Guidonis hortatur ut Guidoni, deiecto per Richardum, Ecclesie uirdunensis inuasorem, obediant. 
[Spicil. ed. de La Barre, II, 248.]

PASCHALIS episcopus, seruus seruorum Dei, abbatibus et ceteris clericis, RAINALDO de Monzione comiti, RAINALDO Tullensi, et ceteris clericis de  archidiaconatu Guidonis, salutem et apostolicam benedictionem.

Pro catholice unitatis dilectione Guidonem archidiaconum uestrum a Richardo uirdunensis Ecclesie inuasore bonis suis exspoliatum audiuimus, quamobrem caritati uestre nostris presentibus eum litteris commendamus, precipimus enim ut ipsi de ecclesiis ad monasteria pertinentibus consueta iustitia, et a clericis seu laicis obedientia debita sicut archidiacono impendatur; alioquin donec obediant diuinis officiis careant, et decimas sue plebis amittant; uos autem filii quibus Deus secularem potestatem dedit, et qui armis iustitiam contuemini, pro B. Petri reuerentia eius adiutores existite, et eius aduersarios uiriliter cohibete: id  ipsum de uenerabili uiro abbate Sancti uitoni tam uobis quam reliquis uirdunensium partium precipimus, qui propter eamdem catholice unitatis dilectionem loco suo rebusque suis priuatus est, prefatum autem Guidonem noueritis apud nos diaconum ordinatum.



CCLXXIII. Bulla protectionis et confirmationis bonorum Calmosiacensis monasterii. 
[MARTENE, Thes. Anecd. III, 1194.]

PASCHALIS episcopus, seruus seruorum Dei, dilecto filio SEHERO Calmosiacensis cenobii abbati eiusque successoribus promouendis in perpetuum.

Sic [pie] postulatio uoluntatis effectu debet prosequente  compleri, quatenus et deuotionis sinceritas laudabiliter enitescat, et utilitas postulata uires indubitanter assumat. Quia igitur dilectio tua ad sedis apostolice portum confugiens, eius tuitionem deuotione debita requisiuit, nos supplicationi tue clementer annuimus, et Domini Saluatoris et beate Marie Genitricis eius monasterium, cui Deo auctore presides, cum omnibus ad ipsum pertinentibus, sub tutelam apostolice sedis excipimus. uite namque canonice ordinem quem professi estis, priuilegii presentis auctoritate firmamus, et tam uobis quam  uestris successoribus in eadem religione permansuris ea omnia perpetuo possidenda sancimus, que inpresentiarum pro communis uictus sustentatione possidere uidemini: alodium uidelicet ipsum, in quo uestra ecclesia sita est, datum a Theodorico milite et uxore eius Hadeluide cum omnibus appenditiis eius, partem alodii Bulzei datum a Heluide de Caluo monte, et a filiis suis: partem alodii Igniaci datum a Widrico de Walcurt, et ab uxore sua Adheleide, partem alodii Hamoniscurtis et Lihirici et Lamerici datam a Bencelino de Casteneio et uxore sua Leucarde in eisdem, de quibus alodiis aliam partem datam a Leucarde de uilla uxore Theoderici, partem alodii Darnole datam ab eadem Leucarde in morte sua, partem quam habebat Bencelinus Darnole,  datam a Cunegunde uxore Rofridi militis per concambium Basonis-montis, partem alodii Truillaris datam a Mascelino de Domno Martino et uxore sua Hersinde cum alodio de Maltucurt, alodium de Ianancurt datum a Robaldo de Domno-Martino, cum parte alodii quam habebat apud Hulieni-uillam, partem alodii de Petri-uilla datam a Lietardo et uxore sua Elizabeth cum quarterio terre Darnole, alodia data a Berta iam uidua, et a filio suo Galfrido, que habuit apud Ruuirum et apud Masnila, et apud Duuencurt, et apud Unocurt, et apud Lifoi cum omnibus appenditiis eorum, alodium Hudini-uille ab Amalrico datum ab uxore sua Oda per concambium alodii quod habebat Bagnoli, quarterium terre datum a Beatrice uxore Ganolii Darnoli, quarterium  terre datum a Haduide de Fagnei-uilla apud Basoliuillam, quarterium terre datum a Stephano de uilla-uiriaco, alodium datum ab Albrico de Nouo-castro, et uxore eius et filiis apud Unacurt, in quo molendinum edificatum est, quecunque etiam in futurum concessione pontificum, liberalitate principum, uel oblatione fidelium iure atque canonice poteritis adipisci, firma uobis uestrisque successoribus et illibata permaneant. Ad hec adiicientes decernimus ne loci uestri fratres de carrucis, aut laboribus, siue nutrimentis, seu molendinis suis uel parochiali ecclesie Sancte Marie que in eodem fundo Calmosiaci sita est, uel aliis quibuslibet, reddere decimas seu primitias exigantur; nec ulli omnino hominum liceat  eamdem ecclesiam temere perturbare aut eius possessiones auferre, uel ablatas retinere, minuere uel temerariis uexationibus fatigare: sed omnia integra conseruentur, eorum pro quorum sustentatione et gubernatione concessa sunt, usibus omnimodis profutura.

Si qua igitur ecclesiastica secularisue persona hanc nostre constitutionis paginam sciens contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se scilicet diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Iesu Christi aliena fiat, atque in extremo examine districte ultioni  subiaceat; cunctis autem eidem ecclesie sua seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen.

Scriptum per manum Rainerii scriniarii regionarii et notarii sacri palatii.

Datum Laterani per manum Ioannis, sancte Romane Ecclesie diaconi cardinalis et bibliothecarii, XII Kal. Aprilis, indictione II, Incarnationis Dominice anno millesimo centesimo nono, pontificatus autem domini Paschalis secundi pape X.



CCLXXIu. Monasterii S. Lamberti protectionem suscipit ac possessiones confirmat. 

[Exstat in tabulario Cesareo uindobonensi, teste IAFFÉ  qui titulum suprascriptum affert cum hac mentione: »Ex schedis Pertzii.«]



CCLXXu. Priuilegium pro ecclesia S. Deodati. 
[SOMMIER, Hist. de l'Église de Saint-Dié, p. 162.]

PASCHALIS episcopus, seruus seruorum Dei, dilecto filio suo REMBALDO, aliisque fratribus in ecclesia Sancti Deodati seruientibus Deo, salutem et apostolicam benedictionem.

Pie postulatio uoluntatis effectu debet prosequente compleri, quatenus et deuotionis sinceritas  laudabiliter accrescat, et utilitas postulata uires indubitanter assumat. Quia igitur dilectio uestra ad sedis apostolice portum confugiens, tuitionem debita deuotione requisiuit: nos supplicationi uestre clementer annuimus, et beati Deodati ecclesiam in ualle Galilea sitam ad quam ad seruiendum Domino conuenistis, apostolice sedis auctoritate munimus. Statuimus enim ut quecunque predia, quascunque possessiones, concessione pontificum, munificentia regum, liberalitate principum uel oblatione fidelium, uel aliis iustis modis, hodie possidet, uel in futurum, largiente Deo, firma uobis uestrisque successoribus et illibata permaneant: et oblationes, quas illuc confluentes populi pro remedio animarum suarum altari  dederint, in communes usus fratrum dispensentur. Nullus ibi qualibet subreptionis astutia seu uiolentia in prepositum subrogetur, nisi quem fratres communi consensu, aut fratrum consilii sanioris pars, secundum Dei timorem elegerint. Consecrationes altarium, ordinationes fratrum qui ad sacros ordines fuerint promouendi, iuxta concessionis Leonis IX sancte memorie Romani pontificis, a quo uolueritis catholico accipiatis episcopo, qui gratis et omni prauitate exactionis deposita, quod postulabitur a uobis indulgeat. Sane ad fratrum correctionem, si quando oportuerit, non alii mittantur, nisi quos ad hoc ipsum idoneos consilio fratrum saniorum sibi prepositus aduocauerit. Preterea quidquid dignitatis usque ad  nostra tempora eadem Ecclesia obtinuit, nos quoque ob beati Deodati reuerentiam, et multorum salutem, etiam in posterum proprio obtinere concedimus. Si qua sane ecclesiastica secularisue persona hanc nostre concessionis paginam sciens contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco iusta seruantibus sit pax Domini nostri Iesu Christi, quatenus et hic fructum bone actionis percipiant, et  apud districtum iudicem premia eterne pacis inueniant. Amen, amen.

Scriptum per manum Ioannis scriniarii regionarii et notarii sacri palatii.

Ego Paschalis catholice Ecclesie episcopus.

Datum Laterani per manum Ioannis, sancte Romane Ecclesie diaconi cardinalis et bibliothecarii, Iu Idus Aprilis, indict. II, Incarn. Dominice an. 1109, pontificatus autem domni Paschalis II pape anno decimo.



CCLXXuI. Monasterium Weissenense tuendum suscipit et eius possessiones ac iura confirmat, imposito monachis byzantii unius censu annuo.





CCLXXuII. Ad Hugonem Gratianopolitanum episcopum.---De non alienandis Ecclesie Gratianopolitane possessionibus. 
[PETIT, Theodori Penitentiale, tom. II, p. 419.]

PASCHALIS episcopus, seruus seruorum Dei, uenerabili fratri HUGONI Gratianopolitano episcopo, salutem et apostolicam benedictionem.

Eapropter desideriis tuis, reuerendissime frater, benignius assentimur, et Ecclesiam Gratianopolitanam, cui Deo auctore presides, decreti presentis auctoritate munimus. Statuimus enim et auctoritate apostolica interdicimus, ne quis successorum uestrorum  occasione aliqua presumat donare, uendere, uel alienare terras, possessiones, ecclesias, decimas, seu census ecclesiarum, et cetera que uel per antecessores tuos uel per tuam industriam acquisita fraternitas tua possidet; uel in posterum tu successoresque tui largiente Domino Ecclesie acquisituri estis. Si quis autem uel uendita, uel donata susceperit, donec illa restituat, excommunicationi subiiciatur. Illud etiam pariter interdicimus ne post tuum uel tuorum successorum obitum, quisquam palam furtimue audeat bona ipsa subtrahere, donec pastor per Dei gratiam substituatur Ecclesie.

Datum Laterani per manum Ioannis sancte Romane Ecclesie diaconi cardinalis ac bibliothecarii, XIu Kalend. Maii, indictione III, anno 1109 Incarnationis  Dominice, pontificatus autem domni Paschalis pape X.

Ego Paschalis catholice Ecclesie episcopus subscripsi, etc.



CCLXXuIII. Bulla pro Sancto Martino Ambianensi. 
[Gall. Christ.; X, Instrum. 302.]

PASCHALIS episcopus, seruus seruorum Dei, dilecto filio ARNULPHO preposito ecclesie S. Martini, que sita est in porta Ambianensi, et eius fratribus regularem uitam professis, tam presentibus quam futuris, in perpetuum.

Desiderium quod ad religiosum propositum et animarum salutem pertinere monstratur, auctore  Deo sine aliqua est dilatione complendum. Quia igitur uos, o filii, per diuinam gratiam aspirati, secundum dispositionem fratris nostri Godefridi ciuitatis uestre episcopi mores uestros sub regularis uite disciplina cercere, et communiter secundum sanctorum Patrum instituta omnipotenti Deo deseruire proposuistis, et nos secundum eiusdem episcopi preces deuotioni uestre impertimur assensum. uite namque canonice ordinem, quem professi estis, presentis priuilegii auctoritate firmamus, et tam uobis quam successoribus uestris in eadem religione permansuris omnia perpetuo possidenda sancimus, que inpresentiarum pro communis uictus sustentatione possidere uidemini: uidelicet omnes decimas omnium noualium et segetum episcopalium  urbi Ambianensi adiacentium, sicut a predecessoribus episcopis Ecclesie uestre concessum est, exceptis decimis terrarum in quibus mater ecclesia uel alie ciuitatis ecclesie decimas sumunt, lane quoque omnium pecorum episcopalium decimas; altare Sancti Petri ultra pontem, et omnia ad id pertinentia; ecclesiam quoque SS. Lupi, Walarici et Desiderii; altare de Estombli et terram dotis eius; altare de Warlus et Selincurte, que ab omni episcopi et ministrorum eius redditu et seruitio libera sunt; atria quoque eorum et hospites, familiamque Sancti Apri; altaria quoque de Donfront et de Hargiscurte cum appenditiis eorum, necnon et prehendam cuiusque canonici . . . . . uno anno post obitum  suum, ut quotidianam missam toto anno pro anima eius persoluatis; cambam, hospites, terras arabiles, et omnia bona abbatie Sancti Martini, et omnia que in Amelly et Pisoy ecclesia uestra antiquitus possidebat, et in molendino Sancti Mauritii singulis annis modicum hibernati, et uiginti quatuor sextarios hordei. Preterea quecunque in posterum iuste atque canonice poteritis adipisci, firma uobis uestrisque successoribus et illibata permaneant. Nemini facultas sit ecclesiam ipsam temere perturbare, aut quecunque ipsius sunt uel fuerint, quibuslibet occasionibus auferre. Libertas uobis eadem maneat que et canonicis matris ecclesie, ita ut ecclesia uestra ditioni decani et canonicorum matris ecclesie pro supradicti episcopi dispositione permaneat: nullus autem apud  uos deinceps canonicus ordinetur, nisi qui se canonice uicturum professus fuerit. Si qua igitur in posterum ecclesiastica secularisue persona, hanc nostre constitutionis paginam sciens, contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sanctissimo corpore ac sanguine Dei et Domini Redemptoris Iesu Christi aliena fiat, atque in extremo examine districte ultioni subiaceat. Cunctis autem eidem ecclesie iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant.  Amen.

Scriptum per manum Rainerii notarii sacri palatii.

Ego Paschalis catholice Ecclesie episcopus.

Datum Rome in porticu Beati Petri per manum Ioannis, sancte Romane Ecclesie diaconi cardinalis et bibliothecarii, quinto Idus Maii, indictione secunda, Incarnationis Dominice anno millesimo centesimo nono, pontificatus autem domini Paschalis secundi pape anno decimo.



CCLXXIX. Priuilegium pro Maiori Monasterio. 
[DUPAZ, Hist. généalog. de plusieurs maisons illustres de Bretagne, Paris, 1619, fol., II, 118.]

PASCHALIS episcopus, seruus seruorum Dei, dilectis  filiis GUILLELMO Maioris Monasterii abbati, et ceteris fratribus, salutem et apostolicam benedictionem.

Et litterarum et nuntiorum uestrorum suggestione cognouimus, quoniam et frater noster Benedictus Aletensis episcopus cellam quamdam de insula Aaron in honore sancti Maclouii consecratam cum appenditiis suis uestro primum monasterio tradidit, ecclesiam postmodum in Dinanensi castro sitam, sub eiusdem sancti Maclouii nomine consecratam, monasterio uestro plena collatione concessit, eo quod supradicte celle tanquam membrum capiti pertineret. Gauffridus etiam dominus Dinanensis, et filii eius, et alique alie potestates seculares quoquomodo  tenebant de rebus exterioribus, ad eamdem cellam uel ecclesiam pertinentibus, uestro monasterio reddiderunt. Nos itaque iuxta petitionem uestram, eidem concessioni nostre assertionis robur accommodamus, et supradictam cellam de insula Aaron, et prefatam castri Dinanensis ecclesiam cum prediis omnibus siue possessionibus ad eam pertinentibus semper in possessione, dispositione et iure uestri Maioris Monasterii pertinere decernimus, statuentes et omnibus modis interdicentes, ne cuiquam deinceps liceat cellam illam cum omnibus pertinentiis suis a monasterii uestri unitate seiungere. Si quis autem huius decreti tenoris temere  contraire presumpserit, secundo commonitus, nisi congrue satisfecerit, seueritatis ecclesiastice ultione et sancti Spiritus gladio puniatur.

Datum Laterani per manum Ioannis diaconi bibliothecarii, secundo Idus Maii, indictione tertia  , Incarnationis Dominice anno 1109.



CCLXXX. Ad Pontium abbatem Cluniacensem.---Confirmat ei et successoribus eius omnia ab antecessoribus suis pontificibus monasterio Cluniacensi concessa, collata et confirmata. 
[Bullar. Cluniac. 36.]

PASCHALIS episcopus, seruus seruorum Dei, dilecto filio PONTIO cenobii Cluniacensis abbati, salutem et apostolicam benedictionem.

 In prouectionis tue primordiis, fili carissime, deliberasti sedis apostolice dulcedinem experiri, utrum eadem erga te permaneat, que circa predecessorem tuum Hugonem egregie religionis et sapientie uirum usque in finem permansisse conspicitur. Postulasti enim ut que a predecessoribus nostris eidem abbati, uel eius antecessoribus concessa sunt, tibi quoque concedere debeamus. Magna quidem postulatio est, et sedis apostolice consuetudini minus accommoda: non enim aut absentibus, aut minus perspicuis personis solent ista concedi. Et licet nobis ex parte iam notus sis, non tamen adhuc in te adeo fulgidum specimen prudentie aut religionis enituit. Ceterum supradicti predecessoris tui prerogatiua precellens, et melior spes quam de  indole tua per Dei gratiam gerimus, fratrum etiam, qui in te patrem elegerunt, uirorum utique religiosorum ac sapientum postulationi tue coniuncta precatio nostram circa te benignitatem tanta affectione deflexerunt, ut rationabili petitioni tue etiam absentis, nichil ad presens negare deliberemus. Confidimus enim et te largiente Domino prenominati abbatis studiis institutum et eosdem fratres in eius disciplina laudabili perpetuo permansuros; ut, sicut in preterito tempore, ita etiam in futurum sancte religionis exempla de Cluniacensi cenobio diffundantur. Hac igitur spe, hac per Dei gratiam confidentia freti, tibi, carissime fili, tuisque legitimis successoribus, et per uos Cluniacensi cenobio conferimus,  concedimus, confirmamus quecunque ab antecessoribus nostris collata, concessa et confirmata, uel per priuilegia sedis apostolice uel per alia authentica munimina dignoscuntur. Si qua igitur ecclesiastica secularisue persona hanc nostre constitutionis paginam sciens contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis  autem eidem cenobio iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen.

Scriptum per manum Rainerii scriniarii regionarii sacri palatii.

Ego Paschalis catholice Ecclesie episcopus.

Datum Rome in porticu Beati Petri per manum Ioannis, sancte Romane Ecclesie diaconi cardinalis ac bibliothecarii, Iu Nonas Iunii, indictione secunda, Incarnationis Dominice anno 1109, pontificatus autem domni Paschalis secundi pape anno X.





CCLXXXI. Ad episcopos Anagnie et Campanie.---De canonizatione sancti Petri Anagnie episcopi. 
[MANSI, Concil., XX, 1001.]


PASCHALIS episcopus, seruus seruorum Dei, uenerabilibus fratribus episcopis Anagnie, et aliis per Campaniam constitutis, salutem et apostolicam benedictionem.

Dominum excelsum habentes pre oculis, qui in amicis suis laudatur et benedicitur, et considerantes propterea strenue probateque uite merita, quibus uir sanctus Petrus, quondam Anagnie episcopus, de regula monachorum assumptus, in pastorali officio pure, simpliciter, solerti uigilantia et exemplo, Deo  deseruiuit: admirantes etiam miraculorum insignia, quibus sanctum suum ante et post obitum diuina gratia decorauit, prout per Brunonem Signiensem episcopum fideliter adnotatur, et usque ad nostra tempora decorare non desinit, auctoritate presentium uobis licere uolumus et mandamus quatenus tertio Nonas Augusti diem natalem eiusdem confessoris et presulis memorandi sanctorum catalogo congrue celebrem recolatis, quatenus in presenti gratiam, et in futuro, opitulante diuina clementia, piis eius intercessionibus mereamur gloriam sempiternam.

Data Signie, secundo Nonas Iunii, pontificatus nostri anno decimo.



CCLXXXII. Ad Petrum presbyterum. 
[LAMI, Delicie eruditorum, 1737, p. 204.]


PASCHALIS episcopus, seruus seruorum Dei, dilecto filio PETRO presbytero, salutem et apostolicam benedictionem.

Deuotionis tue petitiones benigne admittimus, ideoque in burgo Sene, opportuno tamen loco monasterium edificandi cum consensu eiusdem ciuitatis episcopi licentiam concedimus. Statuimus enim ut, si Dei gratia constructum fuerit, sub Passinianensis et uallumbrosane congregationis custodia et regula quietum semper et liberum sit mansurum. Decernimus ergo ut nulli omnino liceat ipsum monasterium  ad honorem Dei sanctique Benedicti aliorumque sanctorum edificatum temere perturbare, uel eius possessiones auferre, uel ablatas retinere, minuere, uel temerariis uexationibus fatigare, sed omnia que uel a te, uel ab aliis fidelibus de proprio iure oblata fuerint, illibata atque integra conseruentur. Quicunque uero ipsum monasterium, et in eo Domino seruientes fouere, suisque rebus honorare curauerit, omnipotentis Dei, et apostolorum eius gratiam consequatur. Si quis autem, quod absit! huic nostro decreto contraire tentauerit, honoris et officii sui periculum patiatur, nisi presumptionem suam digna satisfactione correxerit.

Ego Paschalis catholice Ecclesie episcopus SS.

Datum apud Castellionem per manum Ioannis,  sancte Romane Ecclesie diaconi cardinalis, III Kalend. Octobris, indict. III, Incarnat. Dominice anno 1109, pontificatus autem domni Paschalis secundi pape anno X.



CCLXXXIII. Ad Pontium Cluniacensem abbatem.---Priuilegia Cluniacensis monasterii confirmat. 
[MANSI, Concil., XX, 1041.]

PASCHALIS episcopus, seruus seruorum Dei, dilecto filio PONTIO monasterii Cluniacensis abbati, eiusque successoribus regulariter substituendis in perpetuum.

Et religio Cluniacensis cenobii, cui Deo auctore presides, et predecessoris tui sancte memorie Hugonis  abbatis dulcissima reuerendaque dilectio, cogunt nos,. fili in Christo carissime Ponti abbas, tuis petitionibus indulgere. Eapropter abbatias uel prioratus qui sub prenotati abbatis Hugonis dispositione manserunt, sub tua quoque uel successorum tuorum dispositione permanere decernimus.  In locis autem que sine proprio abbate, diebus domni ac uenerabilis Hugonis abbatis fuisse uidentur, nunquam aliquis abbatem ordinare presumat. Illud etiam libertatis Cluniacensi cenobio firmum haberi sancimus, ut uestri monasterii monachi qui ad sacros sunt ordines promouendi, a quibus malueritis catholicis episcopis promoueantur. Chrisma uero, si opportunitas exegerit, in uestro faciatis monasterio consecrari, uel a quibus  uolueritis episcopis. Si qua igitur in futurum ecclesiastica secularisue persona hanc nostre constitutionis paginam sciens, etc., ut in aliis nonnullis epistolis.

Ego Paschalis, catholice Ecclesie episcopus, subscripsi.

Datum apud Castellium per manum Ioannis sancte Romane Ecclesie diaconi cardinalis ac bibliothecarii, XIII Kal. Nouemb., indict. III, Incarnationis Dominice anno 1109, pontificatus autem domni Paschalis II XI.



CCLXXXIu. Priuilegium ad Pontium abbatem Cluniacensem, ad quem mittit pallium candidum, ut ex eo sibi paret dalmaticas in usu ecclesie Cluniacensis, concedens ei quod utatur insigniis pontificalibus in octo precipuis festiuitatibus monasterii sui. 
[Bullar. Cluniac. p. 36.]


PASCHALIS episcopus, seruus seruorum Dei, dilecto filio PONTIO Cluniacensi abbati, salutem et apostolicam benedictionem.

Bonum et laudabile Cluniacensium fratrum desiderium exstitisse nequaquam ambigimus, cum te in abbatem ad suarum animarum custodiam elegerunt. Stude ergo per Dei gratiam, fili in Christo carissime, quantum in te est, bonum eorum desiderium adimplere; ut et ipse in religione proficias, et eos qui tibi commissi sunt in Dei semper timore  custodias. De benignitate autem sedis apostolice, et beati Petri gratia candidum tibi pallium mittimus, de quo dalmaticas in usum debeas uestre ecclesie preparare. Nos siquidem dalmatice, compagarum, chirothecarum, et mitre usum in festiuitatibus octo monasterii tui precipuis, sicut antecessori tuo felicis memorie Hugoni abbati a predecessore nostro concessus est, ita tibi speciali dilectione concedimus. uide ergo ut, sicut eius locum tenes, sicut dignitatem assecutus es, ita etiam religionem teneas et industriam prosequaris; quatenus per Dei gratiam, et monasterii salus inconcussa permaneat, et tam in te quam in illis diuini nominis gratia exaltetur.

Datum apud Castellium, XuI Kalend. Nouembris.





CCLXXXu. Priuilegium pro monasterio Siegburgensi. 
[LACOMBLET, Urkundenbuch fiir die Geschichte des Niederrheins. Dusseldorf, 1840, 4o t. I, p. 175.]


PASCHALIS episcopus, seruus seruorum Dei, dilecto filio CUNONI abbati uenerabilis monasterii quod in monte Sigeberch situm est, eiusque successoribus regulariter substituendis in perpetuum.

Sicut iniusta poscentibus nullus tribuendus est effectus, sic legitima desiderantium non est differenda petitio. Quia igitur dilectio tua ad sedis apostolice portum confugiens, eius tuitionem deuotione  debita requisiuit. Nos supplicationi tue clementer annuimus, et Beati Michelis monasterium, cui Deo auctore presides, sedis apostolice auctoritate munimus. Confirmamus siquidem uobis uestrisque successoribus possessiones et predia seu cetera bona uniuersa que ab Annone felicis memorie Coloniensi archiepiscopo eiusdem monasterii fundatore concessa sunt, uidelicet ecclesiam in Bleisa cum dotali manso et decimatione, et ecclesiam in Hanafo cum decimis et ceteris appenditiis quas a canonicis Bunnensibus, data in eorum et ecclesie usus custodia Bunne, per concambium accepit, uillam etiam que dicitur Mendenen, quam a preposito uel canonicis maioris Ecclesie data per concambium in Bathalicha decimatione suscepit. Cetera etiam loca  que per manus aduocatorum eidem cenobio et seruis Christi ibidem degentibus, in uictum uestitumque concessit. Id est Acchera, item Acchera; Strala, Nistera, Beringerishuscim, Geistingen, Bleisa superior, Lara, Menedon, Atemere, Antrefe, Gulusa, Legia; uinee in Wintere, Bethendorf, Mulendorf. In Rigemogon quedam rura cum uineis; ecclesiam in Berchein cum decimatione, ecclesiam in Bleisa inferiori cum dotali manso; ecclesiam in Hanafo cum decimis, Sulse, Trutthesdorf, Menimdorf, Torendorf, Mulendorf, Irmenderoth, Chorincheid, Inere, Uneheim, Flatenen, Perne, Grecenich, Hofstedenen, Luuesberch, Flamersfets, Quintinachen. Preterea uillam Hircennowen quam Henricus IX rex eidem cenobio tradidit.

 Et quecunque bona ipsi monasterio ab aliis fidelibus de suo iure oblata sunt, aut in futurum offerri, uel aliis iustis modis acquiri contigerit, uobis uestrisque successoribus regulariter degentibus quieta et integra permanere sancimus. Sane aduocatis quibus pro tempore monasterii aduocatia commissa fuerit interdicimus ne alium sub se aduocatum constituant, neque de rebus ad stipendia conferendis, neque de his que pro iustitiis persoluuntur amplius exigant, quam supradicti Annonis archiepiscopi deliberatione prouisum est. Decernimus ergo ut nulli omnino hominum liceat idem monasterium temere perturbare, aut eius possessiones auferre, uel ablatas retinere, minuere, uel temerariis uexationibus fatigare, sed omnia integra conseruentur eorum pro  quorum sustentatione et gubernatione concessa sunt, usibus omnimodis profutura. Si qua igitur in futurum ecclesiastica secularisue persona, hanc nostre constitutionis paginam sciens, contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore et sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum  iudicem premia eterne pacis inueniant. Amen.

Scriptum per manum Rainerii scriniarii regionarii et notarii sacri palatii.

Ego Paschalis catholice Ecclesie episcopus.

Datum Laterani per manum Ioannis, sancte Romane Ecclesie diaconi cardinalis ac bibliothecarii, Iu Kal. Decembris, indictione III, Incarnationis Dominice anno 1109, pontificatus autem domni Paschalis secundi pape anno XI.



CCLXXXuI. *Theodorico duci et Riquino electo Tullensi mandat ut monasterii Calmosiacensis aduersarios seculari et ecclesiastica censura ab oppressione monachorum repellant.





CCLXXXuII Ad Henricum abbatem S. uedasti. 
[BALUZ., Miscell. edit. Luc. II, 150.]


PASCHALIS episcopus, seruus seruorum Dei, dilecto filio HENRICO abbati Sancti uedasti, salutem et apostolicam benedictionem.

Rumor quem de te nuper audiuimus letitiam nobis non modicam attulit. Audiuimus enim quod assumptis de Cluniacensi congregatione fratribus monasterii tui mores corrigere et religioni studere iam ceperis: quod nimium religiosos uiros qui te nouerunt letificant. Monemus itaque et rogamus ut in eo quod cepisti constanter insistas et religionis studium ad finem bonum perducere sollicitius  elabores.



CCLXXXuIII. Ad Gebeardum Constantiensem episcopum.---De communicantibus cum excommunicatis, et quomodo recipiantur heretici. 
[MANSI, Concil., XX, 1083.]

PASCHALIS episcopus, seruus seruorum Dei, uenerabili fratri BEARDO Constantiensi episcopo, salutem et apostolicam benedictionem.

Questionum quas ad nos misisti latebras tuam credimus presentiam non latere. Ceterum quia super his per apostolicam sedem postulas certius informari quod doctrine sanitas habeat, respondemus. Excommunicatis enim communicare in his que a  sacris sunt inhibita canonibus nullo modo sit licitum. Et uoluntate quidem communicantes, siue sint monachi, siue sint alii, eiusdem reatus flagitio inuoluuntur. Qui uero aut ignari aut inuiti necessitate communicant, licet in oculis hominum contagio polluantur, non tamen propter hoc reos in conspectu eterni iudicis arbitramur. Porro excommunicatorum cadauera de sanctorum basilicis proiiciantur, quia eorum putores ad superna conscendunt, sicut quartus Dialogorum beati Gregorii liber indicat, et sanctorum ipsorum reuelatione didicimus; ideoque dum ea illic continentur, cessandum a diuinis officiis arbitramur. De confecto ab hereticis chrismate uel oleo ratio suggerit ut pro diuine inuocationis  reuerentia inter Ecclesiam debeat concremari. Ab ipsis hereticis uenientes ita omnino recipiantur, sicut antiquitus recipiendos uel receptos fuisse sanctorum predecessorum nostrorum Leonis et Gregorii monumenta declarant.

Datum Laterani uII Idus Februarii.



CCLXXXIX. Priuilegium de mercato et de cena que dabatur in duabus festiuitatibus S. Remigii, item de immunitate istius Ecclesie. 
[uARIN, Archiues administ. de la uille de Reims, tom. Iu, p. 255.]

PASCHALIS episcopus, seruus seruorum Dei, dilecto in Christo filio AZENARIO abbati uenerabilis monasterii  Sancti Remigii quod secus urbem Remensem situm est, eiusque successoribus regulariter promouendis, in perpetuam rei memoriam.

Sicut iniusta poscentibus nullus est tribuendus effectus, et cetera que ad uerbum legere est in bulla anni 1107, supra col. 216; loca in quibus nonnichil uariat indicant note bulle priori subiecte.



CCXC. Priuilegium pro monasterio S. Marie Florentine. 
[LAMI, Eccles. Florent., Monum., II, 1182.]

PASCHALIS episcopus, seruus seruorum Dei, dilecto filio BENEDICTO abbati monasterii Sancti Miniatis eiusque successoribus regulariter substituendis in perpetuum.

 Pie postulatio uoluntatis effectu debet prosequente compleri, quatenus et deuotionis sinceritas laudabiliter enitescat, et utilitas postulantis uires indubitanter assumat. Quia igitur dilectio tua ad sedis apostolice portum confugiens ei tuitionem deuotione debita requisiuit, nos supplicationi tue clementer annuimus, et beati Miniatis martyris monasterium, cui Deo auctore presides, apostolice sedis auctoritate munimus. In quo nimirum monasterio ipsius sancti martyris Miniatis et aliorum multorum martyrum corpora requiescunt. Confirmamus itaque uobis et eidem monasterio montem Regis, in quo predicti martyris ecclesia posita est, cum omni pertinentia eiusdem curtis et campum Martii; et Bisarnum a flumine Arno usque ad uiam publicam;  ecclesiam sancte Marie Albuini sitam in Alberita cum omnibus pertinentiis suis; ecclesiam Sancti Petri sitam in Camullia cum hospitali et omnibus pertinentiis suis. Et curtem de Sicignano, quam dedit eidem monasterio Ugo filius Gerardi et uxor eius Mandolla, et quod ei donatum fuit a Gerardo filio Aldeprandi. Ceteras quoque ecclesias, castra, uillas et alias possessiones, quas Ildebrandus, Lambertus, Attho et Gerardus, episcopi Florentie, imperatores, reges, principesque catholici uel alii fideles de suo iure ipsi monasterio contulerunt. Decernimus ergo ut nulli omnino hominum liceat idem monasterium temere perturbare, aut eius possessiones auferre, uel ablatas retinere, minuere, uel  temerariis uexationibus fatigare, sed omnino integra conseruentur eorum pro quorum sustentatione ac gubernatione concessa sunt, usibus omnimodis profutura; salua Florentini episcopi canonica reuerentia. Si qua ecclesiastica secularisue persona hanc nostre constitutionis paginam sciens contra eam uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore et sanguine Dei et Domini Redemptoris nostri Iesu Christi aliena fiat, atque in extremo examine diuine ultioni subiaceat. Cunctis autem eidem loco iusta seruantibus sit pax Domini nostri Iesu Christi quatenus et hic  fructum bone actionis suscipiant, et apud districtum iudicem premia eterne pacis inueniant. Amen, amen.

Scriptum per manum Rainerii scriniarii et notarii sacri palatii.

Ego Paschalis catholice Ecclesie episcopus.

Datum Laterani per manum Ioannis, sancte Romane Ecclesie diaconi cardinalis ac bibliothecarii, u Idus Ianuarii, indictione III, Incarnationis Dominice an. 1110, pontificatus autem domni Paschalis secundi pape XI.



CCXCI. Diecesis Sorane fines, Ecclesieque possessiones, rogante Goffrido episcopo, confirmat 
[UGHELLI, Italia sacra, I, 1245.]


PASCHALIS episcopus, seruus seruorum Dei, uenerabili fratri GOFFRIDO Sorano episcopo, eiusque successoribus . . . Populum.

Sicut iniusta petentibus nullus est tribuendus effectus . . . petitioni tue, frater in Christo carissime, presentibus annuentes, ad perpetuam S. Sorane Ecclesie pacem ac stabilitatem presentis decreti stabilitate sancimus, ut uniuersi parochie fines, qui a parochianis ante cum iuribus suis usque hodie possessi sunt, ita omnino integre tam tibi quam tuis successoribus in perpetuum conseruentur; qui uidelicet fines uersus fundum et cryptam latronis, inde in terminum cetininam, inde intro, et inde . . . Soranam, inde in Sangrum, inde in uallem Regiam,  inde in Afedenam, inde in uestiam, inde in Sauiram Anistri, inde in Petram Rectam, inde in Coaciam, inde in Sulfuratum, inde in Pontem Fractum, inde in Montem Cornetum, inde in Campum Rontium . . . . . . inde in Petram Malam, inde in terram de Piro, inde reditum ad prescriptum collem. Intra quos fines in oppidis omnibus, et uillis, et monasteriis, et ecclesiis tibi tuisque successoribus ius episcopale sancimus . . . Cum itaque proprietario iure ad Soranam Ecclesiam pertinere noscuntur, tibi, tuisque successoribus . . . quieta semper et integra permanere decernimus . . . Castellum Insule cum omnibus pertinentiis suis, ecclesiam S. Laurentii, et . . . ecclesiam S. Pauli in Campo, in Arpino plebem S. Marie, et plebem S. Archangeli: in Castello . . . ecclesiam  S. Marie, in Sora plebem S. Restitute, ecclesiam S. Laurentii, ecclesiam S. Lucie, ecclesiam S. uiti in Carpello, ecclesiam S. Petri . . . duo molen dina in flumine Liridi, et unum in Carnello, in ualle Sorana ecclesiam S. Petri; et S. Donati . . . plebem S. Marie, ecclesiam S. Sauini . . . ecclesiam S. Marie de Campo, S. Urbani, ecclesiam S. Marie de . . . ecclesiam S. Marie de Picenisti in Atino, ecclesiam S. Marie, S. Petri, S. Syluestri, S. Mauri, S. Angeli de . . , tria molendina in flumine Melfi cum suis pertinentiis. Item extra Atinum ecclesiam S. Marciani. Decernimus ergo ut nulli omnino hominum liceat eamdem ecclesiam temere uexare. perturbare, et possessiones auferre, uel ablatas retinere,  minuere, uel temerariis uexationibus fatigare, sed omnia integre obseruentur, etc.

Ego Paschalis catholice Ecclesie episcopus.

Dat. Laterani per manum Ioannis, S. Rom. Ecclesie diac. card. ac bibliothecarii, u Id. Februar., ind. III, Incarn. Dom. an. 1110, pont. autem D. Paschalis II PP. an. undecimo.



CCXCII. Confirmatio dotationis et bonorum monasterii Sancti Benigni Fructuariensis. 
[GUICHENON, Hist. génér. de la maison de Sauoie, II, 24.]

PASCHALIS episcopus, seruus seruorum Dei, dilecto filio ALMEO Fructuariensis monasterii abbati, et monachis,  salutem et apostolicam benedictionem.

Religiosis desideriis dignum est facilem prebere consensum ut fidelis deuotio celerem sortiatur effectum. Agnes siquidem comitissa, Petri marchionis filia, que derelicto seculo monasterii quietem elegit, medietatem uille noue monasterio uestro contulit, cum omni integritate, ac libertate, qua eam ipsa tenuerat. Quam collationem nostra petiit auctoritate firmari. Proinde nos illius, et uestris per confratrem nostrum Mainardum Taurinensem episcopum precibus annuentes presenti decreto sancimus, ut eadem uille noue medietate semper in monasterii uestri possessione permaneat, idipsum de uilla Fale constituimus, cuius medietatem unam ex oblatione Arditionis marchionis, qui per Dei gratiam in uestro  monasterio conuersus est, alteram uero ex uenditione fratris eius Mansfredi marchionis, ad uestri cenobii ius pertinere cognouimus. Nemini ergo liceat, uel illam uille noue medietatem, uel integritatem uille Fale, a monasterii uestri possessione subtrahere, aut aliquibus ingeniis alienare, sed omnia congregationi uestre, sicut a supradictis personis tradita sunt, ita semper quieta et integra in uestro uel successorum uestrorum usu et gubernatione inconuulsa proprietate permaneant; si quis autem, quod absit! huius decreti nostri paginam sciens temerarie contraire tentauerit, honoris ac officii sui periculum patiatur, uel excommunicationis ultione plectatur, nisi presumptionem suam digna satisfactione correxerit.

 Ego Paschalis catholice Ecclesie episcopus SS.

Datum Laterani per manum Ioannis diaconi cardinalis, III Idus Martii, indictione III.



CCXCIII. Ecclesie Scyllacensis libertatem, priuilegia, possessiones, petente Petro episcopo, confirmat. 
[UGHELLI, Italia sacra, IX, 429.]

PASCHALIS episcopus, seruus seruorum Dei, uenerabili fratri PETRO Squillacen. episcopo, eiusque successoribus canonice promouendis in perpetuum.

Apostolice sedis nos compellit auctoritas pro Ecclesiarum statu sollicitos esse, praua corrigentes,  et que recta sunt stabilire. Constat siquidem Squillacenam, cui auctore Domino pastor es per nos institutus, Ecclesiam prioribus longe temporibus specialiter sub apostolice sedis iure mansisse, sicut uerum indagantibus per authentica beati Gregorii scripta monstratur. Quia ergo Deo auctore per strenuissimorum fratrum Roberti quondam nobilis memorie ducis, Rogerii comitis labores atque uictorias tam ex illa, quam ex ceteris Calabrorum Ecclesiis, Grecorum tyrannica cessauit inuasio. Nos predecessoris nostri Urbani pape II uestigiis insistentes, Squillacensem Ecclesiam sub speciali iure sancte sedis apostolice confouentes, statuimus, et temporibus perpetuis obseruandum censemus, ut sicut tu, ita et tui deinceps successores per manum semper  Romanorum pontificum consecrentur. Ad hec adiicimus infra fluuium ambitus, sicut ex superioribus montibus torrentes in Crocleam, et Alarum fluuios, et iidem fluuii in Adriaticum mare defluunt, ea que in conspectu fratrum nostrorum episcoporum Sicilie omnium, et Calabrie quorumdam coram predicto Rogerio comite, et a ueteranis, et multorum temporum testibus ad Squillacensem Ecclesiam ex antiquo pertinuisse iuxta preceptum eiusdem predecessoris nostri Urbani II probata sunt, ea nichilominus que Squillac. Ecclesie beatus legitur Gregorius consuluisse, firma semper et integra in tua tuorumque successorum et ipsius Eccl. possessione permaneant; porro colonos, seu predia de Paleopoli, siue Roccella, que Adelais comitissa cum filio  Rogerio pro redemptione anime supradicti comitis Rogerii Squillacen. Ecclesie tradidit, nos eidem Ecclesie cum oratorio Sancte Marie, quod illic situm est, iure proprietario confirmamus. Preterea quidquid in futurum liberalitate principum, uel oblatione fidelium iuste atque canonice poterit adipisci, illibatum ipsi perpetua stabilitate seruetur. Decernimus ergo ut nulli omnino hominum liceat eamdem Ecclesiam temere perturbare, aut eius possessiones auferre, uel ablatas retinere, minuere, uel temerariis uexationibus fatigare; sed omnino integra conseruentur eorum, pro quorum sustentatione et gubernatione concessa sunt, usibus omnimodis profutura. Si qua sane ecclesiastica secularisue persona hanc nostre constitutionis paginam  sciens, contra eam temere uenire tentauerit, secundo tertioue commonita, satisfactione integra non emendauerit, honoris sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore et sanguine Dei et Redemptoris nostri Iesu Christi aliena sit, atque in extremo examine districte ultioni subiaceat. Cunctis autem eidem Ecclesie iura seruantibus sit pax Domini nostri Iesu Christi, quatenus et hic fructus bone actionis percipiant, et apud districtum iudicem premia eterne pacis inueniant. Amen, amen.

Datum Later. per manum Ioannis S. R. E. diac. cardinalis ac bibliothecarii, Nonis Aprilis, ind. III,  Incarnat. Domin. anno millesimo centesimo decimo, pontificatus autem dom. Paschalis II pape anno XI.



CCXCIu. Priuilegium pro ecclesia Sancti Christophori de Phalempin. 
[MIRAEUS, Opp. Diplom., III, 317.]

PASCHALIS episcopus, seruus seruorum Dei, dilecto in Christo LAMBERTO abbati, et eius fratribus in ecclesia S. Christophori de Phalempin canonicam uitam professis, eorumque successoribus in perpetuum.

Deuotionem uestram ex uenerabilium fratrum Ioannis Morinensis, et Baldrici Nouiomensis episcoporum  relatione cognouimus, quia in ecclesia de Phalempin ad regularis discipline obseruantiam largiente Domino concaluistis. Religiosorum etiam coniugum Rogerii et Ogiue desiderium percepimus, qui locum uestrum omnipotestatis sue iugo liberum facientes, canonicos illic secundum B. Augustini regulam ordinari desiderauerunt. Nos igitur et illorum uoto, et fratrum nostrorum, que prenominati sunt, episcoporum petitionibus annuentes, uite canonice ordinem, quem professi estis, in eodem loco in perpetuum conseruandum auctoritatis apostolice robore stabilimus.

Quam ob rem statuimus ut quecunque predia, quecunque bona, uel ab ipsius ecclesie fundatoribus, uel a supradictis coniugibus, uel a quibuscunque  fidelibus Dei suo iure in eamdem ecclesiam oblata sunt, uel in posterum offerri contigerit, uobis uestrisque successoribus firma semper et quieta permaneant.

Precipimus itaque et penitus interdicimus ne pro chrismate, pro catechumenorum uel confirmandorum oleo, uobis a decano, seu ceteris matricis ecclesie clericis, molestia inferatur.

Concedimus etiam uobis in ecclesia parochie uestre presbyterum ad regendam parochiam constituere, salua tamen Tornacensis episcopi reuerentia, etc.

Datum Laterani, Incarnationis Domini anno 1110, indictione III, u Idus Aprilis, pontificatus nostri anno XI.



CCXCu. Priuilegium pro monasterio S. Petri Mellicensis. 
[HUEBER, Austria ex archiuis Mellicensibus illustrata. Lipsie, 1722, fol. p. 3.]


PASCHALIS episcopus, seruus seruorum Dei, dilecto filio SIGIBOLDO abbati monasterii Sancti Petri de Medlick, eiusque successoribus regulariter substituendis in perpetuum.

Religiosis desideriis dignum est facilem prebere consensum, ut fidelis deuotio celerem sortiatur effectum. Luipaldus siquidem marchio beati Petri ecclesiam et monasterium a parentibus suis edificatum in loco Medlick, in parochia Patauiensi, et sub  patronatus sui iure possessionem beato Petro et sancte Romane Ecclesie obtulit sub eius tuitione perpetuo confouendum. Quamobrem religiosis eius desideriis annuentes iuxta postulationem confratris nostri Udalrici Patauiensis episcopi monasterium ipsum sub tutela apostolice sedis suscipimus, et decreti presentis auctoritate munimus. Statuimus etiam ut quecunque predia, quecunque possessiones, siue ecclesias cum decimarum oblationibus prefati principes Luipaldus et pater eius Luipaldus, et ceteri parentes eius, seu alii fideles de suo iure ipsi monasterio contulerunt, uel in futurum concessione pontificum, liberalitate principum, oblatione fidelium offerri, uel aliis iustis modis acquiri contigerit, firma tibi tuisque successoribus et illibata  permaneant. Obeunte te nunc eius loci abbate, uel tuorum quibuscunque successorum, nullus ibi qualibet subreptionis astutia seu uiolentia preponatur, nisi quem fratres communi consensu, uel fratrum pars consilii sanioris secundum Dei timorem, et beati Benedicti Regulam elegerint a Romano pontifice consecrandum. Porro circummanentium abbatum subire iudicium non cogamini, nisi forte illorum, qui ad sedis apostolice proprietatem pertinent, cum ecclesiastice necessitatis causa exegerit; chrisma, oleum sanctum, consecrationes altarium, siue basilicarum, ordinationes monachorum, qui ad sacros ordines fuerint promouendi, a Patauiensi accipietis episcopo, si quidem gratiam atque communionem apostolice sedis habuerit, et si ea gratis  ac sine prauitate uoluerit exhibere; alioquin liceat uobis catholicum quem malueritis adire antistitem, et ab eo consecrationum sacramenta suscipere, qui apostolice sedis fultus auctoritate, que postulantur, indulgeat. Laicos sane seu clericos seculariter uiuentes ad conuersionem suscipere nullius episcopi uel prepositi contradictio uobis inhibeat. Sepulturam quoque eiusdem loci, omnino liberam decernimus, et eorum qui illic sepeliri deliberauerint, deuotioni et extreme uoluntati, nisi forte excommunicati sint, nullus obsistat. Aduocatus autem eiusdem loci Luipaldus marchio maneat, uel eius heres, quicunque in posterum marchiam obtinuerit. uerumtamen nec illis, neque alicui prorsus hominum liceat in  eodem monasterio uel in bonis eius quidquam sibi temere uindicare, aut eius possessiones auferre, uel ablatas retinere, minuere, uel temerariis uexationibus fatigare, sed omnia integra conseruentur eorum, pro quorum sustentatione et gubernatione concessa sunt, usibus omnimodis profutura. Ad indicium autem suscepte a Romana Ecclesia exemptionis, aureum unum quotannis singulis Lateranensi palatio persoluetis. Si qua igitur in futurum ecclesiastica secularisue persona hanc nostre constitutionis paginam sciens, contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sanctissimo  corpore ac sanguine Dei et Domini Redemptoris nostri Iesu Christi aliena fiat, et in extremo examine, districte ultioni subiaceat. Cunctis autem eidem loco iusta seruantibus sit pax Domini nostri Iesu Christi, quatenus et hic fructum bone actionis suscipiant, et apud districtum iudicem, premia eterne pacis inueniant. Amen.

Datum Laterani per manum Ioannis, sancte Romane Ecclesie diaconi cardin. ac bibliothecarii, XuI Kal. Maii, indict. III, Incarnat. Domini anno 1110, pontificatus autem domni Paschalis secundi pape anno XI.



CCXCuI. Ecclesie S. Iacobi Compostellane possessiones, Didaco episcopo petente, confirmat. 
[FLOREZ, España sagrada, XX, 85.]


P. episcopus, seruus seruorum Dei, uenerabili fratri DIDACO Compostellane Ecclesie episcopo eiusque successoribus canonice promouendis in perpetuum.

Sicut iniusta poscentibus nullus est tribuendus effectus, sic legitima desiderantium non est differenda petitio. Tuis ergo, frater in Christo carissime, petitionibus annuentes quas per fideles Ecclesie uestre filios Gaufridum Ecclesie uestre archidiaconum, et Petrum presbyterum Capellanum suggessistis, ad perpetuam sancte Compostellane Ecclesie pacem ac stabilitatem pro B. Iacobi apostoli reuerentia presentis decreti stabilitate sancimus, ut  uniuersa que ad eiusdem B. Iacobi ecclesiam, in qua nimirum eius corpus requiescere creditur, proprietario iure intra uestram parochiam pertinent, sicut ex supradictorum fratrum relatione didicimus; quieta omnino et integra uobis uestrisque successoribus in perpetuum conseruentur, uidelicet terra de Superato, Dormiana, Bauegium, Coronatum, Mercia, archipresbyteratus S. Pelagii de Circitello, Mons Sacer, Taberiolus, terra Montium usque ad Auium, Morracium, Salniense, terra Termarum, terra de Arcubus, Iriense, Pistomarcus, Amahee et alii montes, Prucios, Trasancos, Louacencos, Arros, Nemitos, Bisancos, terra de Faro, Coporos, Celticos, Brecantinos. In montanis duo archipresbyteratus,  Dubria, Barcala, Salagia, Gentines, et cetera usque ad Oceanum, sicut in scriptis eiusdem ecclesie continentur. Confirmamus etiam uobis que a rege memorie nobilis Ildefonso et a sororibus eius, Geloyra uidelicet atque Urraca, et a supradicti regis genero comite Raimundo et eius coniuge Urraca eiusdem regis filia B. Iacobo et eius ecclesie chirographis seu testamentis legitimis oblata sunt, uidelicet monetam Compostellane ciuitatis, monasteria Pilonium et Branderizium, ecclesia S. Mametis cum omnibus pertinentiis eorum, domos in ciuitate Compostellana. Confirmamus etiam uobis oppida, seu predia, que a superioribus Hispanorum regibus data sunt, uidelicet Honestum, Farum, castellum S. Marie de Lanciata cum pertinentiis eorum, ecclesie  SS. uictoris et Fructuosi, et uillam Cornelianam in Portugalensi pago cum pertinentiis suis. Decernimus itaque ut nulli et omnino hominum liceat eamdem ecclesiam temere perturbare, aut eius possessiones auferre, minuere uel temerariis uexationibus fatigare, sed omnia integra conseruentur, eorum pro quorum gubernatione et sustentatione concessa sunt, usibus omnimodis profutura. Si qua igitur in futurum ecclesiastica secularisue persona, hanc nostre constitutionis paginam sciens, contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei  et Domini Redemptoris nostri Iesu Christi aliena fiat, atque in extremo examine districte ultioni subiaceat Cunctis autem eidem loco iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant.

Datum Laterani per manum Ioannis, sancte Romane Ecclesie diaconi cardinalis ac bibliothecarii, XI Kal. Maii, indict. III, Incarnationis Dominice anno 1110, pontificatus autem domini Paschalis secundi pape anno XI.



CCXCuII. D[idaco] episcopo Compostellano scribit dolere se de Ecclesiarum Hispanicarum angustiis. 
[FLOREZ, España sagrada, XX, 86.]


P. episcopus, seruus seruorum Dei, uenerabili fratri D. Compostellano episcopo, salutem et apostolicam benedictionem.

Oppressiones et angustie quas in partibus uestris Ecclesia patitur, graui cor nostrum merore afficiunt: unde et omnipotentem Dominum ut uobis subuenire dignetur oramus, et uos ipsos monemus ut strenuos uiros ad defensionem Ecclesie suscitare curetis. Petitionem quam nobis tam uestra quam ex cleri et populi parte, Ecclesie uestre filii G. archidiaconus et Petrus capellanus, qui ad nos missi sunt, suggesserunt, ad presens implere non possumus, sicut idem nuntii uobis poterunt uiuis uocibus intimare. Ceterum id uos indubie scire uolumus, quia nos exaltationi  uestre Ecclesie congaudemus. Cupimus enim eam competenter pro B. Iacobi meritis honorare.



CCXCuIII. Ad D[idacum] episcopum Compostellanum.---De ecclesia S. Michelis P[etro] capellano restituenda. 
[FLOREZ, España sagrada, XX, 87.]

P. episcopus, seruus seruorum Dei, uenerabili fratri D. Compostellano episcopo, salutem et apostolicam benedictionem.

Filius noster P. Ecclesie uestre capellanus aduersus Suarium conqueritur quod, secularibus potestatibus usus, ecclesiam S. Michelis que in ciuitate uestra sita est, ei uiolenter abstulit; unde quid in canonibus cautum sit, non ignorat fraternitas tua.  Mandamus itaque dilectioni tue ut eum conuenias, quatenus ei predictam ecclesiam restituat et quiete tenere permittat; alioquin canonica sententia feriatur, et ecclesia ipsa interdicatur.



CCXCIX. Ad Godfridum abbatem Sancti Maxentii.---Eius cenobium in sancte sedis tutelam recipit. 
[MANSI, Concil., XX, 1035.]

PASCHALIS episcopus, seruus seruorum Dei, dilecto in Christo domno GOFRIDO abbati uenerabilis monasterii Sancti Maxentii adiutoris, eiusque successoribus regulariter promouendis in perpetuum.

Pie postulatio uoluntatis effectu debet prosequente compleri, quatenus et deuotionis sinceritas laudabiliter  enitescat, et utilitas postulata [add. uires] indubitanter assumat. Quia igitur dilectio tua ad sedis apostolice portum confugiens, eius tuitionem deuotione debita requisiuit, nos supplicationi tue clementer annuimus, et Beati Maxentii monasterium cui auctore Deo presides, et tam ei adiacentem uillam quam cetera omnia ad ipsum pertinentia sub tutelam apostolice sedis recipimus. Per presentis igitur priuilegii paginam apostolica auctoritate statuimus, ut quecunque predia, quascunque possessiones in presenti tertia indictione idem monasterium legitime possidet, siue in futurum concessione pontificum, liberalitate principum uel oblatione fidelium iuste atque canonice poterit adipisci, firma tibi tuisque successoribus et illibata permaneant, in  quibus hec uisa sunt propriis uocabulis adnotanda, etc. De quibus nimirum terris Pictauiensium sol. u quotannis Lateranensi palatio persoluetis. Ergo nulli omnino hominum liceat idem monasterium temere perturbare, aut eius possessiones auferre, uel ablatas retinere, minuere, uel temerariis uexationibus fatigare, sed omnia integra conseruentur eorum pro quorum sustentatione et gubernatione concessa sunt, usibus omnimodis profutura. Sed neque interdictione uel excommunicatione ipsum monasterium addicatur, nisi forte pro ditioribus, cubi . . . . . quas uel abbas, uel monachi emendare contempserint: nec ipsi tamen excommunicatos, aut interdictos ad officium diuinum suscipiant: nec  in communi parochie interdicto signa pulsentur. Obeunte tamen te eius loci abbate, uel tuorum quolibet successorum, nullus ibi quilibet ex subreptionis astutia seu uiolentia preponatur, nisi quem fratres eorum consensu, uel fratrum pars consilii sanioris, uel de suo uel de alieno si oportuerit collegio, secundum Dei timorem, et beati Benedicti Regulam elegerint. Si quis igitur in crastinum archiepiscopus aut episcopus, imperator aut rex, princeps aut dux, comes, uicecomes, iudex aut ecclesiastica quelibet secularisue persona hanc nostre constitutionis paginam sciens, etc., ut in aliis nonnullis epistolis.

Scriptum per manum Rainerii scriniarii regionarii sacri palatii.

Ego Paschalis catholice Ecclesie episcopus.

 Datum Rome in portica Beati Petri, per manum Ioannis S. R. E. diaconi cardin. ac bibliothecarii, u Kal. Maii, Incarnation. Domini 1110, pontificatus autem domni Paschalis II pape anno XI.



CCC. Ad Petrum Pictauiensem episcopum.---Hugonem de Liciniaco commoneat ut iniurias monasterio S. Maxentii illatas emendare non differat. 
[Dom BOUQUET, Recueil, Xu, 46.]

PASCHALIS episcopus, seruus seruorum Dei, uenerabili fratri P[ETRO] Pictauiensi episcopo, salutem et apostolicam benedictionem.

Hugonem de Liciniaco, quia B. Petri fidelem nouimus, specialius diligimus; sed neque R. Petrus fidelitatem contra ecclesiarum sibi commissarum  fidelitatem recipit, neque nos dilectionem contra Deum possumus exhibere. Ipsum igitur efficaciter commone ut iniurias quas monasterio S. Maxentii irrogat, corrigere et emendare non differat, ne longi temporis labores quos Deo  exhibuisse creditur, parua occasione destruat. Alioquin infra duos menses postquam has litteras acceperis, canonico eum mandamus iudicio cerceri.



CCCI. Ad Petrum Pictauiensem episcopum.---Plures ei causas monasterii S. Maxentii iudicio suo dirimendas committit, ac terras Romane Ecclesie censuales eidem commendat. 
[Dom BOUQUET, Recueil, Xu, 46.]

 PASCHALIS episcopus, seruus seruorum Dei, uenerabili fratri P[ETRO] Pictauorum episcopo, salutem et apostolicam benedictionem.

Lator presentium G[offridus]  abbas Sancti Maxentii multa per Hugonem de Liciniaco auferri suo monasterio queritur. Causam etiam cum abbate Case Dei se dicunt habere pro ecclesiis Gozenogili ; cum abbate etiam S. Seuerini pro ecclesiis Lesaii uel Berlaum. Etiam de Mostarolo monasterium suum grauari conqueritur, et per Simonem de Werruca, et per Thebaudum Meschinum, et alios plures. Tue igitur fraternitati precipimus ut tam de his quam de aliis monasterii querelis ei efficacem iustitiam facias. Terram de Pampro et de Rigaudam, et S. Germerii, de qua Romane Ecclesie  census annuus soluitur, tutele tue specialius commendamus.



CCCII. Bulla S. Raymundo Barbastrensi episcopo directa. 
[FLOREZ, España sagrada, XLuI, 329.]

PASCHALIS episcopus, seruus, etc., RAYMUNDO Barbastrensi episcopo eiusque successoribus canonice substituendis in perpetuum.

 Spiritu Domini docente, didicimus quia Dominus transfert regna et mutat tempora. Ipse quondam in Hispanis, iuxta beneplacitum suum, Christianorum regna diffudit et rursum per Sarracenorum uel Moabitarum tyrannidem Christianorum peccata, iuxta sua iudicia, uisitauit. Unde factum est ut episcopalis cathedra que Ilerde fuerat in montana transiret, in oppidum uidelicet quod Rota dicitur. Inde rursum imminutis Moabitarum uiribus proprius Ilerdam in Barbastre oppidum transfertur. Spes et Christianis certior per Dei gratiam nostro tempore facta est ut Ilerden urbem, Domino operante, recipiant. Et nos igitur Domini Dei nostri iudicia prosequentes, presenti decreto constituimus episcopalem cathedram, que hactenus Rote uel Barbastre habita est, ad  Ilerde urbem in posterum referendam, cum eam omnipotens Dominus Christianorum restituerit potestati, conseruatis nimirum montanis terminis, sicut a te uel a tuis predecessoribus apud Rotam et Barbastrum habiti et possessi sunt, cum uallibus Belse et Gistau, cum abbatia Alaonis ac monasterio S. Martini de Cauallera, sicut in allodium Rotensi Ecclesie a regibus impetrata sunt. De aliis uero monasteriis intra eamdem parochiam sitis, debita tibi tuisque successoribus reuerentia persoluatur, sicut tuis hactenus predecessoribus soluta est. Confirmamus itaque uobis ecclesias de Balaguer et Tamarid et terras, que iam in Christianorum redacte sunt ditione uel ecclesias, cum restitute fuerint, in Fraga et Zeidin et Ontimana. Omnes quoque decimas seu ceteras  res ecclesiastici iuris ad Ilerde circumstantiam pertinentes. Omnes eiusdem diecesis fines qui in Christianorum redacti sunt uel fuerint potestate tue tuorumque successorum dispositioni, sicut superioribus temporibus, per apostolice memorie [Urbani] secundi predecessoris nostri, per nostrum quoque priuilegium constitutum est subiacere precipimus, salua in omnibus apostolice sedis auctoritate. Decernimus ergo ut nulli hominum liceat uestram Ecclesiam temere perturbare aut eius possessiones auferre uel abbatias retinere, minuere uel temerariis uexationibus fatigare, sed omnia integra conseruentur, tam tuis quam successorum tuorum clericorum et pauperum usibus profutura. Si qua ergo ecclesiastica secularisue persona hanc nostre sanctionis  paginam sciens contra eam temere uenire presumpserit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio de perpetrata iniquitate cognoscat, et a sanctissimo corpore et sanguine Dei et Domini nostri Iesu Christi aliena fiat, atque in extremo examine districte ultioni subiaceat. Ceteris autem eidem Ecclesie iura seruantibus sit pax Domini nostri Iesu Christi, quatenus et  hic fructum bone actionis percipiant, et apud districtum iudicem premia eterne pacis inueniant. Amen, amen, amen.

Scriptum per manum Ioannis scriniarii regionarii ac notarii sacri palatii.

Ego Paschalis episcopus catholice Ecclesie SS. BE. u.

Datum Rome in porticu B. Petri per manum Ioannis, sancte Romane Ecclesie diac. cardinalis ac bibliothecarii, uI Nonas Maii, indic. II, Incarnat. an. 1110, pontificatus autem domini Paschalis II, an. XI.



CCCIII. Monasterium S. uincentii Cupersanum tuendum suscipit eiusque possessiones ac priuilegia confirmat. 
[UGHELLI, Italia sacra, uII, 703.]


PASCHALIS, seruus seruorum Dei, dilecto filio uINCENTIO abbati uener. monasterii S. Benedicti, quod in ciuitate Cupersani situm est, eiusque successoribus regulariter successuris in perpetuum.

Pie postulatio uoluntatis affectu debet prosequenti adimpleri, quatenus et deuotionis sinceritas laudabiliter enitescat, et utilitas postulata indubitanter uires assumat, quia dilectio tua ad sedis apostolice portum confugiens, eius tuitionem deuotione debita requisiuit, nos supplicationi tue clementer annuimus, et B. Benedicti Cupersanense monasterium, cui Deo auctore presides, sub tutela apostolice sedis excipimus. Presentis igitur priuilegii pagina apostolica  auctoritate statuimus ut uniuersa, que idem monasterium in presenti tertia indictione legitime possidet, siue in futurum iuste atque canonice poterit adipisci, firma tibi tuisque successoribus et illibata permaneant. Decernimus ergo ut nulli omnino hominum liceat eamdem Ecclesiam temere perturbare, aut possessionem auferre, uel ablatam retinere, minuere, uel temerariis uexationibus fatigare, sed omnia integra conseruentur eorum, pro quorum sustentatione uel gubernatione concessa sunt, usibus omnimodis profutura. Obeunte te nunc eius loci abbate, uel tuorum quolibet successorum, nullus tibi qualibet subreptionis astutia seu uiolentia preponatur, nisi quem fratres communi consensu, uel fratrum pars consilii sanioris, uel de suo, uel de  alieno si oportuerit collegio, secundum Dei timorem et B. Benedicti Regulam elegerint. Chrisma, oleum sanctum, consecrationes altarium, siue basilicarum, ordinationes monachorum, qui ad sacros fuerint ordines promouendi, ab ipso, in cuius diecesi estis, accipiatis, si quidem gratiam et communionem apostolice sedis habuerit, et si ea gratis et sine prauitate uoluerit exhibere; alioquin liceat uobis catholicum  quem malueritis adire antistitem, et ab eo consecrationem et sacramenta suscipere, qui apostolice sedis fultus auctoritate, que postulantur indulgeat. Porro nec episcopo, nec episcopi ministris facultas sit nouas quaslibet exactiones ipsi loco indicere, aut grauamen inferre, aut in abbatem loci sine apostolice sedis censura manum depositionis extendere. Indicium autem percepte a Romana Ecclesia protectionis, dimidiam auri unciam quotannis Lateranensi palatio persoluetis. Si quis igitur in crastinum archiepiscopus aut episcopus, imperator aut rex, princeps aut dux, comes, uicecomes, stratigo aut iudex, ecclesiastica quelibet secularisue persona hanc nostre constitutionis paginam sciens contra eam temere uenire tentauerit, secundo tertioue commonita,  si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore et sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco iusta seruantibus sit pax Domini nostri Iesu Christi, quatenus et hic fructum bone actionis percipiant. et apud districtum iudicem premia eterne pacis inueniant. Amen.

Ego Paschalis catholice Ecclesie episcopus.

Datum Beneuenti per manum Ioannis, S. R. E. cardinalis et bibliothecarii, Idibus Iulii, indict. II, Incarnationis Dominice anno 1110, pontificatus  autem D. Paschalis II anno XI.



CCCIu. Ecclesie Sonnebecanie possessiones et priuilegia confirmat. 
[MIRAEUS, Opp. diplom. II, 1152.]

PASCHALIS episcopus, seruus seruorum Dei, dilecto in Christo filio LAMBERTO Sonnebeccensis ecclesie preposito, salutem et apostolicam benedictionem.

Ex Drogonis  uenerabilis quondam Morinorum episcopi scripto comperimus, quod bone memorie Fulpodus una cum uxore sua Ramburga, auia tua, et post eos pater tuus Teobaldus Ecclesie sancte in uilla  Sonnebeccensi uaria sui iuris predia  contulerunt, unde septem canonicis stipendium prouiderentur. Ea igitur que a predictis parentibus tuis eidem Ecclesie tradita sunt, altaria etiam que bone memorie Radbodus quondam Nouiomensis episcopi ad eumdem locum contulit, scilicet de Rusler  , de Nieuw-Kercka  , et de Beuensler  , et quecunque a quibuscunque fidelibus de suo iure in eamdem ecclesiam oblata sunt uel in posterum  offerri contigerint, in eorumdem canonicorum usus, firma semper et quieta permanere, seruareque censemus.

Quidquid preterea munitionis seu libertatis predictus frater noster Drogo eidem loco largitus est, nos presentis decreti auctoritate sancimus; prohibentes ne quis minuere, subtrahere, uel modis quibuslibet alienare presumat, sed omnia integra conseruentur eorum pro quorum sustentatione et gubernatione concessa sunt, usibus omnimodis profutura.

Si quis autem, quod absit! huic nostro decreto, ausu temerario contraire tentauerit, honoris et officii sui periculum patiatur, aut excommunicationis ultione plectatur, nisi presumptionem suam  digna satisfactione correxerit.


Ita est subsignatum.

Ego Paschalis catholice Ecclesie episcopus.

Datum Laterani per manum Ioannis, sancte Romane Ecclesie diaconi cardinalis ac bibliothecarii, XuII Kal. Nou., indictione Iu, Incarnationis Dominice 1110, pontificatus autem domni Paschalis secundi pape anno duodecimo.



CCCu. Ecclesie S. Donatiani Brugensis possessiones confirmat. 
[MIRAEUS, ubi supra, p. 26.]

PASCHALIS episcopus, seruus seruorum Dei, dilecto  in Christo filio BERTULFO, Sancti Donatiani Brugensis preposito, eiusque successoribus canonice substituendis in perpetuum.

Officii nostri nos hortatur auctoritas pro ecclesiarum statu sollicitos esse, et que recte statuta sunt stabilire. Quamobrem nos petitionibus tuis clementer annuimus, et que temporibus nostris ad uestre congregationis stipendium tradita sunt, uel que etiam ante nostra tempora a confratribus nostris episcopis concessa noscuntur, uobis uestrisque successoribus quieta manere sancimus, altare scilicet de sancta Cruce, altare de sancto Michele et altaria de Orscamp, de Rhideruorde, de Wara, de Ema, de Dicasnuda, de Clare, de Widescate, de Kemla, de Dudezela, de Utkerka, de Clemskerka,  de Artrika, et de Lophem. Decernimus itaque ut nemini liceat, uel hec uel alia, que ad uestre congregationis usus per Dei gratiam data uel danda sunt, minuere, uel subtrahere, uel modis quibuslibet alienare; sed omnia integra conseruentur eorum pro quorum gubernatione ac sustentatione concessa sunt, usibus omnibus profutura. Si quis autem, quod absit! huic nostro decreto temerarie contraire tentauerit, honoris et officii sui periculum patiatur,  nisi presumptionem suam digna satisfactione correxerit.

Datum Laterani per manum Ioannis, sancte Romane Ecclesie cardinalis ac bibliothecarii, XuII Kalendas Nouembris, indictione Iu, Incarnationis Dominice anno 1110, pontificatus autem domni Paschalis II, PP. anno XII.



CCCuI. Ad Leodegarium uiuariensem episcopum.---Arguit eum quod ecclesiam S. Andeoli, canonicis S. Rufi ab eo traditam, eisdem a clericis suis auferri permittat. 
[BOUQUET, Rec. Xu, 47.]

PASCHALIS episcopus, seruus seruorum Dei, uenerabili fratri uiuariensi episcopo, salutem et apostolicam  benedictionem.

Non est episcopalis constantie iusta uota frangere, et constitutiones rectas in nichilum reuocare. Ecclesiam B. Andeoli fratribus S. Rufi pro eleemosyna et religione concesseras, et clericorum tuorum consensu firmaueras, sicut a fratribus ipsis accepimus, et litterarum tuarum lectione cognouimus. Nunc autem clericis tuis conniuentiam parare conspiceris, cum per eos predictis fratribus ecclesiam ipsam permittis auferri. Nos quidem concessionem factam canonice firmamus; te autem uehementer arguimus quia te in hoc preuaricatorem ostendisti. Tue igitur experientie per hec scripta precipimus constitutionem tuam integram ratamque custodias; si uero clerici tui, ut iusti uoti  transgressores, pertinaciter contraire presumpserint, tu eos magistri iure corrigere, et austeritate congrua studeas emendare; alioquin super uos apostolice sedis iustitia dirigetur.

Datum Laterani, Xu Kal. Nouembris.



CCCuII. Ad Didacum Compostellanum episcopum.---Monet ut Uraca regina, filia regis Castelle, sub pena priuationis regni ab incestu, quem contraxit ineundo matrimonium cum Alphonso Aragonie rege, sibi in tertio gradu consanguinitatis coniuncto, desistat. 
[MANSI, Concil., XX, 1006.]

PASCHALIS episcopus, seruus seruorum Dei, uenerabili fratri DIDACO Compostellano episcopo, salutem  et apostolicam benedictionem.

Ad hoc te omnipotens Deus populo suo preesse constituit, ut eorum peccata corrigas, et Domini annunties uoluntates. Et infra: Stude igitur secundum datam tibi diuinitus facultatem tantum incesti facinus, quod a regis filia perpetratum est, debita ultione corrigere: ut uel a tanta presumptione desistat, uel Ecclesie consortio et seculari potestate priuetur, etc.  .



CCCuIII. Ad Pontium abbatem et Cluniacenses monachos.--- Reprehendit quod chrisma in monasterio suo consecrari fecerint. 
[MANSI, Concil. XX, 1043, ex Seuertii Chronolog.]


PASCHALIS episcopus, seruus seruorum Dei, dilectis filiis PONTIO abbati, seu monachis Cluniacensis monasterii, salutem et apostolicam benedictionem.

Confrater noster Berardus Matisconensis episcopus, partim rogatu nostro, partim probitate sua, erga predecessorem tuum uenerabilem Hugonem abbatem benigne se habuit: et cum Hierusalem iturus discessit, omnia inter uos et ipsum quiete ac pacifice habebantur. Ceterum post discessum eius  non parum ius Matisconensis Ecclesie perturbastis, quia, quod hactenus factum non est, in monasterio uestro chrisma consecrari fecistis. Hoc enim per episcopi personam exhibetur Ecclesie. Rogamus ergo dilectionem uestram ita hoc plena caritate corrigere, ita etiam in ceteris circa eum uos habere, ut inter uos preterite pacis uinculum arctius restringatur. Ipse enim plenius uos diligit, et a uobis plenius diligendus. Quamobrem precipimus ne talia ulterius fiant. Non enim immemores sumus quanto studio quantaque instantia sategerimus ut firma inter uos et stabilis concordia permaneret. Quod idcirco firmum seruari uolumus et precipimus, ne detrimentum ulterius Ecclesia patiatur. Orantes uos  pro nobis misericordia diuina custodiat.



CCCIX. Ad canonicos Ecclesie Lucensis. 
[BALUZ., Miscell. ed. Luc. Iu, 586.]

PASCHALIS episcopus, seruus seruorum Dei, dilectis in Christo filiis canonicis Lucane Ecclesie, salutem et apostolicam benedictionem.

Gaudere multum debetis in Domino quod temporibus uestris in parochia uestra, uidelicet Beati Fridiani ecclesia, illa conuersationis apostolice primordia refloruere; quapropter congregationem ipsam propensius diligere, et pro facultatis uestre modo fouere atque honorare debetis. uestram ergo dilectionem litteris presentibus excitamus, monentes  ac precipientes ut Beati Fridiani canonicos in dilectione Domini carius amplectamini, nec eis aut ipsi aliquam molestiam inferatis aut inferri ab aliis patiamini. Quod enim probationis et molestie, quod honoris et reuerentie illis impenditis nobis ascribimus: illud sane quod aduersus eos confrater uester archipresbyter fecisse dicitur admiramur. Quemdam enim conuersum et post obedientie promissionem ad seculi uanitates reuersum, cum pro causa hac a supradicto priore excommunicatus fuisset, simulata absolutione illectus in apostasia siquidem permanens dum absolui credidit, amplius obligatus est.  Ne quid ergo ulterius simile presumatur interdicimus, nec eorum parochianos aut excommunicetis, aut preter eorum uoluntatem ad penitentiam admittatis; sic eis in omnibus uos seruate, ut quies eis opportuna permaneat, et plena inter uos caritas per Dei gratiam perseueret.

Datum Laterani, II Nonas Nouembris.



CCCX. Ad parochianos ecclesie Frigdiani Lucensis. 
[BALUZ., ibid.]

PASCHALIS episcopus, seruus seruorum Dei, dilectis filiis parochianis Ecclesie Sancti Fridiani, salutem et apostolicam benedictionem.

Deuotionem uestram, quam erga Beati Fridiani  ecclesiam geritis, iamdudum ex multorum relatione comperimus. Unde affectione debita congaudentes, gratias Deo referimus, et rogamus ut amorem suum in cordibus uestris sua dignetur gratia conseruare. uos autem sicut dilectum in Christo filium litteris presentibus uisitantes monemus, ut et deinceps in deuotione ipsa et bono proposito, auxiliante Deo, firmiter maneatis, et loco illi consilii et auxilii uestri opem sic per Dei gratiam conferatis, quatenus et ibidem Domino seruientes sustentationem habeant, et uos indulgentiam uestrorum obtinere me reamini peccatorum.

Datum Laterani, II Nonas Nouembris.



CCCXI. Ad clerum et plebem Arelatensem.---Ut in locum  Gibelini episcopi sui, Hierosolymam translati, alium eligant  . 
[MANSI, Concil., XX, 1003.]

PASCHALIS episcopus, seruus seruorum Dei, clero et populo Arelatensi, salutem et apostolicam benedictionem.

Pro negotiis et scandalis que in Hierosolymitana ecclesia fuerant, uenerabilem fratrem nostrum Gibelinum, quondam ecclesie uestre antistitem, ad partes illas cum nostra legatione direximus: cuius nimirum persona ita in omnibus placuit, quod eum clerus et populus eiusdem ecclesie unanimi uoto, communi desiderio, in patrem sibi et pastorem elegerunt. Nos enim, quoniam diu episcopali regimine  fuerant destituti, electionem ipsam assertione nostra firmauimus, uestram itaque dilectionem litteris presentibus premonemus et hortamur in Domino, ut et uos canonicum pastorem uobis eligere properetis, nec uobis graue et durum uehementius uideatur. Illum enim tanto ardore Hierosolymitana suscepit ecclesia, quod eum, etsi nos omnino uelimus, uobis reddere nullo modo possimus.

Data Laterani, quarto Nonas Ianuarii.



CCCXII. *Henrico regi gratulatur quod »patris nequitiam abhorreat.« Affirmat, si »plena mentis deuotione  sibi suisque legitimis successoribus obedientiam exhibeat quam siue reges siue imperatores catholicis suis predecessoribus exhibuerint, se profecto eum ut catholicum imperatorem habiturum esse.« Nuntios ad se mitti uult.





CCCXIII. *Northmannos et Langobardos ad Romane Ecclesie seruitium inuitat.





CCCXIu-CCCXu. Henrico regi ab episcopis et abbatibus reddi regalia iubet. 
[MANSI, Concil., XXI, 42.]

 PASCHALIS episcopus, seruus seruorum Dei, dilecto filio HENRICO regi, eiusque successoribus.

Et diuine legis institutione sancitum et sacris canonibus interdictum est, ne sacerdotes curis secularibus occupentur, neue ad comitatum, nisi aut pro damnatis eruendis, aut pro aliis, qui iniuriam patiuntur, accedant. Nunc et apostolus Paulus: Secularia, inquit, iudicia si habueris, contemptibiles, qui sunt inter uos, illos constituite ad iudicandum. In regni autem uestri partibus episcopi uel abbates adeo diuitiis secularibus occupantur, ut comitatum assidue frequentare, et militiam exercere cogantur. Que nimirum aut raro, aut nunquam sine rapinis, sacrilegiis, incendiis aut homicidiis exhibentur. Ministri  altaris ministri curie facti sunt, quoniam ciuitates, ducatus, marchias, monetas, curtes et cetera a regibus acceperunt; nunc et mos Ecclesie intolerabilis inoleuit, ut electi episcopi nullo modo consecrationem acciperent, nisi prius per manum regiam inuestirentur. Qua ex causa et Simoniace heresis prauitas, et ambitio nonnunquam preualuit tanta, ut nulla electione premissa, episcopales cathedre inuaderentur, aliquando et uiuis episcopis inuestiti sunt. His et aliis plurimis malis, que per inuestituram plerumque contigerant, predecessores nostri Gregorius uII et Urbanus II felicis memorie pontifices, excitati, collectis frequenter episcopalibus consiliis, inuestituras illas manus laice damnauerunt, et si qui clericorum per eam obtinuissent  ecclesias, deponendos, datores quoque communione priuandos esse censuerunt, iuxta illud apostolicorum canonum capitulum, quod ita se habet: Si quis episcopus secularibus potestatibus usus, per ipsos ecclesiam habeat uel obtineat, deponatur et segregetur, omnisque qui illi communicatur. Porro ecclesias cum oblationibus et hereditariis possessionibus, que ad regnum manifeste non pertinebant, liberas manifeste decernimus, sicut in die coronationis tue omnipotenti Domino in conspectu totius Ecclesie promisisti. Oportet episcopos curis secularibus expeditos, curam suorum agere populorum, nec ecclesiis suis abesse diutius. Ipsi, iuxta Paulum apostolum, prouigilant, tanquam rationem reddituri pro animabus eorum. Quorum uestigia subsequentes,  et nos eorum sententiam episcopali concilio confirmamus. Tibi itaque, fili carissime Henrice rex, et nunc per officium nostrum Dei gratia Romanorum imperator, et regno regalia illa dimittenda precipimus, que ad regnum tempore Caroli, Ludouici, Henrici et ceterorum predecessorum tuorum manifeste pertinebant. Interdicimus enim, et sub districtione anathematis prohibemus, ne qui episcoporum, seu abbatum, uel presentium, uel futurorum eadem regalia inuadant, et ciuitates, ducatus, marchias, comitatus, monetas, teloneum, mercatum, aduocatias regni, iura centurionum et curtes, que manifeste regni erant, cum pertinentiis suis, militiam et castra regni, nec se deinceps nisi per gratiam regis de ipsis regalibus intromittant.  Sed nec posteris nostris liceat, qui post nos in apostolica sede successerint, aut te, aut regnum super hoc inquietare negotio.



CCCXuI. Priuilegium de inuestituris ui extortum. 
[PERTZ, Mon. Germ. hist. Legg. II, 72.]

PASCHALIS episcopus, seruus seruorum Dei, carissimo in Christo filio, H. glorioso Teutonicorum regi, et per Dei omnipotentis gratiam Romanorum imperatori Augusto, salutem et apostolicam benedictionem.

Regnum uestrum sancte Romane Ecclesie singulariter coherere, dispositio diuina constituit.  Predecessores uestri probitatis et prudentie amplioris gratia Romane urbis coronam et imperium consecuti sunt. Ad cuius uidelicet corone et imperii dignitatem, tuam quoque personam, fili carissime, H., per nostri sacerdotii ministerium maiestas diuina prouexit. Illam igitur dignitatis prerogatiuam, quam predecessores nostri predecessoribus tuis catholicis imperatoribus concesserunt, et priuilegiorum paginis confirmauerunt, nos quoque dilectioni tue concedimus, et presentis priuilegii pagina confirmamus, ut regni tui episcopis uel abbatibus libere preter Simoniam et uiolentiam electis, inuestituram uirge et annuli conferas. Post inuestitionem uero canonicam consecrationem accipiant ab episcopo ad quem pertinuerint. Si quis autem a  clero et populo preter tuum assensum electus fuerit, nisi a te inuestiatur, a nemine consecretur. Sane episcopi et archiepiscopi libertatem habeant, a te inuestitos episcopos uel abbates canonice consecrandi. Predecessores enim uestri ecclesias regni sui tantis regalium suorum beneficiis ampliarunt, ut regnum ipsum maxime episcoporum presidiis uel abbatum oporteat communiri, populares dissensiones, que in electionibus sepe contingunt, regali oporteat maiestate compesci. Quam ob rem prudentie et potestatis tue cura debet sollicitus imminere, ut Romane Ecclesie magnitudo, et ceterarum salus, prestante Domino, beneficiis potioribus conseruetur. Si qua igitur ecclesiastica secularisue persona hanc nostre concessionis paginam sciens,  contra eam temerario ausu uenire tentauerit, anathematis uinculo, nisi resipuerit, innodetur, honorisque ac dignitatis periculum patiatur. Obseruantes autem misericordia diuina custodiat, et personam potestatemque tuam ad honorem et gloriam suam feliciter imperare concedat. Amen.



CCCXuII. Ottoni Bambergensi episcopo eiusque successoribus pallio utendi crucisque preferende copiam facit. 
[LUDEWIG, Script. rer. Germ. I, 413.]

PASCHALIS episcopus, seruus seruorum Dei, uenerabili fratri OTTONI, Bambergensi episcopo, salutem et apostolicam benedictionem.

Charitatis proprium est bonum, congaudere profectibus  aliorum; »caritas enim non querit que sua sunt ;« unde et Apostolus: »Tunc, ait, uiuimus, si uos statis in Domino .« Et iterum: »Que est enim nostra spes, aut gaudium, aut corona glorie? Nonne uos ante Dominum nostrum Iesum Christum?«  Hoc igitur caritatis debito prouocamur et apostolice sedis auctoritate compellimur, hoc nomine debitum fratribus exhibere, et S. Romane Ecclesie dignitatem pro suo cuique modo ceteris ecclesiis impertiri. Idcirco, uenerabilis frater, Otto Bambergensis episcope, dilectioni tue pallium ad sacre missarum solemnia celebranda concedimus; quo nimirum fraternitas tua intra ecclesiam tantum uti nouerit, illis solum diebus quos presens descriptio continet, uidelicet die sancto Resurrectionis  Dominice et Pentecostes, item Natiuitas Domini nostri Iesu Christi, et in natalitio SS. apostolorum Petri et Pauli, in solemnitate S. Dionysii martyris, anniuersario etiam tue consecrationis die, et dedicationibus ecclesiarum; cuius nimirum pallii uolumus te gratiam per omnia uindicare. Huius siquidem indumenti honor, humilitas atque iustitia est.

Tota ergo mente fraternitas tua te exhibere festinet in prosperis humilem, et in aduersis, si quando ueniunt, cum iustitia erectam, amicam bonis, peruersis contrariam, nullius unquam faciem contra ueritatem suscipiens, nullius unquam faciem pro ueritate loquentem premens, misericordie operibus iuxta ueritatem substantie insistens, et tamen insistere  etiam super ueritatem cupiens, infirmis compatiens, bene ualentibus congaudens, aliena propria deputans, de alienis gaudiis, tanquam de propriis exsultans, in corrigendis uitiis pie seuiens, in fouendis uirtutibus auditorum animum demulcens, in ira iudicium sine ira tenens, in tranquillitate autem seueritatis iuste censuram non deserens.

Hec est ergo, frater carissime, pallii accepti dignitas, quam si sollicite seruaris, quod foris accepisse ostenderis, intus habebis. Ad hec etiam crucis uexillum, intra Bambergensis Ecclesie parochiam ante faciem tuam portari concedimus, salua uidelicet Moguntie metropolis reuerentia, ut speciali Romane Ecclesie dignitate preditus, specialiter eius studeas obedientie ac seruitiis insudare. Fraternitatem tuam  superna dignatio per tempora longa conseruet incolumem. Amen.

Scriptum per manum Ioannis scriniarii regionarii ac notarii sacri palatii.



CCCXuIII. Priuilegium pro monasterio Hersueldensi. 
[Wenck, Hess. Lundesg. II, 58.]

PASCHALIS episcopus, seruus seruorum Dei, dilecto filio in Christo REGINHARDO abbati Hersueldensis monasterii eiusque successoribus regulariter substituendis in perpetuum.

Sicut iniusta poscentibus nullus est tribuendus effectus, sic legitima desiderantium non est differenda petitio. Eapropter, fili in Christo dilectissime,  Reginharde, tuis petitionibus annuentes per presentis priuilegii paginam uestro uenerabili Herueldensi monasterio confirmamus quecunque ad idem monasterium legitimis fidelium donationibus pertinere noscuntur. Inter que singulariter religiosi imperatoris Caroli testamentum, quod uestro monasterio delegauit, ratum manere sancimus. Illas etiam decimationes, quas ab antiquis temporibus idem monasterium possidet, et que predecessorum nostrorum apostolice sedis pontificum priuilegiis uestris predecessoribus concesse sunt, nos quoque presentis decreti auctoritate concedimus. Quecunque etiam in posterum concessione pontificum, liberalitate principum, uel oblatione fidelium iuste atque  canonice poterit adipisci, firma tibi tuisque successoribus et illibata permaneant. Decernimus itaque ut nulli omnino hominum liceat idem monasterium temere perturbare aut eius possessiones auferre, uel ablatas retinere, minuere, uel temerariis uexationibus fatigare, sed omnia integra conseruentur eorum, pro quorum sustentatione et gubernatione concessa sunt, usibus omnimodis profutura. Obeunte te nunc eius loci abbate, uel tuorum quolibet successorum, nullus ibi qualibet subreptionis astutia seu uiolentia preponatur, nisi quem fratres communi consensu, aut fratrum pars consilii sanioris, secundum Dei timorem et beati Benedicti regulam, uel de suo, uel de alieno, si oportuerit, collegio elegerint. Si qua igitur in futurum ecclesiastica secularisue persona,  hanc nostre constitutionis paginam sciens, contra eam temere uenire tentauerit, secundo tertioue commonita, si non satisfactione congrua emendauerit, honoris potestatisque sue dignitate careat, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterna inueniant demum.

Ego Paschalis, catholice Ecclesie episcopus subscripsi.

 Datum Rome in insula Lycaonia per manum Ioannis, sancte Romane Ecclesie diaconi cardinalis ac bibliothecarii, uice diaconi Friderici archicancellarii et Coloniensis archiepiscopi, XuII Kal. Maii, indict. Iu, anno Dominice Incarnationis 1111, pontificatus autem domni Paschalis secundi duodecimo, imperii uero Henrici quarti imperatoris anno primo.



CCCXIX. Ad Henricum imperatorem. 
[MANSI, Concil., XX, 1094.]

PASCHALIS episcopus, seruus seruorum Dei, dilectissimo filio suo HENRICO Romano imp. Augusto salutem et apostolicam benedictionem.

Post parui temporis spatium, quiddam de uobis  sinistrum audiuimus, quod nos ualde conturbat. Peruenit enim ad nos quod ad perturbationem quietis ecclesiastice H. apud Ariciam dimittere disponeris, ut ablatas possessiones Ecclesie retineat, et reliqua inquietare non desinat. Nos autem putabamus eos qui in fidelitate nostra permanent nobiscum permanere in littore, sed sicut uera relatio patefecit, frater noster Aretinus adhuc inter procellas quatitur, et longe portum uidet. Dilectionem itaque uestram litteris presentibus rogamus et commonemus sicut de uobis confidimus, ut predicto fratri nostro gratiam uestram reddatis, et possessiones Ecclesie restituatis, fidelibus quoque suis iniungite, ut ab eius seruitio ulterius se non subtrahant. Non enim possunt sine detrimento capitis  membra persequi et abscindi, et filiorum contumelia ad patris spectat iniuriam. Diligite igitur quos diligimus, ut, quos odistis odio habeamus, et quos diligitis, diligamus. De cetero omnipotens Deus uos sua pietate custodiat atque conseruet.



CCCXX. Ad Aretinos. 
[MANSI, Concil., XX, 1092.]

PASCHALIS episcopus, seruus seruorum Dei, clero et ciuibus Aretinis, salutem et apostolicam benedictionem.

Officii nostri auctoritate compellimur, ut ecclesiarum omnium sollicitudinem gerere debeamus;  itaque pro uenerabili fratre nostro episcopo uestro presentes litteras ad uos decreuimus destinare. Audiuimus quoniam nec debita eum ueneratione tractetis, nec debitam illi obedientiam persoluatis. Quod profecto diuine constitutioni penitus contradicit. Dominus siquidem iehsu Christus cum pretiosi sui sanguinis effusione sanctam redemisset Ecclesiam, pastores in ea constituit, qui uice sua populo suo salutaria ministrarent, unde qui eis iniurias irrogant, eorumque mandata contempserint, ipsi Domino irrogare, cumque contemnere cognoscuntur, sicut ab eo dicitur: »Qui uos tangit, pupillam oculi mei tangit, et qui uos spernit, me spernit.« Itaque uniuersitati uestre precipimus ut usque ad proximam Domini natiuitatem ad predicti  confratris nostri episcopi uestri obedientiam redeatis, eumque sicut patrem ac magistrum et Dei uicarium affectione debita diligatis, et debita reuerentia ueneremini. Alioquin nos ex tempore quod diuina dispositione ministerii nostri est, uobis afferimus, et ipsam spiritualem alimonie passionem, diuina uidelicet officia, donec resipueretis, interdicimus. Dignum est ut qui Deum in ministerio suo contemnitis, Dei quoque beneficio et uicarii sui ministerio careatis.



CCCXXI. Ad Henricum imp. a se ordinatum. 
[MANSI, Concil., XX, 1093.]

PASCHALIS episcopus, seruus seruorum Dei, dilecto  in Christo filio HENRICO Romano imp. Augusto, salutem et apostolicam benedictionem.

Ex quo a nobis presentia uestra discessit, de incolumitate status uestri aliquid ad audientiam nostram non peruenit. uerumtamen quia nostre uoluntatis est prosperitatem uestram libenter addiscere, et nostram uobis in inuicem intimare, de nobis excellentie uestre litterarum presentium relatione significamus. Siquidem nos per Dei gratiam boni sumus, licet quidam iussioni uestre in his, que B. Petro restitui precepistis, adhuc noluerint obedire, incole uidelicet ciuitatis Castellane, Castri Corcoli, Montis Alti, Montis Acuti, et Narnienses; nos tamen ea et comitatus Peruginum, Eugubrinum, Tubertinum, Balneum Regis,  castellum Felicitatis, ducatum Spoletanum, marchiam Ferraniam, et alias beati Petri possessiones per mandati uestri preceptionem confidimus obtinere. A quibusdam uero de uestris filius fidelis nostri Rusticelli comitis sicut audiuimus retinetur. Rogamus ergo dilectionem uestram ut nobis eum reddi faciatis, quia et beati Petri fidelis est et in possessione moratur. Ad hanc serenitatem uestram plurimum commonemus ut semper diligatis iustitiam, eamque totis uiribus et toto conamine amplectamini, quatenus qui uerus rex, imperator et iudex est in regni et imperii sui perpetuitate, coronam uobis et gloriam largiatur

Dat. Lat., u Non. Maii.



CCCXXII. Henricum imp. rogat ut Ecclesie Ariminensi ablata bona restitui iubeat. 
[MANSI, Concil., XX, 1094.]


PASCHALIS episcopus, seruus seruorum Dei, in Christo filio HENRICO Romano imp. Aug., salutem et apostolicam benedictionem.

Ariminensem episcopatum ad ius beati Petri specialius pertinere manifestum est; uerum peccatis exigentibus omnibus fere bonis suis denudatus et in minimas reliquias est redactus. Rogamus igitur dilectionem uestram ut ei per amorem B. Petri benignitas uestra bona sua restitui iubeat, et restituta, quietem Domino faciat prestante obtinere.



CCCXXIII. Ad Balduinum Hierosolymitarum regem.---Decernit ut, ad ampliandos fines Hierosolymitane dieceseos, omnes urbes quas subegerit, Hierosolymitano tanquam metropolitano subiaceant. 
[MANSI, Concil., XX, 1005.]


PASCHALIS episcopus, seruus seruorum Dei, glorioso Hierosolymitano regi BALDUINO, salutem et apostolicam benedictionem.

Ecclesiarum que in uestris partibus fuerunt uel sunt, terminos atque possessiones diutina infidelium possessio tyrannisque confundit. Cum itaque certos eius fines assignare deliberatione nequeamus, tuis precibus non immerito duximus annuendum, ut, quia pro Hierosolymitane Ecclesie sublimatione  personam tuam extremis periculis exponere deuouisti, quascunque infidelium urbes ceperis uel cepisti, eiusdem Ecclesie regimini dignitatique subiaceant. Porro earumdem ciuitatum episcopi patriarche tanquam proprio metropolitano obedientiam exhibere procurent: quatenus et ipse illorum fultus suffragiis, et ipsi adinuicem ipsius unanimitatis auxilio uegetati, sic in Hierosolymitane ecclesie exaltatione proficiant, ut de illorum profectibus omnipotens Deus glorietur.

Data Laterani, quinto Idus Iunii.



CCCXXIu. Ad Gibelinum Hierosolymitanum patriarcham.--- Eiusdem argumenti. 
[Ibid.]


PASCHALIS episcopus, seruus seruorum Dei, reuerendissimo fratri Hierosolymitano patriarche GIBELINO, et successoribus eius in perpetuum canonice promouendis, salutem et apostolicam benedictionem.

Secundum mutationes temporum transferuntur etiam regna terrarum. Unde etiam ecclesiasticarum parochiarum fines in plerisque prouinciis mutari expedit et tranferri. Asianarum siquidem Ecclesiarum fines antiquis fuerunt definitionibus distributi, quas distributiones diuersarum diuerse fidei gentium confudit irruptio. Gratias autem Deo, quod nostris temporibus et Antiochie et Hierosolyme  ciuitates, cum suburbanis suis et adiacentibus prouinciis, in Christianorum principum redacte sunt potestatem. Unde oportet nos diuine mutationi et translationi manum apponere, et secundum tempus, que sunt disponenda disponere: ut Hierosolymitane Ecclesie urbes illas et prouincias concedamus, que gloriosi regis Balduini ac exercitum eum sequentium sanguine per Dei gratiam acquisite sunt. Presentis itaque decreti pagina, tibi, frater carissime et cepiscope Gibeline, tuisque successoribus, et per uos sancte Hierosolymitane ecclesie, patriarchali siue metropolitano iure regendas disponendasque sancimus ciuitates omnes atque prouincias quas supradicti regis ditioni aut iam restituit, aut in futurum restituere gratia diuina dignabitur.  Dignum est enim ut sepulcri Dominici ecclesia, secundum fidelium militum desideria, competentem honorem obtineat, et Turcarum seu Sarracenorum iugo libera in Christianorum manu abundantius exaltetur.



CCCXXu. Henrico imperatori gratias agit quod clericis Patauiensibus H iudici amissa bona reddi iusserit. 
[MANSI, Concil., XX, 1094.]

PASCHALIS episcopus, seruus seruorum Dei, in Christo filio HENRICO imp. Aug., salutem et apostolicam benedictionem.

Pro clericis Paduanis et H. iudice dilectioni tue  gratias agimus, quia eis tuam gratiam reddidisti, et bona sua que amiserant restitui precepisti; rogamus autem adhuc pro laicis, ut eos in gratiam tuam recipias et bona sua eis restitui facias, quatenus protectionis tue munimine de cetero prestante Deo quiete ualeant permanere.



CCCXXuI. Ad Henricum imperatorem. 
Udalric. Bab. cod. n. 267, ap. ECCARD, Corp. hist., II, 275.]

PASCHALIS episcopus, seruus seruorum Dei, dilecto in Christo filio HENRICO Romanorum imperatori Augusto, salutem et apostolicam benedictionem.

 De magnificentia uestra bona semper audire optamus, tanquam de filio Ecclesie, quem Ecclesie principem ac defensorem Prouidentia diuina constituit. Monemus itaque dilectionem uestram, et monentes rogamus, ut diuine dispositionis dona, que accepistis, consideretis, et tam in Domini timore, quam in Ecclesie ueneratione et iustitie defensione sicut debetis et sicut potestis, eodem Domino prestante proficiatis. Hoc siquidem nos omnipotentem Dominum deprecamur, ut de profectu uestro, non tantum nos, sed etiam tota Ecclesia catholica glorietur. Legatum nostrum post uos direximus, qui usque Rauennam ueniens transire ulterius timuit, propter perturbationes itinerum, que post transitum exercitus fiunt. Cum autem omnipotens Deus in  tempus congruum nos perduxerit, de legati missione, prout opportune fuerit, per ipsius gratiam disponemus.



CCCXXuII. Ad Ioannem Tusculanum, et Leonem uercellensem episcopos et cardinales.---Concessionem inuestiturarum imperatori factam se cassaturum et irritaturum promittit. 
[MANSI, Concil., XX, 1008.]

PASCHALIS episcopus, seruus seruorum Dei, uenerabilibus fratribus IOANNI Tusculano, et LEONI uercellensi episcopis, et cardinalibus in unum congregatis, consortium et pacem in Christo.

Id quod in personam nostram, imo in patrem  uestrum, preter ipsius ecclesie iudicium atque presentiam uos egistis, etsi uobis ex zelo Dei uisum sit, non tamen, ut mihi uidetur, canonico tramite incessistis: non enim caritas, sed emulatio id dictasse perspicitur. Quocunque tamen modo factum sit, nos tamen confisi de misericordia diuina, pro anime nostre salute cogitamus, et commissum, quod pro fratribus atque filiis, pro excidio Urbis et uniuerse prouincie fecimus, emendare curabimus, ut quod terreni in me quoque correxisse ostendatur ecclesie. uos autem pro Ecclesia in Ecclesia agite, ut illum Ecclesie Dei zelum quem habetis et habere ostenditis, ipsa experiatur Ecclesia. ualete in Domino.

Datum Terracine, tertio Nonas Iulii.



CCCXXuIII. *Brunoni episcopo Signiensi, abbati Casinensi, scribit »non debere episcopum simul esse et abbatem.« Precipit ut abbatiam dimittat.






CCCXXIX. *Monachos Casinenses Brunonis obedientia soluit, eique substitui successorem iubet; quod nisi faciant, fore ut omnibus monasterii cellis proprios abbates preponat.





CCCXXX. *Signienses hortatur ut loco Brunonis alium sibi episcopum sumant.

 



CCCXXXI. Ad Henricum imperatorem.] 
[MANSI, Concil., XX, 1094.]

PASCHALIS episcopus, seruus seruorum Dei, in Christo filio HENRICO imp. Aug., salutem et apostolicam benedictionem.

In litteris quas a tua dilectione suscepimus diu te grauiter infirmatum fuisse cognouimus, sed sicut nos infirmitatis rumor affecerat, ita rursus sospitatis exhilarauit auditio. De prosperitate quam nobis significasti, Deo gratias agimus, qui prouidentia inestimabili omnia disponit. Quod autem de episcopis  conquereris, cor nostrum uehementer angustat. Ex quo enim uobiscum illam, quam nostis, pactionem fecimus, non solum longius positi, sed ipsi etiam qui circa nos sunt, ceruicem aduersus nos erexerunt, et intestinis bellis uiscera nostra collacerant, et multo faciem nostram rubore perfundunt. De quibus, quia iudicium consequi non possumus, de iudicio relinquimus, ne Dei Ecclesiam grauius perturbemus. Ceterum, cum tanta ac talia patiamur, miramur quod N. uester totis ecclesiis oppressiones inferat, quas hostiliter occupat atque depopulatur, et mutue pactionis immemor, que nostri iuris sunt, sue uindicat usurpationi. Miramur etiam quod dati a nobis obsides  dure, ut audiuimus, turpiter tyranniceque tractentur; que profecto non parum ad sublimitatis uestre iniuriam spectant. In omnibus tamen his te precipuum Ecclesie filium commonemus, ut Dei iudicia semper uerearis, illius temporis memor, quod in tuis litteris significasti dicens: In ipso tempore grauissime nostre egritudinis cum uita nostra esset in dubio, cum resolutionis nostre tantum haberetur exspectatio, et sic ei placere studeas, quatenus eius gratiam et regnum tibi temporale disponat, et ad regna te eterna perducat.

Dat. Laterani uII Kal. Nouembris.



CCCXXXII. Ad Guidonem uiennensem episcopum.---Inuestituram clericorum regibus adimendam. 


PASCHALIS episcopus, seruus seruorum Dei, uenerabili fratri uiennensi archiepiscopo GUIDONI et apostolice sedis legato, salutem et apostolicam benedictionem.

Si constantiam tuam seua illa barbaries minis, blandimentis, aut aliis modis tentat inflectere, prudentia tua immobilis perseueret: si enim in uiridi ligno sic factum est, quid fiet in aliis? Si in capite sic perpetratum est, quid fiet in membris? Igitur, frater carissime, in tuo bono incepto constanter et uiriliter, Deo prestante, permaneas. Mine, uel  blandimenta, uel alii suasionis aut dissuasionis modi, prouidentiam tuam non moueant: sed ita Domino auxiliante perdura, ut aliis tua constantia salutaris perseuerantie sit exemplum. Que cognoscere postulasti, hec sunt: Scripta, que in tentoriis, in quibus cum multitudine clericorum et ciuium Urbis et totius prouincie custodiebatur, pro libertate Ecclesie, et pro absolutione captiuorum omnium, et pro excidio quod Ecclesie, Urbi et uniuerse prouincie, superincumbente undique gladio, imminere uidebatur, de electione, seu de inuestituris personarum facta sunt, uidelicet ut electione libera facta sine ui et Simonia, consensu regis, facultatem habeat rex inuestiendi per uirgam et annulum,  et electus a clero et populo non consecretur, nisi a rege inuestiatur: ego canonica censura cassa omnino et irrita iudico, et sub damnatione perpetua permanere decerno, ut nullius unquam auctoritatis sint, et nullius bone memorie. Ea uero que sacri apostolorum canones, et Antiochenum, ac uniuersa concilia, et predecessores nostri, et precipue felicis memorie domnus Gregorius et Urbanus de his prohibuerunt, damnauerunt, statuerunt et firmauerunt, ego prohibeo, damno, constituo, et confirmo, et me illorum sanctiones profiteor seruaturum.



CCCXXXIII. *Iuoni Carnotensi episcopo, de inuestituris ecclesiarum, scribit »se coactum fecisse quod fecerit, et adhuc se prohibere quod prohibuerit, quamuis quedam nefanda quibusdam nefandis scripta permiserit.«






CCCXXXIu. Monasterii Corbeiensis  priuilegia confirmat.





CCCXXXu. Ad Radulfum archiepiscopum Turonensem et cepiscopos pro abbate S. Albini. 
[MABILL., Annal. Bened., Append., 67.]

PASCHALIS episcopus, seruus seruorum Dei, uenerabilibus  fratribus et cepiscopis R. [RADULFO] Turonensi, I. [ILDEBERTO] Cenomanensi, M. [MARBODO] Rhedonensi, salutem et apostolicam benedictionem.

Sancta Romana Ecclesia, sicut omnium mater est, sic omnes materna caritate complectitur, omnibusque ipsius misericordiam postulantibus satagit subuenire. Presentium siquidem baiulus P. [Paganus] Alerici suam penes nos querelam deposuit, quod cum sine audientia et iudicio frater noster R. Andegauensis episcopus a sede ac potestate abbatis, in qua ipsum fratres monasterii Sancti Albini posuerant, sub anathematis interdicto expulerit, et A. [Archembaldum] qui eamdem abbatiam abdicauerat, post appellationem apostolice sedis restituerit: questus est etiam quod fratres qui  eum elegerant, prebere sibi auxilium seu consilium prohibentur, et qui cum eo uel pro eo appellauerant, officiis suis et obedientiis postea sunt priuati. Aliam rursus querelam apposuit, quod ad exsecutionem appellationis et cause sue communes expensas ab iis qui predictam abbatiam regere uidebantur expetierit, et nullatenus potuerit obtinere. In quibus profecto, si uera sunt, non solum appellanti, uerum etiam sedi apostolice, ad quam appellatum est, non parua iniuria irrogata est. Propterea experientie uestre mandamus ut intra dies quadraginta post harum litterarum acceptionem, cum fratribus nostris G. uindocinensi, G. Sancti Florentii, G. Sancti Sergii abbatibus, et R. de Arbrixellis in  capitulum Sancti Albini Andegauensis conuenire curetis, et causam istam, Domino adiuuante, ordine canonico terminetis. Quod si unus ex uobis necessitatis imminentia prepeditus adesse nequiuerit, reliqui negotium exsequantur, cui nimirum negotio et monachos qui predictum fratrem P. Alerici elegerunt, libera eis ad tuitionem cause illius facultate concessa, precipimus interesse. Interim a lectoribus ipsius monasterii eidem P. restituantur que pro controuersia sua expendit, et de reliquo usque ad consummationem cause sibi et suis necessaria ministrentur. Porro fratribus eius officia sua seu obedientie, quibus post apostolice sedis appellationem  priuati sunt, cum sua integritate reddantur. Audiuimus preterea quod idem frater P. Alerici depredationi sit expositus laicorum. Unde fraternitatem uestram monemus ut ex parte nostra dilecto filio nostro F. comiti Andegauensium iniungatis, quod eum cum suis omnibus officii munimine tueatur.

Data Laterani, Xu Kal. Martii.



CCCXXXuI. Ad Lambertum Atrebatensem episcopum. 
[BALUZ., Miscell. edit. Luc. II, 1557.]

PASCHALIS episcopus, seruus seruorum Dei, uenerabili fratri LAMBERTO Atrebatensi episcopo, salutem et apostolicam benedictionem.

 Abbatem Sancti uedasti cum uenisset ad nos, propter litterarum uestrarum petitionem apud nos diebus pluribus retinuimus. Sed cum in tanto temporis spatio nulli clericorum uestrorum ad nostram presentiam peruenissent, expedire uisum est ut cum litterarum nostrarum attestatione dimitteretur. Causam igitur que inter ipsum et clericos tuos agitur in audientia tua sub confratrum nostrorum Taruanensis et Ambianensis episcoporum presentia definiendam probamus, ut possessionis diuturnitas legitime secundum uestrum iudicium comprobata quietem accipiat. Super altari etiam de Hunino rogamus ut eidem abbati iustitiam exsequaris.

Data Laterani, uI Kal. Aprilis.



CCCXXXuII. Ad eumdem. 
[BALUZ., ibid.]


PASCHALIS episcopus, seruus seruorum Dei, uenerabili fratri LAMBERTO Atrebatensi episcopo, salutem et apostolicam benedictionem.

Querimonias clericorum uestrorum aduersus monachos Sancti uedasti et item monachorum Sancti uedasti aduersus clericos uestros ita noueritis esse decisas. Auditis utriusque partis rationibus, communi fratrum deliberatione iudicatum est utreque capelle, uidelicet Sancte Crucis et Sancti Mauritii, ita monachis maneant sicut in scripto Gerardi Cameracensis episcopi continetur  , qui tunc Atrebatensis  erat uisitator. Ceterum de nouo burgo matricis ecclesie clerici primitias decimas, et tres per annum recipiant solemnes oblationes, uidelicet Pasche, Pentecostes, et natalis Domini. Oblationes uero gratuitas et eleemosynarum medietatem que de burgo eodem uel morientium iudicio ecclesiis delegantur uel fidecommissorum industria diuiduntur, monasterium ipsum, si quando offerri contigerit, quiete ac libere absque ulla clericorum contradictione suscipiat, ut tamen altera medietas matrici non subtrahatur ecclesie. Presbyteri uero capellani episcopo consuetam obedientiam exsequantur.

Data Laterani, u Idus Aprilis



CCCXXXuIII. Casinense monasterium ceteris per Occidentem cenobiis preferendum, a quacunque iurisdictione liberum, solique sancte Romane Ecclesie subiectum fore confirmat; eiusdem cenobii abbas in omni episcoporum ac principum consessu, superiorem ceteris abbatibus locum habere, prioremque omnibus sui ordinis sententiam dicere, sub anathemate statuit. 
[MARGARINI, Bullar. Casin., II, 129.]


PASCHALIS episcopus, seruus seruorum Dei, reuerentissimo et carissimo fratri GERARDO, nostris, per Dei gratiam, manibus in abbatem Casinensis monasterii consecrato, eiusque successoribus reguariter substituendis in perpetuum.

 Scriptum est: »Sine penitentia sunt dona et uocatio Dei.« Illud ergo donum, quod beatissimo Patri nostro, monastice legis latori, Benedicto, gratia diuina concessit, nulla potest penitentia refragari, et ipse monachorum omnium Pater, et eius Casinense monasterium in quo et uiuit et obiit, omnium per Occidentem monasteriorum caput in perpetuum habeatur. Proinde nos diuine constitutionis propositum prosequentes, monasterium ipsum precipua dilectione complectimur, et predecessorum nostrorum uestigiis insistentes, ceteris per Occidentem cenobiis preferendum, et sub solius sedis apostolice iure ac defensione perpetua permanere.

Ac tam te quam successores tuos in omni conuentu  episcoporum seu principum, superiorem omnibus abbatibus consedere, atque in iudiciis priorem ceteris tui ordinis uiris sententiam proferre decernimus. Si quis sane in crastinum archiepiscopus aut episcopus, imperator aut rex, princeps uel dux, cemes, uicecomes, iudex, aut ecclesiastica secularisue persona, hanc nostre constitutionis paginam sciens, contra eam uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore et sanguine Dei ei Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem  monasterio iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen, amen.

Scriptum per manum Rainerii scriniarii et notarii sacri palatii.

Datum Laterani per manum Ioannis, sancte Romane Ecclesie diaconi cardinalis atque bibliothecarii, pridie Nonas Februarii, indictione uI, Incarnationis Dominice anno 1113 [1112], pontificatus autem D. Paschalis II pape anno XIII.



CCCXXXIX. Priuilegium pro parthenone Fontebraldensi. 
[PAuILLON, uie du B. Robert d'Arbrissel, Preuu., p. 607.]


PASCHALIS episcopus, seruus seruorum Dei, dilectis in Christo sororibus sanctimonialibus in monasterio Fontebraldensi omnipotenti Deo seruientibus, tam presentibus quam futuris in perpetuum.

Cum uniuersis sancte Ecclesie filiis ex apostolice sedis auctoritate ac beneuolentia debitores existamus, illis tamen locis atque personis que speciacialius ac familiarius Romane adherent Ecclesie, queque ampliori religionis gratia eminent, propensiori  nos conuenit caritatis studio imminere. Igitur de uestre religionis studiis ardentioribus prouocati, et uiri uenerabilis Roberti de Arbrissel precibus inclinati, cenobium uestrum a supradicto Roberto edificatum, et largiente Domino in honorem B. Marie semper uirginis consecrandum sub apostolice sedis protectione specialiter confouendum suscepimus. Presentis igitur priuilegii pagina, apostolica auctoritate statuimus, ut quecunque predia, quecunque bona, uel iam monasterio uestro oblata sunt, uel aliis iustis modis acquisita, uel in futurum, prestante Deo, dari offerriue contigerit, tam uobis quam his qui post uos in eodem loco et religione successerint firma semper et illibata permaneant. Decernimus ergo ut nulli omnino liceat hominum  idem cenobium temere perturbare, aut eius possessiones auferre, uel ablatas retinere, minuere, uel temerariis uexationibus fatigare, sed omnia integra conseruentur eorum, pro quorum sustentatione et gubernatione concessa sunt, usibus omnimodis profutura.

Salua nimirum Pictauiensis episcopi canonica reuerentia, cui tamen omnino non liceat eidem monasterio grauamen inferre aut exactiones imponere, aut consuetudines aliquas que monastice quieti noceant irrogare.

Porro sepulturam eiusdem loci omnino liberam esse decernimus, ut eorum qui illic sepeliri deliberauerint deuotioni ac extreme uoluntati, nisi forte  excommunicati sint, nullus obsistat. Ad indicium autem percepte a Romana Ecclesia protectionis ac libertatis, duo Pictauiensis monete solidos quotannis Lateranensi palatio persoluetis. Si qua igitur ecclesiastica secularisue persona, hanc nostre constitutionis paginam sciens, contra eam uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Iesu Christi aliena fiat atque in extremo examine districte ultioni subiaceat. Cunctis autem eidem cenobio iusta seruantibus sit pax Domini nostri Iesu Christi, quatenus et hic fructum bone  actionis percipiant, et apud districtum iudicem premia eterne pacis inueniant. Amen.

Datum Laterani per manum Ioannis, sancte Romane Ecclesie diaconi cardinalis ac bibliothecarii, Nonas April., ind. u, Incarnat. Dominice anno 1113, pontificatus autem domni Paschalis II pape anno XIII.



CCCXL. Ad Radulfum Remensem archiepiscopum.---Confirmat priuilegia Atrebatensi episcopo concessa. 
[MANSI, Concil., XX, 1031.]

PASCHALIS episcopus, seruus seruorum Dei, uenerabili RADULPHO Remensi archiepiscopo, salutem et apostolicam benedictionem.

 Quod de Atrebatensis episcopatus restitutione a predecessore nostro sancte memorie Urbano factum est, scitote apud nos firmum et inuiolabile permanere, nec unquam passuros nos ut Cameracensi subiiciatur Ecclesie. Porro tam uos quam successores uestros presentium litterarum auctoritate compellimus, ut post mortem Atrebatensis episcopi ad faciendam illic episcopi electionem sollicite inuigilare, et electum sine more longioris obstaculo consecrare curetis. Si quis autem aduersus hec agere tentauerit, excommunicationis uinculo innodetur.

Data Laterani, octauo Idus Aprilis.



CCCXLI. Ad clerum et populum Atrebatensem.---Prohibet Atrebatensem Ecclesiam Cameracensi subiici. 
[MANSI, Concil., XX, 1032.]


PASCHALIS episcopus, seruus seruorum Dei, clere et populo Atrebatensi, salutem et apostolicam benedictionem.

Audiuimus quosdam peruerse agentes, et apostolice sedis auctoritatem annullare cupientes, ad hoc conatus sui molimen intendere, ut Atrebatensis Ecclesia episcopali cathedra predita pessumdetur, et Cameracensi subiiciatur Ecclesie. Unde nos uniuersitati uestre scripta presentia dirigentes, omnipotentis Dei, Patris, et Filii, et Spiritus sancti auctoritate sancimus, restitutionem Atrebatensis episcopatus a predecessore nostro Urbano factam, et a nobis per  Dei gratiam confirmatam, firmam et inuiolabilem permanere. Quascunque uero possessiones ab eadem restitutione episcopatus ipse possedit, quietas semper integrasque possideat. Sub anathematis etiam prohibitione interdicimus ne Atrebatensis Ecclesie  status Cameracensi unquam subdatur Ecclesie. Qui uero temerario ausu aduersus ista presumpserint, eos Dathan et Abiron iudicium subsequatur, qui Moysi et Aaron diuinitus datam potestatem comprimere tentauerunt. Post excessum igitur uenerabilis fratris nostri Lamberti, qui nunc Atrebatensi Ecclesie presidet, a uobis episcopum omnino precipimus eligendum. Cui, si canonica cum statuta non respuunt, omnino non liceat electionem aut communi aut melioris partis consensu impositam subterfugere.

Data Laterani, octauo Idus Aprilis, indict. u.



CCCXLII. Balduinum Flandrensium comitem et Clementiam matrem eius hortatur ut Ecclesie Atrebatensis libertati faueant possessionesque tueantur. 
[BALUZ., Miscel., ed. Luc., H, 136.]


PASCHALIS episcopus, seruus seruorum Dei, dilecto filio BALDUINO Flandrensium comiti et spectabili CLEMENTIAE matri eius comitisse, salutem et apostolicam benedictionem.

Quod de Atrebatensis episcopatus restitutione a predecessore nostro sancte memorie Urbano factum est, scitote apud nos firmum et inuiolabile permanere, nec unquam passuros nos ut Cameracensi subiiciatur Ecclesie. Si quis autem aduersus hec agere tentauerit, excommunicationis uinculo innodetur. uos igitur sicut Ecclesie filios commonemus, rogamus, et precipimus ne possessiones  Atrebatensis episcopatus, quas a restitutione sua habuit, ab aliquo auferri uel minui patiamini. Si quis uero presumpserit, uos defensionem pro peccatorum uestrorum remissione eidem Ecclesie impendatis.

Datum Laterani, uIII Idus Aprilis.



CCCXLIII. Monasterii S. Martini de ualle, cui apostolice tuitionis presidium elargitur, ecclesias designat, enumerat priuilegia  . 
[Bullar. uatican., I, 44.]

PASCHALIS episcopus, seruus seruorum Dei, dilecto filio UBERTO abbati Ecclesie Sancti Martini de ualle,  et eius fratribus tam presentibus quam futuris in perpetuum.

Austri terram inhabitantibus per prophetam Dominus precepit, cum panibus occurrere fugienti. Cum ergo uos, filii karissimi, de seculo fugientes, ad  montanam Domini receperitis uos, fraternitatem uestram gratam excipimus et per sancti Spiritus gratiam, sedis apostolice munimine confouemus. Statuimus enim ut uestre habitationis monasterium ab omnium hominum iure ac potestate liberum perseueret, ut uos ad Domini famulatum omni tranquillitate perfruamini. Omnia igitur, que ad sumptus uite uestre a fidelibus donantur.  Ecclesie uestre, que sancti Martini dicitur  , oblata sunt, uel aliis iustis acquisita modis, aut in futurum offerri, acquiriue contingeret, quieta uobis et integra permanere sancimus; in quibus hec propriis uisa sunt uocabulis exprimenda, uidelicet: ecclesiam S. Mauri de B . . . ia  , ecclesiam Sancti Comitii de Sancto Comitio, ecclesiam Sancte Lucie de C . . . io,  ecclesiam Sancte Lucie de monte Morisco  ; apud Sanctum uitum, monasterium Sancti Angeli  , ecclesiam S. Marie de Penna  , ecclesiam Sancti Nicolai de P . . .  , apud ciuitellam, ecclesiam Sancte Marie, et Sancti Iustini  cum terris et uineis, et ibidem uillam, et possessio terrarum et uinearum: apud collem Macinarum, ecclesiam Sancti Petri, ecclesiam Sancti Angeli, ecclesiam Sancti Syluestri, ecclesiam Sancti Quirici [leg. S. Clerici], ecclesiam Sancti Pauli  , et ibidem possessio terrarum: Apud Pr . . . a  , ecclesiam Sancte Marie dello Casale, ecclesiam Sancti Petri: apud Laromam  ecclesiam S. Marie, ecclesiam Sancti Petri  ; ecclesiam Sancte Marie de Plano  Sancte Marie de Plano  , ecclesiam Sancte  Lucie, ecclesiam Sancti Syluestri  , et ibidem uillani, et possessio terrarum: apud Pallunianum, ecclesiam Sancti Fabiani [leg. S. Flauiani], ecclesiam Sancti Angelini Cam cum uillanis, terris et uineis. Chrisma uero, oleum sanctum, consecrationes altarium seu basilicarum, ordinationes clericorum, qui ad sacros ordines fuerint promouendi, a diecesano suscipietis episcopo, siquidem catholicus fuerit et gratiam atque communionem apostolice sedis habuerit, et ea gratis et absque ulla prauitate uobis uoluerit exhibere; alioquin liceat uobis quem malueritis, adire antistitem, qui nostra fultus auctoritate, quod postulatis indulgeat. Obeunte uero te nunc eiusdem loci abbate, uel tuorum quolibet successorum, nullus ibi qualibet subreptionis astutia  seu uiolentia proponatur, nisi quem fratres communi consensu uel fratrum pars sanioris consilii, per eumdem Dei timorem, et beati Benedicti regulam prouiderint eligendum, qui ad sedem apostolicam benedicendus accedat. Decernimus ergo ut nulli omnino hominum liceat supradictum monasterium temere perturbare, aut eius possessiones auferre, uel ablatas retinere, minuere, uel temerariis uexationibus fatigare, sed omnia integra conseruentur eorum, pro quorum sustentatione ac gubernatione concessa sunt, usibus omnimodis profutura. Porro ad memoriam et indicium huius percepte a Romana Ecclesia libertatis, per annos singulos duos solidos Lateranensi palatio persoluetis. Si quis igitur in futurum archiepiscopus aut episcopus, imperator  aut rex, princeps aut dux, comes, uicecomes, iudex aut ecclesiastica quelibet secularisue persona, hanc nostre constitutionis paginam sciens, contra eam uenire tentauerit, secundo tertioue commonita, si non satisfactione condigna emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen, amen.

Scriptum per manum Ioannis scriniarii et notarii  sacri palatii.

Datum Laterani per manum Ioannis, sancte Romane Ecclesie cancellarii card. et bibliothecarii, XuIII Kal. Maii, indict. u, Incarnationis Dominice anno 1112, pontificatus autem domni Paschalis secundi pape anno 13.



CCCXLIu. Monasterii S. Bertini Sithiensis protectionem suscipit bonaque confirmat.  Collection des Cartulaires, III, 250.

PASCHALIS episcopus, seruus seruorum Dei, dilecto  filio LAMBERTO, Sithiensis monasterii abbati, eiusque successoribus regulariter substituendis in perpetuum.

Ad hoc in apostolice sedis regimine, Domino disponente, promoti conspicimur, ut, ipso parante, religionem augere, et eius seruis tuitionem debeamus impendere. Tuis igitur, dilecte in Domino fili, abba Lamberte, iustis petitionibus annuentes, Beati Bertini Sithiense cenobium, quod in Taruanensi parochia situm est, cui, Deo auctore, presides, sub tutelam et protectionem sedis apostolice suscipimus, et contra prauorum hominum nequitiam auctoritatis eius priuilegio communimus. Statuimus enim ut uniuersa ad idem monasterium legitime pertinentia uobis uestrisque successoribus quieta  semper et illibata permaneant; ipsum uero monasterium, iuxta predecessorum nostrorum uictoris et Urbani sanctiones, in sua plenius libertate ac immunitate perpetuo conseruetur, quandiu illic regularis ordinis uigor et disciplina permanserit. Porro abbatem in eodem monasterio non alium preesse censemus, nisi quem fratres, communi consensu, uel fratrum pars sanioris consilii, secundum Dei timorem et beati Benedicti Regulam, elegerint. Decernimus ergo ut nulli omnino hominum liceat idem monasterium temere perturbare, aut eius possessiones auferre, uel ablatas retinere, minuere, uel temerariis uexationibus fatigare, sed omnia integra conseruentur eorum, pro quorum sustentatione ac  gubernatione concessa sunt, usibus omnimodis profutura, salua Taruanensis episcopi canonica reuerentia. Si qua igitur ecclesiastica secularisue persona, hanc nostre constitutionis paginam sciens, contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore et sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant.  Amen.

Scriptum per manum Rainerii, scriniarii regionarii et notarii sacri palatii.

Datum Laterani, per manum Ioannis, sancte Romane Ecclesie diaconi cardinalis et bibliothecarii, tertio decimo Kalendas Iulii, indictione quinta, Incarnationis Dominice anno millesimo centesimo duodecimo, pontificatus autem domni Paschalis secundi pape anno tertio decimo.



CCCXLu. Monasterio Aquicinctino asserit ecclesiam S. Georgii prope Hesdinium, a Ioanne episcopo Morinensidatam. 
[MIRAEUS, Opp. diplom., I, 170.]


PASCHALIS episcopus, seruus seruorum Dei, dilecto filio ALUISO  abbati Aquicinensis monasterii, eiusque successoribus regulariter substituendis.

Officii nostri nos hortatur auctoritas, pro ecclesiarum statu sollicitos esse, et que recte statuta sunt, stabilire. Proinde uenerabilis fratris nostri Ioannis Morinensis episcopi cessionem uobis uestroque monasterio factam, litteris presentibus confirmamus. Is enim B. Georgii martyris ecclesiam, iuxta castrum Lesdinium sitam, tibi tuisque successoribus, in cellam omni tempore possidendam concessit,  et assertione chirographi confirmauit, cum omnibus uidelicet terris, pratis, siluis, aquis et molendinis, uel aliis quibuscunque redditibus que tam ab Ingelramno  comite, et Ernulfo Herdinensi et Nicolao milite, quam et ab aliis fidelibus eidem Ecclesie collata sunt. Siquidem id ipsum predecessor suus, bone memorie Gerardus, canonicorum Ecclesie sue consilio et uoluntate concesserat.

Id ipsum igitur et nos presentis decreti auctoritate sancimus, salua nimirum Taruanensis Ecclesie iustitia, sicut supradicti episcopi chirographo delibatum agnoscitur. Altaria quoque duo, scilicet de Fraisnoith et Huby, sicut ab eodem episcopo supradicte ecclesie S. Georgii  concessa sunt, concedimus et decreti presentis auctoritate firmamus.

 Porro sepulturam eiusdem loci ab omni exactione liberam fore decernimus, ut eorum qui illic sepeliri deliberauerint, deuotioni et extreme uoluntati, nisi forte excommunicati, nullus obsistat.

Datum Laterani, XIII Kal. Iulii, indictione u, Incarnationis Dominice anno 1112.



CCCXLuI. Ad Bernardum Antiochenum patriarcham.---Nuntiat se non intendisse, concessione priuilegii supradicti, Antiochene patriarchalis Ecclesie dignitatem imminuere. 
[MANSI, Concil., XX, 1006.]

PASCHALIS episcopus, seruus seruorum Dei, uenerabili fratri BERNARDO Antiocheno patriarche, salutem  et apostolicam benedictionem.

Quamuis inter ceteras sedes apostolica illa sedes emineat, quam Petri apostoli morte in corpore dignatio superna clarificauit, inter Romanum tamen et Antiochenum episcopos tanta quondam legitur caritas exstitisse, ut nulla inter eos diuersitas uideretur. Eadem Petri persona utrasque illustrauit ecclesias. Multa posthac tempora transierunt, quibus  infidelium dominatio unitatem hanc in personis presidentium impediuit. Gratias autem Deo, quod temporibus nostris Christianorum principatum in Antiochena ciuitate restituit. Dignum est igitur, carissime frater, ut eiusdem caritatis unitas firma permaneat: nec de nobis menti tue opinio ulla subrepat quod Antiochenam Ecclesiam deprimere aut inhonorare uelimus. Si quid ergo uel Antiochene uel Hierosolymitane Ecclesie, aliter fortasse quam oportuit, de parochiarum finibus scripsimus, nec leuitati est nec malitie ascribendum, nec propter hoc apud nos est scandalum concitandum: quoniam et locorum longinqua prolixitas, et antiquorum nominum commutatio, que ciuitatibus uel prouinciis accidit, magnam nobis ambiguitatem uel  ignorantiam attulerunt. Ceterum et optauimus, et optamus non scandali sed pacis fomitem fratribus ministrare, suum ius et honorem quibuscunque ecclesiis conseruare.

Datum Laterani, sexto Idus Augusti.



CCCXLuII. Arausicane Ecclesie a Tricastinensi disiuncte libertatem confirmat. 
[Gall. Christ. I, 132.]

. . . . . . Arausice si quidem ciuitatis populus aliquando ita exaltatus est, ut illius ciuitatis nomen uulgaribus passim carminibus celebretur; aliquando ita depressus, ut eius ecclesia, ciuitatis alterius ecclesie uel subdita sit uel unita; rursus per celestis  sapientie dispositionem, nostris, uel maiorum nostrorum temporibus eidem ciuitati et ecclesie tantus est populus restitutus, ut ecclesia eadem archiepiscopi Arelatensis instantia, proprium et cardinalem receperit sacerdotem, iuxta quod de diecesi, que aliquando episcopum habuit, in Africano est concilio constitutum, ut si multiplicatus populus desiderauerit habere proprium rectorem, eius uidelicet uoluntate in cuius potestate est diecesis constituta habeat proprium episcopum. Quia igitur duo episcopi [Guillelmus et Berengarius] nostre memorie temporibus in Aurasie ciuitatis cathedra substituti sunt, nos petitioni tue ac deuotioni multiplicis populi, carissime frater, annuimus, et Chalcedonensis concilii  capitulum sequentes, presentis decreti auctoritate sancimus, ut ciuiles dispositiones Arausice urbis, et publicos ecclesiasticarum quoque parochiarum ordines subsequantur. Itaque tam tibi quam legitimis successoribus tuis integritatem parochie Aurasiensis ita plane confirmamus, sicut antiquitus eam Aurasiensi Ecclesie mansisse cognoscitur, nec Tricastino, uel alicui deinceps episcopo liceat parochie  ipsius fines, uel cetera ad prefatam ecclesiam pertinentia inuadere, uel qualibet machinatione subtrahere; sed omnia uobis et clericis in eadem ecclesia militantibus quieta et integra conseruentur. Si qua igitur in futurum ecclesiastica quelibet secularisue persona, hanc nostre constitutionis paginam sciens contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore et sanguine Dei et Domini Redemptoris nostri Iesu Christi aliena fiat, et in extremo examine districte ultioni subiaceat. Cunctis autem eidem ecclesie iusta seruantibus, sit pax Domini nostri Iesu  Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen, amen, amen.

+ Ego Paschalis catholice Ecclesie episcopus.

Datum Laterani per manum Ioannis, sancte Ecclesie diaconi cardinalis ac bibliothecarii, Xu Kal. Nouembris, indictione u [uI], Incarnationis Dominice anno 1113, pontificatus autem domini Paschalis II pape anno XIu. Cum sigillo domini pape.



CCCXLuIII. Decreta concilii, a Guidone uiennensi aliisque archiepiscopis, episcopis, abbatibus, uienne celebrati, confirmat. 
[MANSI, Concil. XXI, 76.]


PASCHALIS episcopus, seruus seruorum Dei, uenerabilibus fratribus GUIDONI uiennensi archiepiscopo, sedis apostolice uicario, et ceteris archiepiscopis, episcopis et abbatibus, seu Domini sacerdotibus, uienne congregatis, salutem et apostolicam benedictionem.

Cum alicuius morbi detentione caput afficitur, membris omnibus communiter ac summopere laborandum est ut ab eo penitus expellatur. Fratrum siquidem relatione comperimus uos in unum conuenisse, ac per Dei gratiam uienne concilium celebrasse. In quo nimirum de augenda religione, de dispositione ecclesiastica, seu ecclesiasticarum rerum, et de correctione prauorum hominum aduersus  sanctam Ecclesiam insurgentium disseruistis. Unde Deo gratias referimus, et que statuta sunt ibi rata suscipimus et confirmamus, et cooperante Domino Deo illibata permanere censemus. Dilectionem supradicti hortamur episcopi, ut studiose secundum Deum legationem sibi commissam impleat.

Data Laterani, XIII Kal. Nouembris.



CCCXLIX. *Episcopos Hispanie ad synodum »proxima beate Marie festiuitate«  agendam uocat, »ut de Aragonensis regis et Urrace regine negotio et de pacis atque concordie colloquio in presentia sua tractent.«





CCCL Monasterii Nonantulani possessiones et priuilegia confirmat. 
[MURATORI, Antiq. Ital., u, 343.]


PASCHALIS episcopus, seruus seruorum Dei, dilecto in Christo filio, IOANNI, nostris per Dei gratiam manibus in abbatem Nonantulani monasterii consecrato, eiusque successoribus regulariter substituendis in perpetuum.

. . . . . auctoritate debitoque compellimur, pro uniuersarum Ecclesiarum statu satagere, et earum maxime, que apostolice sedi specialius adherent, ac tanquam iure proprio subiecte sunt, quieti, auxiliante Domino, prouidere. Quapropter petitionibus  tuis, fili in Christo carissime, non immerito annuendum censuimus ut Nonantulanum monasterium, cui Deo auctore presides, quod ab ipso fundatore, Aistulfo uidelicet Longobardorum rege, apostolice sedi oblatum est, ad predecessorum nostrorum, eiusdemque apostolice sedis . . . priuilegio muniremus. Per presentis igitur priuilegii paginam apostolica auctoritate statuimus, ut quecunque ad predictum Nonantulanum monasterium in presenti sexta indictione, iuste ac legaliter pertinent, siue in futurum concessione pontificum, liberalitate principum, uel oblatione fidelium iuste atque canonice poterit adipisci, firma tibi tuisque successoribus et illibata permaneant. In quibus hec propriis uisa sunt nominibus adnotanda, ipsum uidelicet  castellum Nonantula, Castellum-uetus, Gallianum, Catinianum, Fainanum, Lizanum, Scoppanum, Sanonum, Campilium, Maranum, Mons Oliueti, pratum Albini, monasterium Sancte Lucie de Roffeno, cum ecclesiis et pertinentiis suis, et ecclesia Sancte Trinitatis de Sauino, Manzolinum, Taiualum, Rastellinum, Sancta Maria in Grumulo, Spina Lamberti, Solaria, Roncalia, Camorana, Sorbaria, Curtiule Siccum, castellum Pellaui, Trecentula, Bundenum, Stagaria, castellum Cella, et Marzalia cum pertinentiis eorum; preterea castellum Cellule, curtem Raguse, et castellum Tedaldi cum omnibus allodiis, que in ipso comitatu Ferrariensi Bonifacius marchio acquisita possedit, uestro in perpetuum monasterio  confirmamus, uti etiam, que comitissa Mathildis de oblatione, quam Sancto Petro et Romane Ecclesie dederat, uobis nuper dedisse cognoscitur, sub censu scilicet annuo unius aurei. Sane nec Mutinensi omnino, nec alicuiquam episcoporum, uel principum, aut alicui ecclesiastice seculariue persone liceat supradicto monasterio, aut eius cellis, uel ecclesiis, aliisue possessionibus grauamen inferre, exactionem imponere, placitum, siue colloquium, preter abbatis ac fratrum uoluntatem indicere uel tenere. Obeunte te nunc eius loci abbate, uel tuorum quolibet successorum, nullus ibi qualibet subreptionis astutia seu uiolentia preponatur, nisi quem fratres communi consensu, uel fratrum pars consilii sanioris, secundum Dei timorem, et beati  Benedicti Regulam elegerint, ab apostolice sedis presule consecrandum, Chrisma, oleum sanctum, consecrationes altarium, siue basilicarum, ordinationes monachorum, qui ad sacros fuerint ordines promouendi, siue clericorum, monasterio, cellis, uel ecclesiis pertinentium, a quo malueritis catholico accipietis episcopo, si quidem gratiam et communionem apostolice sedis habuerit, et si ea gratis ac sine prauitate uoluerit exhibere. Non enim episcoporum cuiquam permittimus, inuito abbate, in monasterio, uel in monasterii cellis, uel ecclesiis, ordinationes facere, missas publicas celebrare, uel earum decimas uindicare. Nec de monasterio ipso, uel eius rebus rescriptum subripere, aut quolibet modo impetrare, cuiquam persone facultas sit.  Quod si forte presumptum fuerit, irritum penitus habeatur. Ad hec adiicientes decernimus ut nulli omnino hominum liceat idem monasterium temere perturbare, aut eius possessiones auferre, uel ablatas retinere, uel iniuste datas suis usibus uindicare, minuere, uel temerariis uexationibus fatigare; sed omnia integra conseruentur eorum, pro quorum sustentatione et gubernatione concessa sunt, usibus omnimodis profutura, ut in omnibus semper apostolice sedis, cuius est proprium, munimine ac protectione congaudeat. Si quis igitur in futurum archiepiscopus aut episcopus, imperator aut rex, princeps aut dux, comes, uicecomes, iudex, castallio, aut ecclesiastica quelibet secularisue persona, hanc nostre constitutionis paginam sciens,  contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem  loco iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant.

Scriptum per manum Crisogoni notarii sacri palatii.

Ego Paschalis catholice Ecclesie episcopus subscripsi.

Data Tiberie per manum Ioannis, sancte Romane Ecclesie diaconi cardinalis, ac bibliothecarii, quarto Idus Nouembris, indictione uI, Incarnationis Dominice anno millesimo centesimo decimo tertio, pontificatus autem domni Paschalis II pape anno XIu  .



CCCLI. Priuilegium pro monasterio Areauallensi. 
[Gall. Christ. uet. ed., t. Iu, p. 113.]


PASCHALIS episcopus, seruus seruorum Dei, dilecto filio GISLEBERTO abbati S. Petri Aureeuallis et eius fratribus in eadem ecclesia canonicam uitam professis tam presentibus quam futuris in perpetuum.

Desiderium quod ad religiosum propositum et animarum salutem pertinere monstratur, auctore Deo, sine aliqua est dilatione complendum.

Quia igitur uos, o filii in Christo karissimi, per diuinam gratiam aspirati, mores uestros sub regularis uite disciplina cercere, et communiter secundum sanctorum Patrum institutionem Omnipotenti deseruire proposuistis, nos uotis uestris paterno  congratulamur affectu; unde etiam petitioni uestre benignitate debita impertimur assensum, uite namque canonice ordinem quem professi estis, presentis priuilegii auctoritate Firmamus, ut ne cui post professionem exhibitam proprium quid habere, neue sine prepositi uel congregationis licentia de claustro discedere liceat interdicimus, et tam uos, quam uestra omnia sedis apostolice protectione munimus.  uobis itaque et successoribus uestris in eadem religione permansuris, ea omnia possidenda perpetuo sanximus, que in presentiarum legitime possidere uidemini, in Pictauiensi uidelicet pago ecclesiam S. Pauli de Hydriaco, S. Martini de Alhaico, S. Hilarii de Borno, S. Martini de Gemellis, S. Petri de Solobria, S. Marie de Toxoneriis, S. Martini de Loono, S. Michelis de Crum, S. Marie de Mosronia, S. Eparchi de Germundo, S. Marie Magdalene de Pristiniaco, S. Benedicti de Boxemia, ecclesiam Sancti uerani, S. Marie Magdalene de Thouarno, S. Pauli de Bosco, S. Stephani de Amaillo, ecclesias Sancti Lupi et S. Pancratii, S. Martini de Salis, et ecclesiam de Bocaico, quas confrater noster Petrus Pictauiensis episcopus uestre conuersationis institutor,  pro communi uictus sustentatione uobis concessit, uel ab eius antecessoribus eidem cenobio date fuerant. Item in pago Andegauensi ecclesiam S. Petri de Damno Petro, et S. Alfini de Torcamo, quas confrater noster Rainaldus Studegauensis episcopus et antecessor ipsius Gaufridus, uestre Ecclesie concesserunt: si qua preterea predia, si que possessiones ab Ecclesie fundatrice Aldcarda uicecomitissa et successoribus eius, seu ab aliis successoribus de suo iure cenobio uestro oblata sunt, aut in futurum offerri Domino largiente contigerit, uel aliis iustis modis acquisita sunt uel acquiruntur in posterum, firma uobis uestrisque successoribus et illibata permaneant. Decernimus ergo ut nulli omnino hominum liceat eamdem ecclesiam temere  perturbare, aut eius possessiones auferre, uel ablatas retinere, minuere, uel temerariis uexationibus fatigare, sed omnia integra conseruentur eorum, pro quorum sustentatione ac gubernatione concessa sunt, usibus profutura, salua Pictauiensis episcopi debita reuerentia. Sane ipsum locum in canonice discipline obseruantia quiete et libere, largiente Domino, perpetuo permanere sanximus, sicut a supradicto fratre nostro Petro Pictauiensis Ecclesie episcopo constitutum est. Si qua igitur in futurum ecclesiastica quelibet secularisue persona, hanc nostre institutionis paginam sciens, contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui dignatione careat, reamque se diuino  iudicio existere de perpetrata iniquitate cognoscat, et sacramento, corpore ac sanguine Dei et Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen, amen, amen.

Scriptum per manum Glisogoni notarii sacri palatii.

Data Princerni, per manum Ioannis sancte Romane Ecclesie diaconi cardinalis ac bibliothecarii, XuII Kalend. Decemb., indict. uI. Incarnationis Dominice  anno 1113 [1112], pontificatus autem domni Paschalis secundi pape anno XIu.

Ego Paschalis catholice Ecclesie episcopus.



CCCLII. »Episcopis per Daciam constitutis inter cetera: De censu etiam quem B. Petro predecessores uestri singulis annis instituerunt, fraternitatem uestram una cum eodem fratre nostro Lundense archiepiscopo uolumus esse sollicitam, ne in ipso negotio fraudem Romana Ecclesia ulterius patiatur, sed integre huiusmodi caritatis debitum prudentia uestra satis sapienter suscipiat.«





CCCLIII. Ad Baldricum episcopum Nouiomensem et Tornacensem. ---Ne monasterii S. Martini fratres uexari a clericis Tornacensibus sinat. 
[D'ACHERY, Spicil. edit. de Labarre, II, 915.]


PASCHALIS episcopus, seruus seruorum Dei, uenerabili fratri BALDRICO Nouiomensi seu Tornacensi episcopo, salutem et apostolicam benedictionem.

Fraternitati tue iam secundas litteras misimus, ut monachis Sancti Martini iustitiam faceres de iniuriis illis quas a clericis Tornacensibus patiuntur: ceterum eamdem iustitiam exercere diu multumque fraternitas tua dissimulauit, unde opportunum duximus idem negotium Lamberto Atrebatensi, et Ioanni Morinensi comprouincialibus fratribus commisisse, qui nimirum tanquam religiosi uiri ad pacem uehementius  intendentes, idem negotium minus canonice tractauerunt. Quamobrem nos utramque partem ad nostram presentiam euocauimus. Ipsis itaque clericis ex sanctorum Patrum auctoritate monstrauimus quam indebite in decimarum exactione et sepulturarum prohibitione monachos pregrauarent. Beatus enim Gregorius Augustino Anglorum episcopo scribens: »Communi, ait, uita uiuentibus iam de faciendis portionibus, uel exigenda hospitalitate, et adimplenda misericordia nobis quid erit loquendum, cum omne quod superest in causis piis ac religiosis erogandum est.« Quartus autem Leo synodali constitutione decreuit, ut decime et primitie, seu quecunque oblationes uiuorum et mortuorum ecclesiis Dei fideliter reddantur a laicis. Ubi notandum  quod non a monachis, sed a laicis reddi decime iubeantur. Monachi namque cum eorum plerique aut leuite, aut sacerdotes sint, aut aliis ecclesiasticis ordinibus perfruantur, cum assidue per Dei gratiam diuinis inseruiant ministeriis, immunes profecto ab huiusmodi exactionibus sunt habendi. Idem etiam Leo episcopis Britannie scribens, illis tantum Ecclesiis que plebes uocantur, deberi decimas indicat, ubi sacrosancta dantur baptismata; in quibus uidelicet uerbis euidenter apparet causa baptismatis, eucaristie, penitentie seu ceterorum officiorum que a clericis populo exhibentur, decimas a populo esse reddendas; in quibus omnibus nullum a clericis seruitium monachorum conuentibus exhibetur. Porro de sepultura  monasteriis permittenda, B. Gregorii habetur manifesta sententia. Ioannem enim ueteris urbis episcopum, in monasterio sepeliri mortuos prohibentem, his uerbis cohibere curauit: »Si ita est, ait, a tali uos hortor inhumanitate recedere, et sepeliri mortuos ibidem, uel celebrari missas nulla ulterius habita contradictione permittas, ne denuo querelam de his que acta sunt Agapitus uir uenerabilis ad me depromere compellatur.« Hac sanctorum Patrum auctoritate comperta et ueritatis ratione cognita, predicti qui ad nos uenerant clerici Tornacenses debita humilitate cesserunt, et de cetero se nullam super his querelis molestiam monachis illaturos polliciti sunt. Tuam ergo sollicitudinem, frater carissime, commonemus ne ulterius supra dicti monasterii  fratres patiaris molestiis talibus infestari, neque cathedram ibi colloces, neque aliud quid inferas quo regularis ordo turbetur. De his autem eleemosynarum partibus, que a morientibus ecclesiis relinquende, uestra interest diecesis uestre parochianos instruere, ut per tue uigilationis diligentiam largiente Domino tam clericis quam monachis iusta seruentur, et Ecclesiis pax firma permaneat.

Data Laterani per manum Ioannis cardinalis, Iu Kalend. Nouembris.



CCCLIu. Ad Galonem Parisiensem episcopum et capitulum Ecclesie Parisiensis.---Ut Ecclesie Parisiensis famuli ad dicendum testimonium in causis forensibus admittantur. 
[MANSI, Concil., XX, 1036, ex magno Pastorali Ecclesie Paris.]


PASCHALIS episcopus, seruus seruorum Dei, uenerabili fratri GALONI, et capitulo Pariensis Ecclesie, salutem et apostolicam benedictionem.

Sicut ex relatione uestra et ex litteris regis intelleximus, Parisiensis Ecclesia magnum hactenus rerum suarum patiebatur incommodum pro eo quod ipsius Ecclesie famuli, qui apud uos serui uulgo improprie nuncupantur, in forensibus et ciuilibus causis uel placitis, aduersus liberos homines non admitterentur in testimonium. Cui rei dilectus filius noster Lodoicus Francorum rex pro utilitate ecclesiastica ita consulendum arbitratus est, ut episcoporum  ac procerum consilio et assensu institueret, Parisiensis Ecclesie famulos in omnibus causis, placitis et negotiis, aduersus omnes homines, tam liberos quam seruos, liberam et perfectam habere testificandi et bellandi licentiam, ita ut nemo eorum testimonio, pro ecclesiastice seruitutis occasione, calumniam inferat. Nos itaque, petitionem uestram rationabilem perpendentes, idipsum pro ecclesiastice utilitatis et iustitie intuitu decreti nostri assertione firmamus. Neque enim equum est ecclesiasticam familiam iisdem conditionibus cerceri, quibus serui secularium hominum cercentur. Sicut igitur prenominatus Francorum rex regia benignitate instituit,  ita nos ecclesie uestre familiam, que sub episcopi seu canonicorum iure constitit, hac nostre auctoritatis concessione donamus, ut in forensibus et ciuilibus causis, uel placitis, aduersus quaslibet seculares personas in testimonium efficaciter admittatur, nec propter ecclesiastice clientele obnoxietatem, si alia non impediunt, eorum testimonium refutetur.

Datum Beneuenti per manum Ioannis, sancte Romane Ecclesie diaconi cardinalis ac bibliothecarii, IX Kal. Februarii  , indict. uI, Incarnationis Dominice anno 1114, pontificatus autem domni Paschalis II pape anno XIu.



CCCLu. Ad Henricum imperatorem. 
[MANSI, Concil., XX, 1095.]


PASCHALIS episcopus, seruus seruorum Dei, dilecto in Christo filio HENRICO imp. Augusto, salutem et apostolicam benedictionem.

Cum amicorum magna sit, maior quidem inter homines est paterna dilectio. uerum quidquid circa te alii loquantur, quidquid blandiantur nostrum est ueritatem tibi liquidius ostendere, ac honori et saluti tue ueraciter prouidere, A. , siquidem cancellarium tuum a te captum esse audiuimus; de quo quantum nouimus, quantum experti sumus, testimonium ferimus, quia te super omnia diligebat. Qua de re  multi profecto tam amici quam inimici loquuntur aduersus te. Te igitur, tanquam pater filium, commonemus ut cum salute regni tale super hoc consilium nanciscaris, quatenus nec persona tua et regnum ullam incurrat infamiam et ille liberationis gratiam consequatur.

Datum Beneuenti, uIII Kal. Febr.



CCCLuI. Sententia super controuersia inter abbates Casinensem et monasterii Terre Maioris, super ecclesia S. Marie de Casali Plano, que Casinensi adiudicatur. 
[COCQUELINES, Bullarum Collect. II, 147.]

PASCHALIS episcopus, seruus seruorum Dei, fidelibus  omnibus per Campaniam, et Apuliam uel Capitanatum, siue Samnium, salutem et apostolicam benedictionem

Rerum gestarum series ad hoc litterarum fidei committuntur, ne illarum ueritas posterorum memorie subtrahatur. Diuturne igitur litis, que inter Casinensem et monasterii Terre Maioris abbates acta est super ecclesia S. Marie de Casali Plano, eiusque possessionibus, decisionem litteris mandari precipimus, ne aliqua inter eos turbationis occasio in posterum relinquatur. Casinensis enim abbatis reuerende memorie Oderisii querelam accipientes aduersus monasterii Terre Maioris abbatem, quod  ecclesiam supradictam de Casali Plano inuaserit, missis iterum atque iterum litteris, opposita etiam interdictione uel loci uel ordinis, monasterii Terre Maioris abbatem cegimus, licet ad nos uenire dissimularet, ut supradictum Oderisium abbatem de prefata Casalis Plani ecclesia inuestiret. Post abbatis Oderisii obitum, certum agendi tempus utrique parti iniunximus, precipientes eos omnino paratos ad peragendam causam deliberato termino conuenire. Statuto itaque tempore Girardus Casinensis abbas et Benedictus Terre Maioris, ante nostram presentiam conuenerunt. Data est per biduum iurisperitis licentiam disputandi. Nouissime actores monasterii Terre Maioris probationem possessionis quadragenarie intenderunt. Ceterum eorum testes  non ex uisu et auditu, sed ex fama testimonium profitentes, nec legibus, nec canonibus suscipi potuerunt. Casinenses uero quadragenarie, uel tricenarie possessionis interruptionem modis talibus astruebant. Testes duos note religionis monachos, unum episcopum, alterum diaconum protulerunt, qui se presentibus, presente etiam bone memorie Benedicto monasterii Terre Maioris abbate, supradictam S. Marie de Casali Plano ecclesiam per Desiderium memorie felicis abbatem, locatam Rodulfo presbytero asserebant, sicut in locationis descriptione ostendebatur, sub censu sex byzantiorum, anno Dominice Incarnationis millesimo septuagesimo primo. Tres etiam ab eis laici testes prolati sunt, qui se uidisse profiterentur per annos quadraginta,  priusquam in ecclesiam illam Terre Maioris monasterium inuasisset, Casinensis monasterii monachos ibidem fuisse prepositos: uidisse etiam Rodulphum presbyterum, qui locationem superius memoratam ab abbate felicis memorie Desiderio acceperat, prefatam sex byzantiorum pensionem Casinensi monasterio persoluentem. Legum igitur auctoritate perspecta, huiusmodi iudicium a fratribus nostris editum, et a nobis est per Dei gratiam confirmatum. Postquam actores monasterii Terre Maioris defecerunt a probatione quam intenderant quadragenarie possessionis super S. Maria de Casali Plano, nos eis super hoc negotio perpetuum silentium indicimus, et dominium eiusdem ecclesie de Casali Plano cum possessionibus suis apud Casinense  monasterium quiete in perpetuum remanere sancimus. Hac nimium discussione hoc tenore iudicii supradictam B. Marie de Casali Plano ecclesiam cum possessionibus suis uenerabili filio nostro Girardo abbati Casinensi in ius et possessionem perpetuam Casinensis monasterii restituimus: quam uidelicet inconcussam et stabilem permanere auctoritate apostolice sedis decernimus.

Scriptum per manum Crisogoni notarii sacri palatii.

    Ego Paschalis catholice Ecclesie episcopus in presentia nostra hoc factum iudicium confirmaui et subscripsi.
    Ego Sennes Dei gratia Capuanus archiepiscopus iudex datus, interfui et subscripsi.
     Ego Cono Richardus Albanensis episcopus subscripsi.
    Ego Landulfus Beneuentanus archiepiscopus iudex, interfui et subscripsi.
    Ego Gregorius Terracinensis episcopus iudex datus, interfui et subscripsi.
    Ego Gualo Parisiensis episcopus iudex datus, interfui et subscripsi.
    Ego Ascherus Centumcellensis episcopus iudex datus, interfui et subscripsi.
    Ego Raimundus Ausciorum archiepiscopus, interfui et subscripsi.
    Ego Almericus Claramontensis episcopus, interfui et subscripsi.
    Ego Willelmus Dei gratia Troianus episcopus,  interfui et subscripsi.
    Ego Anastasius cardinalis presbyter tituli Beati Clementis subscripsi.
    Ego Romoaldus diaconus cardinalis, iudex datus, interfui et subscripsi.
    Ego Boso cardinalis iudex datus, interfui et subscripsi.
    Ego Geruasius Telesini monasterii abbas, interfui et subscripsi.
    Ego Rollandus Antiochene Ecclesie legatus, interfui et subscripsi.
    Ego Pontius Antiochene Ecclesie legatus, interfui et subscripsi.


Actum Beneuenti in palatio principali, II Idus Februarii; preter hos subscriptos, alii etiam plures  interfuerunt, tam episcopi quam abbates: Riso uidelicet Barensis; Leo Ostiensis; Fulco uenusinus.

Datum Beneuenti per manum Ioannis, sancte Romane Ecclesie diaconi cardinalis ac bibliothecarii, Idibus Februarii, indictione uI, Incarnationis Dominice anno 1113, pontificatus autem domni Paschalis II pape anno XIu.



CCCLuII. Bulla qua apostolice sedis tuitionem concedit xenodochio S. Ioannis Hierosolymitani. 
[MANSI, Concil., XXI, 87.]

PASCHALIS episcopus, seruus seruorum Dei, uenerabili filio GERAUDO, institutori ac preposito Hierosolymitani xenodochii, eiusque legitimis successoribus  in perpetuum.

Pie postulatio uoluntatis effectu debet prosequente compleri. Postulauit siquidem dilectio tua xenodochium quod in ciuitate Ierusalem iuxta Beati Ioannis Baptiste ecclesiam instituisti, apostolice sedis auctoritate muniri, et B. Petri apostoli patrocinio confoueri. Nos itaque piis hospitalitatis tue studiis delectati petitionem tuam paterna benignitate suscipimus, et illam Dei domum, illud xenodochium, et sub apostolice sedis tutela et B. Petri protectione persistere, decreti presentis auctoritate sancimus. Omnia ergo que ad sustentandas peregrinorum et pauperum necessitates, uel in Hierosolymitane Ecclesie, uel aliarum Ecclesiarum parochiis et ciuitatum  territoriis per tue sollicitudinis instantiam eidem xenodochio acquisita, uel a quibuslibet fidelibus uiris oblata sunt, aut in futurum largiente Deo offerri, uel aliis iustis modis acquiri contigerit, queque a uenerabilibus fratribus Hierosolymitane Ecclesie episcopis concessa sunt, tam tibi quam successoribus tuis, et fratribus peregrinorum illic curam gerentibus, quieta semper et integra conseruari precipimus. Sane fructuum uestrorum decimas, quos ubilibet uestris sumptibus laboribusque colligitis preter episcoporum uel episcopalium ministrorum contradictionem xenodochio deliberauerunt, ratas haberi decernimus. Obeunte te nunc eius loci prouisore atque preposito, nullus ibi qualibet subreptionis astutia seu uiolentia preponatur, nisi quem  fratres ibidem professi secundum Deum prouiderint eligendum. Preterea honores siue possessiones quas idem xenodochium ultra seu citra mare, in Asia uidelicet uel in Europa, aut in presenti habet, aut in futurum largiente Domino poterit adipisci, tam tibi quam successoribus tuis hospitalitatis pio studio imminentibus, et per uos eidem xenodochio in perpetuum confirmamus. Ad hec adiicientes decernimus ut nulli omnino hominum liceat idem xenodochium temere perturbare, aut eius possessiones auferre, uel ablatas retinere, minuere uel temerariis uexationibus fatigare; sed omnia integra conseruentur eorum, pro quorum sustentatione et gubernatione concessa sunt, usibus omnimodis profutura. Sane xenodochia, siue ptochia in Occidentis partibus penes  burgum S. Aegidii Asten, Pisani Barum, Ydrontum, Tarentum, Messanam, Hierosolymitani nominis titulo celebrata, in tua et successorum tuorum subiectione ac dispositione, sicut hodie sunt, in perpetuum manere statuimus. Si qua igitur in futurum ecclesiastica quelibet secularisue persona, hanc nostre constitutionis paginam sciens, contra eam temere . . . . . tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore et sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis  autem eidem loco iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen, amen.

    Ego Paschalis catholice Ecclesie episc. SS.
    Ego Richardus Albanensis episc. SS.
    Ego Landulfus Beneuentanus archiep. legi et SS.
    Ego Cono Prenestine Eccl. episc. legi et SS.
    Ego Anastasius card. presbyt. tituli Beati Clementis SS.
    Ego Gregor. Terrac. episc. legi et SS.
    Ego Ioannes Melitensis episc. legi et SS.
    Ego Romoaldus diac. card. Rom. Eccl. SS.
    Ego Gregorius card. presbyt. tituli S. Crisogoni legi et SS.


 Datum Beneuenti per manum Ioannis, sancte R. Ecclesie cardinalis ac bibliothecarii, Xu Kal. Martii, indictione uI, Incarnationis Dominice anno 1113, pontificatus autem domini Paschalis PP. II anno XIu.



CCCLuIII. Lanuino, Turris priori, concedit ut »anachoretas doceat et benedicat.«





CCCLIX. Ad Bernardum Antiochenum patriarcham.---Significat priuilegium Hierosolymitane Ecclesie in preiudicium Antiochene non concessisse. 
[MANSI, Concil., XX, 1010.]

 PASCHALIS episcopus, seruus seruorum Dei, cepiscopo BERNARDO Antiocheno patriarche, salutem et apostolicam benedictionem.

Sicut aliis litteris fraternitati tue scripsimus, nos et personam tuam, et ecclesiam tibi commissam, plena caritate diligimus: nec ullo modo uolumus honorem uestre dignitatis imminui, quin Antiocheni patriarchatus prelatio, sicut preteritis temporibus conseruata est, ita etiam in futurum integra, prestante Domino, conseruetur. Illud autem, quod filio nostro Balduino Hierosolymitanorum regi per nuntios suos intercedenti concessimus, caritatem uestram omnino conturbare non debet, si litterarum nostrarum sensum interius perscruteris. Sic enim in eis scriptum est: »Ecclesiarum, que illis in partibus  fuerunt uel sunt, terminos atque possessiones diutina infidelium possessio tyrannisque confudit. Cum itaque certos eis fines assignari presenti deliberatione nequeamus, tuis non immerito precibus duximus annuendum ut, quia pro Hierosolymitane ecclesie sublimatione personam tuam extremis periculis deuouisti, quascunque infidelium urbes ceperis uel cepisti, eiusdem ecclesie regimini dignitatique subiaceant.« Eodem sensu illa etiam uerba discutienda sunt, que felicis memorie Gibelino Hierosolymitano patriarche de ciuitatibus atque prouinciis scripsimus, que supradicti Balduini regis prudentia et exercituum eum sequentium sanguine per Dei gratiam acquisite sunt. Siquidem ecclesias illas,  quibus certi fines assignari possunt, quarum termini ac possessiones diutina possessione ac tyrannide confusi non sunt, et ipsarum ecclesiarum urbes, illi uolumus ecclesie subiacere, ad quam ex antiqua sciuntur iustitia pertinere. Non enim uolumus aut propter principum potentiam, ecclesiasticam minui dignitatem; aut pro ecclesiastica dignitate, principum potentiam mutilari.

Data Beneuenti, decimo quinto Kalendis Aprilis.



CCCLX. Ad Balduinum regem Hierosolymitanum.---Eiusdem argumenti. 
[Ibid., col. 1011.]

PASCHALIS episcopus, seruus seruorum Dei, carissimo  BALDUINO illustri Hierosolymitanorum regi, salutem et benedictionem apostolicam.

Concessio illa, quam nos petitioni tue accommodauimus, ut quascunque infidelium urbes ceperis, uel cepisti, Hierosolymitane ecclesie regimini dignitatique subiaceant, non parum cum fratrem nostrum Bernardum patriarcham, tum uniuersam Antiochenam turbauit Ecclesiam. Cum enim nos concessionem illam super illis ecclesiis indulserimus, quarum terminos et possessiones diutina infidelium possessio et tyrannis confudit, illi eas ecclesias a Hierosolymitano patriarcha, te conniuente inuasas conqueruntur, de quibus ambiguitas nulla sit, quin eas, etiam Turcarum uel Sarracenorum temporibus, sedes Antiochena possederit: quia earum episcopi, etiam infidelium  oppressi tyrannide, Antiocheno patriarche obedientiam exhibebant. Porro nos litteris ad supradictum patriarcham missis, Antiocheni patriarchatus prelationem, sicut ab antiquis patribus distributa et preteritis temporibus conseruata est, ita etiam in futurum integram seruari sanxeramus. Tuam igitur strenuitatem monemus, et monentes precipimus, ne a te, inuasiones huiusmodi fieri, ubi manifesta est ueritas, permittantur; sed unaqueque ecclesia iustitie sue limitibus perfruatur. Nec enim possumus manifeste sanctis patrum nostrorum constitutionibus obuiare: nec omnino uolumus, aut pro principum potentia, ecclesiasticam minui dignitatem; aut pro ecclesiastica dignitate, principum potentiam  mutilari, ne apud uos occasione alterutra, pax, quod absit! turbetur Ecclesie. Clericis quoque Hierosolymitanis per presentia scripta precipimus, quandoquidem paternas possessiones et patriam pro ecclesie, ut creditur, exaltatione, pro religionis obseruantia reliquerunt: ut iure Hierosolymitane ecclesie sint contenti, nec iniuste aut procaciter ea usurpare contendant, que certo sciuntur ad ius Antiochene ecclesie pertinere. Omnipotens Dominus sua te in omnibus dextera protegat, de hostibus Ecclesie triumphare concedat.

Data Laterani, decimo quinto Kalendas Aprilis.



CCCLXI. Priuilegium pro monasterio S. Nicasii Remensi. 
[MARLOT, Metropol. Remens. II, 253.]

PASCHALIS episcopus, seruus seruorum Dei, dilecto filio IORANNO abbati Sancti Nicasii, salutem et apostolicam benedictionem.

 In pastorum specula constituti . . . . . . Quamobrem nos tam tibi quam successoribus tuis ecclesiam Sancti Petri de Ruminiaco, cum altari Sancti Sulpitii, que de manibus militaribus erepta sunt, iuxta petitionem uenerabilis fratris nostri Rodulfi Remorum archiepiscopi confirmamus, altare item de Luneio et altare de Clerum, etc.

Datum Laterani, Iu Idus Aprilis, an. 1114, pontificatus domini Paschalis XIu.



CCCLXII. Priuilegium generale monasterii S. Nicasii. 
[uARIN, Archiues administr. de Reims, I, I, 261.]


PASCHALIS episcopus, seruus seruorum Dei, dilecto filio IORANNO abbati Sancti Nicasii, eiusque successoribus regulariter substituendis in perpetuum.

In pastorem super Ecclesiam constituti, necesse habemus furibus et latronibus obuiare, et secularium hominum presumptionem, qui uidelicet ecclesias et ecclesiarum res tanquam proprias uindicant et pertinaciter usurpant, decreti nostri constitutione retundere. Proinde nos, carissime fili, tuis postulationibus annuentes, Beati Nicasii monasterium . . . . .  apostolice sedis auctoritate munimus, eidem . . . . . confirmantes uictam Sancti Hilarii quam Geruasius Remorum archiepiscopus de proprio suo a quibusdam militibus . . . . . comparauit; atque ab omnium hominum seruitio prorsus emancipatam, Deo et sancto Nicasio pro remedio anime sue cum omnimoda libertate possidendam, contradidit cum banno, et iustitia, et manso indominicato, terris adiacentibus, et pascuis, et liberis exitibus eiusdem uille, cum sedibus molendinorum ab omni exactione liberorum, tam in uilla quam extra uillam; cursum etiam aque et totum piscatorium, a prato unde habitatores Sancti Martini debent beato Nicasio herbagia, usque ad diuisionem territorii montis Sancti Remigii; ecclesiam Sancti Hilarii et tres  partes totius decime, totamque decimam nutrimentorum curtis monachorum; apud Sarnacum terram uni caruce sufficientem, et sex falcaturas prati, dimidium molendini et totius piscatorii; medietatem totius alodii de Haiderici curte, et omnium appenditiorum eius; ecclesiam de uilterzeto cum tota decima, et uno manso terre arabilis; ecclesiam de Betenacurte, cum duobus capellis Sancti Simeonis et Sancti Nicolai seruaturi; omnesque aisantias terre totius dominii prefati, ad opus monachorum Deo et beate Marie de Betenacurte seruientium, totamque decimam agriculture et nutrimenti ipsorum: qui etiam retentis ex more et usu eleemosynis sibi dimissis, omnesque parochianorum eleemosynas, parochiali presbytero concessas necnon et offerendas ad manum ipsius presbyteri siue capellani uenientes, dimidiant, eorumque dimidium sibi uindicant preter confessiones, et duos nummos nuptiarum et benedictionum, et unum reconciliationis,  qui specialiter ad sortem pertinent sacerdotis; ecclesiam et uillam de Sennicurte cum tribus appenditiis suis Calmontana, Senuifa, et Rarauilla, cum tota decima, et cursu aque, pratis, terris et siluis, cum uineis ad Sennicurtem pertinentibus; et horum omnium banno et iustitia . . . . . totam decimam de uertiti; totam decimam de Mello fonte; totam decimam de Lisuniis usque ad fossam secus Berlize pertingentem, et ad ecclesiam de Sennicurte pertinentem; palatium de Munceio cum omnibus terris infra ambitum murorum iacentibus, et  omnimoda libertate; allodium etiam in uilla subiacente in campis et siluis; querutum sub monte, et nemus de Arsuris, et domum in media uilla; dimidium molendini in ualle de Cierge; Ioannem Asinum et Alardum Luseum cum omni possessione eorum; terram de uiuers ante portam Radulfi, molendinum, uineam et pratum de Warne; quarterium terre, et pratum de Reomela; casam ecclesie de Maceriis; terram ad campilium soluentem quatuor solidos et octo den. cum silua eiusdem uille, cum uanna et cursu aque, cum banno et iustitia; siluam etiam desuper Cierge; ecclesiam Sancte Marie Magdalene de Cimaco, cum hospitali et domo ante ianuam, et hortis post ecclesiam iacentibus; ecclesiam et uillam Sancte Genouefe cum appenditiis  suis; alodium Sancte Genouefe in campis et fere duarum leucarum, siluis, et pratis et aquis, et molendinis, seruis et ancillis, cum banno et iustitia, et horum omnimoda libertate; nonam totius agriculture domini de Cimaco in toto Sarto quam dedit dominus Alardus de Cimaco perpetuo possidendam; ecclesiam Sancti Petri de Ruminiaco, cum omnimoda libertate dotis sue que dicitur mons Baie et Ailimpre; altare Sancti Supplicii cum duabus capellis ad Euernis et Liuinis; liberum mercatum et theloneum cum estallagiis ad uincula Sancti Petri, cum scholis, seruis et ancillis et nonam prati, et trium culturarum domini Ruminiacensis; medietatem Auguste, molendini, furni, siluarum  et terrarum, cum banno et iustitia, et tertia parte decimarum; uillam Pree cum casa ecclesie Sancti Albini, siluis, terris, molendino, seruis et ancillis, banno et iustitia; altare de Antinno cum capellis . . . . . Fouzis et Ogias  ; altare de Attouillari cum dote sua, et tertia parte decime; altare de Bunut; altare de Hanape; Alauio; molendinum, terras et pratum, et quartam partem Flengni; predium de Wlfereio confirmamus et tibi . . . . . tres partes duarum uillarum Sincelie, et Subnaym cum omni reditu, et solita exactione, cum duabus ecclesiis, seruis et ancillis, siluis pratis et campis; quarum trium pro triginta marcis ab ecclesia Sancti Nicasii redimendas; altare cum ecclesia de Morlines; dimidium allodii Florinensis, post obitum Alpaidis et secunde  generationis sue, cum omnibus appenditiis suis, ad ecclesiam Sancti Nicasii iure possessionis, sine calumnia libere transiturum, cum medietate de Anoluit et ecclesia cum suis appenditiis . . . . . nulli igitur hominum liceat, etc., etc.

Data Laterani per manum Ioannis . . . . . diaconi  cardin. ac bibliothecarii, Iu Idus April., indict. uI . . . . , anno . . . . . 1114  , pontificatus domni Paschalis secundi pape anno XIu.



CCCLXIII. Monasterio Anianensi cellam Cordanicensem addicit. 
[MABILL. Annal. Bened., u, append. 695.]

PASCHALIS episcopus, seruus seruorum Dei, dilecto filio PETRO, Anianensis monasterii abbati, salutem et apostolicam benedictionem.

Apostolice sedis auctoritate debitoque compellimur, pro uniuersarum Ecclesiarum statu satagentes, earum quieti, auxiliante Domino, prouidere. Eapropter opportunum duximus, dum in Galliarum  partibus moraremur, controuersiam illam, que inter Case Dei monasterium et Anianense cenobium super cella de Gordanico agebatur, uenerabilibus fratribus Arberto Auenionensi, Eustachio ualentino, Hismioni Diensi episcopis discutiendam determinandamque committere, qui nimirum utriusque partis ratiocinationibus diligenter discussis et canonice examinatis, sicut ex eorum allegatione chirographoque comperimus, et perspectis pontificalibus ac regalibus instrumentis et aliarum chartarum indiciis iustum esse senserunt, et scriptis subscriptionibusque sanxerunt, ut monasterium Anianense prefatam cellam de Gordanico ad Dei seruitium regere ac perpetuo habere deberet: ut  enim uerbis ipsorum loquamur, inter primam iustam acquisitionem et ultimam iustam reuestitionem, quam per nos acceperant, nullam inuenire potuerunt iustam ipsius possessionis interruptionem. Nos ergo supradictorum fratrum, quos in hoc negotio nostri uice iudices dedimus, litterarum presentium decreto iudicium confirmamus, et supradictam cellam de Gordanico tibi, carissime Petre abbas predicti Anianensis monasterii, tuisque successoribus firmam et quietam in perpetuum manere sancimus, precipientes et interdicentes ne super hac ulterius querimonia Case Dei fratres Anianense cenobium inquietare presumant, sed ut quiete ac libere sub Anianensis cenobii iure ac possessione in perpetuum conseruetur cum omnibus pertinentiis ac  possessionibus suis, sicut a Lodoico imperatore Caroli Magni imperatoris filio concessum ac traditum Anianensi cenobio per instrumenti regalis memoriam declaratur. Si qua igitur in futurum ecclesiastica quelibet secularisue persona, hanc nostre confirmationis paginam sciens, contra eam  temere uenire tentauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat, nisi secundo tertioue commonita presumptionem suam congrua satisfactione correxerit. Cunctis autem eidem cenobio iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen, amen, amen.

Ego Paschalis catholice Ecclesie episcopus SS.

Datum Laterani per manum Ioannis, sancte Romane  Ecclesie cardinalis ac bibliothecarii, II Idus Aprilis, indictione uI [l. uII], Incarnationis Dominice anno 1114, pontificatus quoque domni Paschalis pape secundi XIu.



CCCLXIu. Episcopos et principes Hispanie hortatur ut ecclesiarum subuersionibus, cedibus, rapinis, incendiis finem imponant. 
[MANSI, Concil., XXI, 118.]

PASCHALIS episcopus, seruus seruorum Dei, uenerabilibus fratribus BERNARDO primati, et ceteris episcopis et principibus Hispanie, salutem et apostolicam benedictionem.

 Regionum uestrarum calamitates, ecclesiarum  subuersiones, cedes, rapinas, incendia dolemus apud uos plura fieri, quam a nobis ualeant enarrari. Quamobrem prudentiam uestram litteris presentibus commonemus, ut tantorum malorum remedia communicatis consiliis requitatis. Nos quidem, opitulante Deo, quanto maturius potuerimus, apostolice sedis legatum ad uos mittere deliberauimus. Interim prouida nobis diuinitus facultate, paci publice prouidere curetis in congregatione pontificum, et quid in ea canonice actum, suum in posterum apostolica auctoritate sortiatur effectum. Illos sane proceres, siue milites, qui honores, obedientias, uillas, et cetera bona ecclesiastica inuaserunt, et occupant, nisi ab eadem inuasione desistant, ab Ecclesie consortio remouemus. Uniuersarum  etiam partium incentores, per quos bella apud uos, et flagitia cetera perpetrantur, nisi ab hac malignitate desistant, excommunicationi subiicimus. Pax nostra et salus nostra Dominus, pacem uestram et salutem uestram misericorditer operetur.

Dat. Lateram, XuIII Kal. Maii.



CCCLXu. Priuilegium de burgo  et de concordia intra abbatiam S. Remigii iam dicti et abbatiam de S. Nichasio . 
[uARIN, Archiues adm. de Reims, I, I, 264. Archiu. de Saint-Remi, liasse 17, no 1.---Cart. B. de S. Remi, p. 7.---Cart. A, id. p. 47.]


PASCHALIS episcopus, seruus seruorum Dei, domno  filio AZENARIO abbati uenerabilis monasterii Sancti Remigii eiusque successoribus regulariter promouendis in perpetuum.

 De Deo et homine Iesu Christo, capite uidelicet nostro, scriptum est: Quoniam ipse est pax nostra qui fecit utraque unum. Item de ipso scriptum est:  Qui factus est sapientia nobis a Deo et iustitia. Dignum ergo est ut qui ipsius capitis membra sumus, inferioribus membris que uidelicet sunt membra de membro, debeamus secundum ipsius gratiam et pacem prouidere, et iustitiam sapienter decernere; unde opportunum fuit dissensionis ac iurgiorum causas monasteriorum Sancti Remigii et  Sancti Nichasii de medio tollere, que inter eadem monasteria de interiacenti burgo emerserant. Sicut ergo in confratrum nostrorum Radulfi Remensis archiepiscopi et quorumdam comprouincialium episcoporum presentia, tibi uenerabilis fili Azenari, . . . et Geranno uenerabili abbati sancti Nichasii eiusdem burgi iura distincta sunt, sic nostre assertionis  distinctione firmamus, ut Beati Remigii abbas in eodem burgo teneat singulariter iustitiam, et ter in anno placita; communiter uero cum Remensi archiepiscopo mensuram annone, et uini roaticium, et latronem, si ibi captus fuerit . . . Cetera beati Nichasii abbas teneat sicut in priuilegii nostri adnotationibus continentur. Parochiam uero eiusdem burgi, ecclesia Beati Timothei quiete pacificeque teneat, ut nulla deinceps inter eadem monasteria super his rebus dissensionis occasio relinquatur . . . . .

Datum Laterani, per manum Ioannis sancte Romane Ecclesie cardinalis et bibliothecarii, XuII Kalend. Maii, indictione uI, Incarnationis . . . . . anno 1114, pontificatus domni Paschalis II pape anno  XIu



CCCLXuI. Monasterii S. uictoris Massiliensis possessiones confirmat. 
[Gall. Christ. I, 115.]

PASCHALIS episcopus, seruus seruorum Dei, dilecto in Christo filio OTTONI abbati Massiliensis monasterii, et eiusdem successoribus regulariter substituendis in perpetuum.

Apostolice sedis auctoritate debitoque compellimur, pro uniuersarum ecclesiarum statu satagere, et earum quieti auxiliante Domino prouidere. Eapropter petitionibus tuis, fili in Christo carissime Otto, non immerito annuendum censuimus, ut Massiliense  monasterium cui Deo auctore presides, ad predecessorum nostrorum Gregorii uII et Urbani II exemplar, apostolice sedis priuilegio muniremus. Per presentis igitur priuilegii paginam tibi tuisque successoribus, que a predictis pontificibus sunt firmata, firmamus, uidelicet in Arelatensi parochia monasterii sanctorum Genesii et Honorati ecclesiam S. Petri et S. Trinitatis de Fanobriculo, SS. Sergii et Bachi in Camargis, ecclesiam Sancti Cesarii de uillanoua, Sancti Cesarii de Bodenenc, cellam S. Michelis de Barzaneges cum capellis suis, S. uictoris de Marmana, Sancti Heymetis. In episcopatu Auinionensi cellam Sancti Saturnini, Sancte Marie de Roccamartina, Sancte Marie de Mirano. In episcopatu Cabillonensi, monasterium  S. Marie, Sancti uerani de ualleclusa, ecclesiam Sancti Iuliani, cellam Sancti Michelis de Balina, parochiam Sancti Agoldi, ecclesiam Sancte Fidis. In episcopatu Carpentoratensi, ecclesiam parochialem de Rocca, cellam Sancti Romani, Sancte Marie de uellaloue, monasterium S. Felicis de uennesta. In episcopatu ualens, monasterium Sancte Marie, Sancti uictoris, Sancti Petri de Grausello, ecclesiam parochialem de castro Malancena, Sancti Michelis, S. Petri cum capellis suis, Sancti Desiderii, S. Martini, S. Marie, S. Sepulcri, capellas de Albarusco, ecclesiam Sancte Marie de uellis, de Mirabel, S. Bladii, Sancte Marie de uillanoua, et medietatem omnium ecclesiarum parochialium de ualle-pladiani.  In episcopatu Massiliensi ecclesiam S. Petri de Paradiso, S. Ferreoli, Sancte Marie, S. Margarite, cellam S. Genesii, S. Iusti, Sancti Mitri, Sancte Marie de Euola, S. Michelis de Plano, S. Pontii de Geminas, ecclesiam S. Ioannis de Roccafort, S. Pauli de Carnot, Sancte Marie de Cezeresca, S. Damiani, parochialem ecclesiam de Cadeira cum capellis suis, cellam S. Petri de Auriol cum parochia eiusdem castri et capella, cellam Zacarie, ecclesiam S. uictoris de Sauard, parochialem ecclesiam Castelli nautis cum capellis suis, cellam S. uictoris de Causalo, S. Iacobi de Alniis cum tota uilla, ecclesiam S. uictoris, Sancte Marie de Balma, S. Cassiani, cellam S. Saturnini in castro S. Cannati; ecclesiam S. Andree. In Tolonensi episcopatu,  ecclesiam S. Marie de Sexfurnis, S. Ioannis de Crota, S. Nazarii, cellam S. uictoris de Insula, S. Ioannis de Ferleda, ecclesiam Sancte Trinitatis, parochialem ecclesiam de Solariis, Sancti Michelis de Eiras, cellam S. Benedicti, S. Bartholomei de Belgensier, S. Martini de Corias, S. Ioannis de Petrafoco, ecclesiam parochialem ipsius castri cum capellis suis, S. Martini, S. Marie de Colobreira, ecclesiam parochialem S. Poncii ipsius castri, S. Cedomi, S. Marie de Dexesa, S. Laurentii de Pinet, S. uictoris de Carnola, et S. Michelis. In episcopatu Aquensi ecclesiam S. Petri, cellam S. Petri de Gardana, ecclesiam S. ualentini cum capellis suis, S. Andree de Bac, cellam S. Hippolyti, ecclesiam de uellana, cellam S. Marie de Nicar, S. Ioannis de  Segia, parochialem ecclesiam S. Petri de Caudalonga, S. Germani, ecclesiam de uenel, S. Michelis de Fuel cum parochiali ecclesia, cellam S. Petri de Fauarico, ecclesiam S. Iuliani de Podionigro, S. Petri et S. uictoris in castro Tretis, cellam S. Trinitatis, ecclesiam parochialem Sancte Marie, capellas Sancti Andree, S. Cecilie, S. Michelis de Castellar, ecclesiam parochialem de Roccafolio, Sancti Auderti, ecclesiam parochialem de Porcils, S. Antonini de Barda, S. Serui, S. Pemati de Rosceto cum parochiali ecclesia, S. Poncii de Podio Lupario cum parochiali ecclesia, S. Pancracii, S. Marie de Sale, ecclesiam parochialem de Porreiras cum capellis suis, monasterium S. Maximini, S. Mitri, ecclesiam S. Stephani de Fur, S. Simeonis de Auriac, cellam Sancte  Marie de Brusa, S. Marie de Sporrone, et parochialem ecclesiam S. Fidis Artiga, cellam S. Stephani de Tresde, S. uictoris de Gontarelle. S. uictoris de Adonia, ecclesiam parochialem de Laberbent, S. Martini de Toulant, S. Leodegarii, S. Raphel, ecclesiam parochialem de Rogerio de Caudalonga, cellam S. Stephani de Torreues, ecclesiam de Graleu, S. Iuliani de Gaisola, Sancte Marie, cellam S. Perpetue, S. Petri, parochialem ecclesiam de Braquola, ecclesiam S. Ioannis, Sancte Marie de Campis, Sancte Marie de Garelle, S. Medardi, S. Eucherii de Brar, S. uictoris de Curcurim, S. Petri de Arara cum parochiali ecclesia, Sancte Marie de Belmont, Sancti Mauricii de Reliana, Sancti Sepulcri  de Crucis, S. Ioannis ecclesiam parochialem, S. Mauricii de Torreues cum capellis suis, Sancti Petri de Sillone. In episcopatu Foroiuliensi ecclesiam parochialem S. Marie de Cabaza, S. Pontii, S. Petri, cellam Sancte Marie de Luc, S. Petri de Archs, parochialem ecclesiam ipsius castri cum capellis suis, ecclesiam S. Iuliani de Ailla, cellam S. Cassiani de Salelaudimia, S. uictoris de Mota, S. Romani d'Escaus, S. Marie de Palione, Sancti uictoris de Roccataliada, S. Saluatoris de Burnis, ecclesiam parochialem de Celians, ecclesiam Sancte Marie, cellam S. Marie de Bariemone, Sancti Ausilii, parochialem ecclesiam de Colar, cellam Sancti Torpetis, S. Poncii, Sancte Marie de Questa, ecclesiam parochialem de Giual, Sancti Antonini de Nistra castel,  monasterium Sancte Marie de uillacrosa, S. Petri de Salernas, cum parochiali ecclesia, S. Domini de Tortorio, S. Marie de uilla-alta, Sancti Martini de Rocabenna. In episcopatu Regensi, cellam S. Iuliani de Lauguias, Sancte Marie de Aiguuia, S. Mauricii de Merresta, Sancti Ioannis de Castromonasterii, Sancti Guirici, S. Stephani de Recena, Sancti Petri de Archinzosch, S. Martini de Bromede, Sancti Trophimi, S. Crucis, S. Cassiani de Tauernas. In episcopatu Aptensi, cellam Sancti Pauli, S. Ioannis de Campanias, Sancti Symphoriani, ecclesiam parochialem de Bouils cum capella, ecclesiam de Cezarista. In episcopatu de Sisterico, cellam Sancte Marie de Mannasca, S. Martini, S. Marcellini de Moazellis, Sancti Prouiani de Furno calcari, Sancte  Marie de Petramordi. In episcopatu uapicensi, cellam Sancte Marie de Mandames, S. Chrystophori d'Estradis, ecclesiam parochialem de Scola, Sancti Martini de Cornilhon, Sancti Domini in ualletrari, Sancti Genesii de Dromon, ecclesiam parochialem ipsius castri cum capellis suis, cellam de Fistal, Sancti Eregii de ualerna cum ecclesia parochiali Sancte Marie, ecclesiam de Almebel, S. Petri de ualadoira, Sancti Clementis de Tresclens cum aliis ecclesiis eiusdem castri, Sancti Petri de Roma, Sancti Eregii de Medulone. In episcopatu Ebredunensi, ecclesiam de Carde, Sancte Marie, S. uictoris, Sancti Chrystophori, Sancti Balli, Sancte Marie de Bredula cum ecclesia parochiali S. Marie, S. Petri de  Bigernis, ecclesiam parochialem de Bellefaire, ecclesiam Sancte Marie, et S. Genesii de Curies, S. Marie, S. Poncii de Falcone. In episcopatu Dignensi, cellam Sancti Michelis in Cursone, S. Martini de Solla, cellam de Candal, Sancti Clementis de uernet. In episcopatu Senez, cellam Sancte Marie de Petra Castellana, cellam de Bagarras, Sancte Marie de Niueis, cellam de Alanz. In episcopatu Glandensi, cellam Sancti Petri de Bonouillari, cellam de Penna, Sancti Poncii Adaunot, Sancti Cassiani, Sancti Sepulcri ad Mugillos, Sancte Marie de Toraminas. In episcopatu uenciensi, cellam que dicitur ad Crotous, S. Stephani de Gateiras, S. Petri de Geleta, cellam de Granleiras, Sancti Martini de Mugnis. In episcopatu Barcinonensi,  monasterium S. Michelis de Fallio, in Penedes. In episcopatu Urghello, monasterium S. Marie de Gerra. In Gerundensi S. Ioannis de Frontibus. In Iuporiensi S. Thome, uillam de Maurel de Kantona, uillam de Penna fideli, uillam Mauratel. In episcopatu Aginensi, cellam de Romeu. In Narbonensi, cellam S. Marie in Bargo, S. Crescentis in uicecomitatu Minerbensi, cellam S. Marie de So ea, Sancti Marcellini cum capellis suis. In episcopatu Biterrensi, cellam S. Saturnini de Corneliano, ecclesiam Cerzac, Sancte Marie de Magalaz, ecclesiam parochialem ipsius castri, Sancte Marie de Sauuarges. In Agathensi, monasterium Sancti Andree. In Magalonensi, S. Nazarii de Medullio, cellam de Burgeries. In Nemausensi, S. uictoris de Armareis, S. Martini  de Airas, ecclesiam parochialem S. Petri de Mauroix, S. Petri de Ariges, Sancte Marie de Sauuiana, S. Martini de Alzone, S. Petri de uicauo. In Ucetico, S. Mammetis, S. Amancii de Tezeno, S. Petri de uulpereries. In Tolosano, cellam de Castillione de Maderies. In Albiensi, cellam S. Sigolene de Gana, S. Marie de Ambilet, S. Petri de Ammone, S. Ioannis de Heluas. In Rutenico, cellam de Petra, Sancte Marie de Melias, S. Stephani monasterium, S. Petri, S. Laurentii, cellam de Cambolas, S. Genesii de ualcenga, cellam de Mistoliol de Clara Fara, S. Michelis, S. Marie de Castronouo, monasterium uabrense, S. Amancii. In Gaballitano, monasterium de Cirac cum parochiali ecclesia, S. Martini de Canonica, S. Martini de Salmonte cum capellis  suis, S. Martini de Colomeo, Sancte Marie de Nabinals. In Aluernia, cellam de Ruina. In episcopatu Pisano, cellam Sancti Andree, monasterium sanctorum apostolorum. In episcopatu Ausonensi, monasterium S. Ioannis Riuipollensis, sicut ex consilio Urbani pape per Bernardum uisuldunensem comitem uobis traditum est, etc. Decernimus ergo ut nulli omnino hominum liceat, etc.

Scriptum per manum Crysogoni notarii sacri palatii.

Datum Laterani per manus Ioannis, S. R. E. diaconi card. ac bibliothecarii, IX Kal. Maii, ind. uI, Incarnationis 1114, pontificatus Paschalis II anno XIu.



CCCLXuII. Bulla qua recensentur et suscipiuntur sub apostolica protectione monasteria Camaldulensia. 
[MITTARELLI, Annal. Camaldul. III, Append., 1243]


PASCHALIS episcopus, seruus seruorum Dei, uenerabili filio GUIDONI Camaldulensium priori eiusque successoribus in perpetuum.

Gratias Deo super inenarrabili dono eius. Nostris siquidem temporibus Camaldulensis eremi siue cenobii religio adeo aucta est, adeo abundauit, ut congregationes diuerse in unam congregationem Dei gratia conuenirent, et loca plurima disciplinam unam, ordinem unum et unum regimen, tanquam corde et una anima continerent. Quam uidelicet unitatem conseruari semper in Domino cupientes  precipimus, ac presentis decreti auctoritate sancimus, ne cuiquam omnino persone, clerico, monacho, laico cuiuscunque ordinis aut dignitatis presentibus et futuris temporibus liceat, congregationes illas et loca illa que Camaldulensis eremi siue cenobii disciplinam et ordinem susceperunt, queque hodie sub illius regimine continentur, ab eius ullo modo subiectione et unitate diuidere. Que uidelicet loca et congregationes conseruande unitatis gratia singularibus uisa sunt uocabulis adnotanda. In episcopatu Aretino, monasterium Sancti Saluatoris Borardingorum, Sancti Petri in Rota, Sancte Marie in Agnano, Sancti Quirici in Rosa, eremus Fleri, monasterium Sancti uiriani, sancti Bartholomei in Anglare iuxta balneum, monasterium Sancte Marie  in Triuio. In Galeata, monasterium Sancte Marie in insula, eremus Faioli. In episcopatu Bononiensi, monasterium Sancti Archangeli iuxta castrum Britti, Sancti Felicis. In episcopatu Florentino, monasterium Sancti Petrini Luco, Sancti Saluatoris iuxta ciuitatem. In episcopatu Fesulano, monasterium Sancte Marie in Poplena. In episcopatu uulterrano, monasterium Sancti Petri in Fontiano, Sancte Marie in Puliciano, Sancti Petri in Cerroto, Sancti Iusti prope ciuitatem, Sancte Marie in Morona. In episcopatu Pisano, monasterium Sancti Stephani in Cintoria, sancti Sauini in Cerosolo. In ipsa ciuitate, monasterium Sancti Michelis et sancti Frigdiani. In episcopatu Lucano, monasterium Sancti Saluatoris in Cantiniano, Sancti Petri in puteolis. Item  in Sardinia in episcopatu Turritano, monasterium Sancte Trinitatis de Sacaria, ecclesiam Sancti Petri de Scanno. Item in Tuscia in episcopatu Clusino, eremus in Monteamiato. Hec igitur omnia cum omnibus ad ipsa monasteria pertinentibus statuimus, et apostolice sedis auctoritate sancimus, tanquam corpus unum sub uno capite, id est sub priore Camaldulensis eremi temporibus perpetuis permanere, et in illius discipline obseruatione persistere, sub illo, inquam, priore, qui ab ipsius congregationis abbatibus siue prioribus et ab eremiticis regulariter electus prestante Domino fuerit. Porro congregationem ipsam ita sub apostolice sedis tutela perpetuo confouendam decernimus ut nulli episcoporum facultas sit aliquid ex his monasteriis absque prioris  conuenientia, uel apostolice sedis licentia excommunicare, uel a diuinis officiis interdicere. Fratribus autem illis licentia sit a quo maluerint catholico episcopo consecrationum et ordinationum sacramenta suscipere. Ad hec adiicientes decernimus ut nulli omnino hominum liceat eadem monasteria temere perturbare, aut eorum possessiones auferre, uel ablatas retinere, minuere, uel temerariis uexationibus fatigare; sed omnia integra conseruentur eorum  pro quorum sustentatione ac gubernatione concessa sunt, usibus omnimodis profutura. Si qua igitur in futurum ecclesiastica quelibet secularisue persona, hanc nostre constitutionis paginam sciens, contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eisdem cenobiis iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne  pacis inueniant. Amen, amen, amen.

Scriptum per manum Crisogoni notarii sacri palatii.

Ego Paschalis catholice Ecclesie episcopus SS.

Datum Anagnie per manum Ioannis, sancte Romane Ecclesie diaconi cardinalis ac bibliothecarii, II Nonas Nouembris, indictione uII, Incarnationis Dominice anno 1114, pontificatus domni Paschalis II pape anno Xu.



CCCLXuIII. Ad Tornacensis Ecclesie clericos.---Proprium eis concedit habere episcopum excusso Nouiomensis Ecclesie iugo. 
[Dom BOUQUET, Recueil, Xu, 55.]

 PASCHALIS papa Tornacensis Ecclesie decano GOTERO  , archidiacono LAMBERTO, et capitulo, abbatibus et ceteris ecclesiarum prepositis.

Ecclesiam uestram non ignoramus detrimentis pluribus esse pessundatam, quod tantis iam temporibus proprii sit pastoris adminiculo destituta. Bonorum etiam relatione comperimus, quod tanta iam hominum multitudo hic creuerit, ut necessario proprium desideret antistitem, etiamsi antiquitus non habuisset.

Igitur et sacrorum canonum sanctionibus, et predecessoris nostri sancte memorie Urbani pape, qui hoc ipsum  deliberauerat, studio compellimus Ecclesie uestre cardinalem restituere sacerdotem. uestram itaque uniuersitatem litteris presentibus commonemus, et auctoritate apostolica precipimus,  ut, communicato comprouincialium episcoporum Morinensis  et Atrebatensis  consilio, pastoris electionem canonibus congruentem, remotis dilationibus, faciatis, ut a Nouiomensi Ecclesia  uestra penitus auellatur. Ei quem elegerit fratrum consensus obedientie munus iniungimus, ut electionem ipsam suscipiat, nisi se sacris persenserit canonibus prohiberi.

Data Anagnie, uIII Idus Nouembris  .



CCCLXIX. Ad Lambertum episcopum et canonicos Atrebatenses. 
[BALUZ. Miscell. edit. Luc. II, 156.]


PASCHALIS episcopus, seruus seruorum Dei, dilectis fratribus LAMBERTO episcopo et canonicis Atrebatensis Ecclesie, salutem et apostolicam benedictionem.

Dissensio que iam diu inter uos et Sancti uedasti monachos agitatur nos uehementer grauat. Et uos enim et illos diligimus, et inter uos concordiam et dilectionem haberi optamus. Nuper autem friuolam inter uos questionem ortam audiuimus, de populo scilicet capelle Sancti Mauritii, quod in precipuis  festiuitatibus in capella ipsa Dominici corporis et sanguinis non debent suscipere sacramenta. Quod profecto friuolum et irrationabile omnino uidetur ut populus qui ad diuina officia in loco ipso per totum annum admittitur, in diebus solemnibus a communione Dominici corporis et sanguinis excludatur, nisi forte interdictus sit aut aliquo crimine teneatur. Presentibus ergo litteris dilectionem uestram monemus ut a questione huiusmodi desistatis, nec predictos fratres nec presbyterum eorum qui in capella fuerit super hoc ulterius infestetis. Si qui ad matricem ecclesiam in precipuis solemnitatibus pro celebriorum dierum gaudio accedere uoluerint, nos minime prohibemus. Quod si ultra in hoc eos grauare uolueritis,  nos iniuriam patientibus prestante Deo manum auxilii conferemus.

Data Anagnie, u Idus Nouembris.



CCCLXX. Ad Lambertum Atrebatensem episcopum. 
[BALUZ. ibid.]

PASCHALIS opiscopus, seruus seruorum Dei, uenerabili fratri LAMBERTO Atrebatensi episcopo, salutem et apostolicam benedictionem.

Infirmitatis tue diuturnitas magnam Ecclesie uestre canonicis formidinem intulit ne res Ecclesie quibusdam irruentibus deterantur. Unde nos secundum  eorum petitionem opportunum duximus eiusdem Ecclesie statui opitulante Domino prouidere. Monachis siquidem Sancti uedasti, sicut in nostro et fratrum nostrorum iudicio deliberatum est, ea manere concedimus que nostre sunt auctoritatis litteris designata. Ceterum que ad ius uestre Ecclesie Atrebatensis pertinent, nec ipsis nec aliis quibuslibet in posterum inuadere aut preter episcopi et clericorum uoluntatem usurpare permittimus. Porro parochiani omnes matricis ecclesie Beate Marie tam infra quam extra Atrebatum eidem matrici ecclesie primitias, decimas, oblationes solemnes, et cetera parochialia iura persoluant, illi uidelicet parochiani qui ab ipsa matrice ecclesia baptismum, doctrinam, sepulturamque percipiunt. Dignum est enim ut ab  eis metantur carnalia quibus spiritualia seminantur. Quod si reddere noluerint, a canonicis et canonicorum presbyteris qui super ipsos curam gerunt per episcopum cerceantur. Ab illis sacerdotibus parochiani ipsi ad communionem admittantur qui eorum confessionem suscipiunt et curam gerunt. Sane gratuitas oblationes tam matrici ecclesie quam ceteris ecclesiis concedimus quibus ex deuotione fidelium conferuntur. Si quis autem, decreti huius tenore cognito, temere contraire tentauerit, apostolice indignationis ultione plectatur.

Data Laterani, Xu Kal. Ianuarii, indictione uII.



CCCLXXI. Monasterii S. Bertini Sithiensis libertatem contra Pontium abbatem Cluniace em tuetur. 
uide Iperii Chronic. S. Bert. ap. MARTENE Thes. Anecd. III, 609.]


PASCHALIS episcopus, seruus seruorum Dei, etc.

Ad hoc nos disponente Domino, etc

Datum anno Domini 1113.



CCCLXXII. Ad Guillelmum archiepiscopum uesuntionensem. 
[MANSI, Concil., XXI, 141.]

PASCHALIS episcopus, seruus seruorum Dei, uenerabili fratri GUIDONI uiennensi archiepiscopo, apostolice sedis legato, salutem et apostolicam benedictionem.

Controuersia, que inter Bisuntinos canonicos Sancti Ioannis et Sancti Stephani, tanto iam tempore  uoluta et reuoluta est, canonico tandem apud nos iudicio noueris esse decisam. Cum enim et illi, uidelicet canonici S. Ioannis, per multos iam annos, episcopalem sedem in ecclesia sua permansisse perhiberent; et illi contra, uidelicet canonici Sancti Stephani, suam ecclesiam matrem esse, quibusdam priuilegiis et preceptis assererent, sed per occasionem destructionis ecclesie sue, cathedram ab ea remotam conquererentur: iuxta Chalcedonensis decreta concilii, communi fratrum nostrorum consensu iudicatum est, ut si canonici B. Stephani testibus idoneis probare potuerint, quod post redintegrationem ecclesie sue infra annos triginta super querela hac questionem fecerint, per quam illorum  uideatur interrupta retentio, uidelicet uel ante antistitem suum, uel ante legatum nostrum in communi audientia: hac probatione perfecta, priuilegia eorum proprium robur obtineant, et episcopalis sedes in posterum apud B. Stephani ecclesiam habeatur; alioquin canonici B. Ioannis ab hac querela liberi maneant, et episcopalem sedem sicut tenuerunt, teneant. Sane in hac negotii exsecutione nichil eis impediat illa excommunicationis diuturnitas, quam a fraternitate tua pro hoc negotio passi sunt. Preterea canonicis B. Stephani, ecclesie sue munimenta detineri a canonici S. Ioannis conquesti sunt. Item canonici S. Ioannis quedam usualia sibi ab eis subtracta clamabant. Iudicatum est ergo ut et istis omnino ecclesie munimenta reddantur,  cum uino et prebenda mansionarii; et illi rerum corporalium restitutionem recipiant, id est uini, carnis et cere. Precipimus igitur sollicitudini tue, ut pro hoc negotio peragendo, et tanti scandali lite sedanda, adhibitis tecum sapientibus et religiosis fratribus, uel Diuionem, uel ad alium competentiorem locum conuenias, quo possint sine grauamine personas sibi necessarias adducere: et omni partium animositate seposita, ita sincere, ita liquide iudicii huius perfectionem accipias, quatenus inter eos nulla ulterius huius rei lis aut querela remaneat. Testes autem huius questionis probatores, quia de capite parochie causa grauior agitur, quinque sint, siue ecclesiastici, siue laici, qui secundum canonicas sanctiones, de uisu et auditu  testimonium proferant. Plane huius iudicii exsecutionem, usque in Assumptionem proximam B. Marie perfici consummarique precipimus. Interim processiones, uel officiorum celebrationes, que ab alterutra solent ecclesia exhiberi, mutuo secundum consuetudinem persoluantur.

Datum Laterani, X Kalendas Maii  .



CCCLXXIII. Ad duodecim arbitros Atrebatenses.---Ut litem clericorum Atrebatensis ecclesie, et monachorum Sancti uedasti, absque partium studio definiant. 
[MANSI, Concil., XX, 1033.]

PASCHALIS episcopus, seruus seruorum Dei, bonis uiris, HUGONI maiori, DODONI de HASTIS, GUAZELINO,  GONZELINO fratribus, FULCONI filio Anselmi, HILuINO filio Adelfridi, GUASELINO militi, GIRARDO Sarraceno, GERBOIDO patri Balduini, THEBALDO filio Boneuite, HERIBERTO, AGANONI, Atrebatensis municipii ciuibus, salutem et apostolicam benedictionem.

uiros bonos uos esse audiuimus, et ideo uobis, tanquam bonis Ecclesie filiis, que imperanda sunt confidenter imperamus. Lis enim que inter Ecclesie uestre clericos et B. uedasti monachos agitata est, molesta nobis uehementer et grauis est. Nouissime ad eam litem dirimendam, que de ueteris et noui burgi terminis agitur, uos tanquam ueraciores arbitros elegerunt. uobis igitur ex Dei et beati Petri auctoritate precipimus, et in peccatorum remissionem  iniungimus ut, omni amicitia inimicitiaque seposita, de illis ueteris et noui burgi terminis quidquid nostis uerius ac certius proferatis. Ne qua uero pars de testimonii uestri ueritate ambigat, ab unoquoque uestrum iusiurandum huiusmodi fieri pro animarum uestrarum salute precipimus: quia de his terminis se sciente ueritatem proferet; neque pro amicitia, aut inimicitia, aut pro pecunia mendacium dicet. Si autem de uobis aut duo, aut tres, aut quatuor, dissenserint, aut defuerint, octo testium assertio obtineat firmitatem.

Data Anagnie, uIII Idus Nouembris.



CCCLXXIu. Ad Lambertum Atrebatensem episcopum.---Ad litem inter canonicos et monachos Atrebatenses dirimendam a se delectos arbitros scribit. 
[MANSI, Concil., XX, 1032.]


PASCHALIS episcopus, seruus seruorum Dei, uenerabili fratri LAMBERTO episcopo Atrebatensi, salutem et apostolicam benedictionem.

Pro canonicorum uestrorum et monachorum S. uedasti lite diutina frequenter et nos tibi scripsimus, et tu nobis litteras misisti. Ceterum quod non parum nos grauat, adhuc lis eadem. Ad illam enim diuisionem quam monachis absentibus diremisti, nos eos iuste cogere non potuimus. uenientibus autem  nuper ad nos utriusque partis nuntiis, nos ad eligendos huius arbitros utramque partem nostra auctoritate cegimus. Rogamus ergo dilectionem tuam ne grauiter ferat quod diuisionem ueteris et noui burgi litteris uestris significatam, nequaquam firmauerimus, quia, ut prediximus, cogi ad eam monachi iuste non poterant. Ceterum ad hanc infra dies quadraginta, sicut statuimus, peragendam, omnino te uolumus imminere, quia neutra pars electis arbitris poterit refragari.



CCCLXXu. Priuilegium pro monasterio S. Ruffi Auenionensis. 
[Gall. Christ. uet. edit. Iu, 802.]

PASCHALIS episcopus, seruus seruorum Dei, dilecto  filio ADELGERIO abbati canonicorum S. Ruffi in episcopatu Auenionico, eiusque successoribus regulariter substituendis in perpetuum.

Religionis desideriis dignum est facilem prebere consensum, ut fidelis deuotio celeriorem sortiatur effectum. Proinde nos deuotionis tue precibus annuentes, B. Ruffi ecclesiam, cui Deo auctore presides, cum omnibus ad ipsam pertinentibus, sub tutela apostolice sedis excipimus. Per presentis igitur priuilegii paginam apostolica auctoritate statuimus ut quecunque bona, quascunque possessiones ad id B. Ruffi monasterium legitimis fidelium traditionibus, uel aliis iustis modis pertinere uidentur, et quecunque in futurum concessione pontificum, liberalitate  principum, uel oblatione fidelium iuste atque canonice poterit adipisci, firma tibi tuisque successoribus et illibata permaneant, in quibus hec propriis duximus nominibus adnotanda: Ecclesiam de Tauliniaco cum omnibus pertinentiis earum, decimam de Buxa sicut a bone memorie Gibelino Arelatensi archiepiscopo uobis concessa est; ecclesiam Sancte Marie de Turre, S. uictoris, S. Eulalie, S. Laurentii de Barbana, ecclesiam de Mondolio in Bisuldino, ecclesiam S. Marie cum dignitatibus et possessionibus suis, et ecclesiis sibi subditis, saluo Lateranensis palatii iure; ecclesias S. Petri et S.  Marie Egarensis, S. Iuliani de Terracia cum possessionibus subditis et ecclesiis per eas constitutis, quas uobis Barcinonensis episcopus Raymundus concessit cum patrimonio quondam suo, et ceteris possessionibus, que tibi et clericis tecum uiuentibus collate sunt, cum S. Hadriani prediis, ecclesiis, excepta dominicatura Barcinonensis episcopi. Confirmamus etiam uobis possessionem quam Raymundus nobilis memorie comes, uobis in Tripolitana regione, cum ecclesia Sancti Ruffi quam in eadem possessione construxit. Decernimus ergo ut nulli omnino hominum liceat monasterium prefatum temere perturbare, aut eius possessiones auferre, uel ablatas retinere, minuere, uel temerariis uexationibus fatigare, sed omnia integra conseruentur eorum,  pro quorum sustentatione et gubernatione concessa sunt, usibus omnimodis profutura. Laicos seu clericos uenientes ad conuersionem suscipere, et ad diuina officia, nisi forte excommunicati sint, admittere, nullius episcopi uel prepositi contradictio uos inhibeat. Ad hec adiicimus ut nulli episcoporum facultas sit sine Romani pontificis et legati eius audientia uos uel loca uestra interdictioni uel excommunicationi subiicere, aut iudicio pregrauare. Sepulturam uero locorum uestrorum omnino liberam esse decernimus, ut eorum qui illic sepeliri deliberauerint, deuotioni et extreme uoluntati, nisi forte excommunicati sint, nullus obsistat; cetera quoque omnia que uobis a predecessore nostro felicis memorie papa Urbano concessa sunt, priuilegiis confirmata  nos etiam concedimus et priuilegiis confirmamus, etc.

Ego Paschalis catholice Ecclesie episcopus.

Datum Laterani per manum Ioannis, sancte Romane Ecclesie diaconi cardinalis ac bibliothecarii, Iu Idus Ianuarii, indictione uII, Incarnationis Dominice anno 1115, pontificatus domni Paschalis II pape anno XuI.



CCCLXXuI. Priuilegium pro Ecclesia Aptensi sub Langerio episcopo. 
[Gall. Christ., I, 77.]

PASCHALIS episcopus, seruus seruorum Dei, dilectis  filiis Aptensis Ecclesie canonicis, tam presentibus quam futuris in perpetuum.

Officii nostri nos hortatur auctoritas, pro ecclesiarum statu sollicitos esse, et que recte statuta sunt stabilire. Idcirco uestrum uotum uestrique propositum auctoritate sedis apostolice confirmamus, ut in Aptensi matrice ecclesia beate Dei genitricis et semper uirginis Marie, et beati Castoris, perpetuis deinceps temporibus clericaliter et regulariter uiuant, et quecunque predia, seu quecunque res ad eorum uictum deliberate sunt, quiete semper eis, integreque seruentur. Porro ipsi ecclesie et eius episcopis confirmamus castrum Sancti Martini, et castrum de Sanione, quod cum ex antiquo iure Aptensi ecclesie pertineret per confratris nostri  Laugerii episcopi presentis industriam eidem ecclesie restitutum est: ceteras sane donationes quas idem episcopus fecit, et scripti sui assertione firmauit, et tam uobis quam successoribus uestris presenti decreti auctoritate firmamus, in regularis uidelicet uite obseruatione manentibus. Ipso uero uel suorum quolibet successorum ad Dominum euocato, quecunque episcopi sunt, sub canonicorum prouisione permaneant; nec alius in Aptensi ecclesia substituatur episcopus, nisi qui canonice ipsorum consilio fuerit et electione promotus; res autem deficientis episcopi nullus omnino laicorum inuadere et depredari presumat. Decernimus ergo ut nulli omnino hominum liceat eamdem ecclesiam temere perturbare, aut eius possessiones auferre, uel ablatas retinere, minuere,  uel temerariis uexationibus fatigare; sed omnia integra conseruentur eorum, pro quorum sustentatione ac gubernatione concessa sunt, usibus profutura. Si quis autem, quod absit! decreti huius tenore cognito temere contraire attentauerit, honoris et officii sui periculum patiatur, aut excommunicationis torsione plectatur, nisi presumptionem suam digna satisfactione correxerit; obseruantibus uero Dei omnipotentis gratia et beatorum apostolorum Petri et Pauli benedictio conferatur.

Datum Laterani per manum Ioannis, S. R. E diaconi cardinalis ac bibliothecarii, Idibus Ianuarii, indictione uII, Incarnationis Dominice anno 1115, pontificatus quoque domni Paschalis secundi pape Xu.



CCCLXXuII. Ecclesie Marsorum possessiones, petente Berardo episcopo, confirmat. 
[UGHELLI, Italia sacra, I, 892.]


PASCHALIS episcopus, seruus seruorum Dei, dilecto filio BERARDO Marsicane Eccl. episc. eiusque successoribus canonice substituendis in perpetuum.

Sicut iniusta petentibus nullus est tribuendus effectus, sic legitime desiderantium non est differenda petitio. Tuis igitur, frater in Christo carissime, precibus annuentes, ad perpetuam S. matris Ecclesie pacem et stabilitatem presentis decreti stabilitate sancimus, ut uniuersos parochie fines, sicut a tuis antecessoribus usque hodie possesse  sunt, ita omnino, tam tibi, quam [tuis] successoribus in perpetuum conseruentur, qui uidelicet fines a Turri Ferraria decurrunt in caput Corriti, inde per uiam de Merso in Postellam de ualle putrida, per terram de Feresca per Argatonem, per terram de Camno, per terram Formelle, inde ad Molinum ueterem, inde ad Furcam Aure per terram de uiuo, per terram de Troia, inde ad Pasculum Canalis, inde ad Pennam Imperatoris per terram de Ceruara, inde ad S. Britium per Furcam de Auricula, inde ad Arcum S. Georgii, per flumen Risane, per Turres de Ofrano, per Scalellas, per Tufum fluuii remandi, per Trepontum, inde ad uulpem mortuam per Bucam de Teba, per Campum  de Pezza, per Riuum Gambararum, per terram de Candida, per uenetrinum, et redeunt ad Furcam Ferrati: intra quos fines quecunque oppida, quecunque uille, quecunque plebs, quecunque ecclesie site sunt, aut in posterum fuerint sub tua et tuorum catholicorum successorum episcopali prouidentia et dispositione permaneant, et ex eis omnibus episcopalia uobis iura soluant, tam in clericorum ordinationibus et ecclesie consecrationibus, quam in redditu decimarum et oblationum, siue in correctionibus delinquentium. Sane illam monachorum prauam presumptionem, qua partim episcoporum absentia, partim eorum peruicacia in Marsorum finibus omnimodo inhibemus, ut nec baptismata ulterius in monasteriis faciant, nec ad infirmorum  unctiones claustris suis progredi audeant, nec ad penitentiam iniungendam populares personas admittant, nec ab episcopo excommunicatos ad communionem, nec interdictos ad officia sacra suscipiant. Porro ecclesiam B. Sauine martyris matricem semper haberi, sicut hactenus habita est, et illic episcopalem sedem permanere decernimus, et in eius possessione ac iurisdictione ecclesie cum prediis suis, que preteritis temporibus possessa sunt, etiam in futurum perpetuis temporibus quiete, tibere integreque seruentur, id est S. Pauli ad Pesculum Serule, S. Marie in Campo Mitio, S. Nicolai ad fontem Regine, S. Quintini in uico, S. Martini in Agne, S. Martini in Betorrita,' S. Archangeli super  Mesula, S. Marie in Ortucula, S. Marie, et S. Petri in ueneri, S. Felicis in Ferrati, S. ualentini et S. Petri in Apiniacis, S. Marci in Geno, S. Martini in Filincino, S. Petri in Ceruerano. S. Ioannis in Pentoma, S. Marcelli, et S. Angeli in Arca, S. Marie in Palute, S. Anatolie de Lione, S. Felicitatis in Cerferro, S. Laurentii in Pretorio, S. Feliciani in uilla Magna, S. Marie in Auando, S. uiti in Ozano, S. Christine in Suppezzano, S. Georgii in Besola, S. Ioannis ad caput Aque cum tituli suis, S. Patiti ad Castellum, S. Felicis in Porciano, S. Laurentii in Curia, S. Cesidii cum titulis suis, S. uincentii in Forma cum titulis suis, S. uincentii in Forma cum titulis suis, S. uincentii in Forma cum titulis suis, S. Andree in Ancezzano, S. Marie  in uico, S. Petri in Capistrello, S. Petri, et S. Marie in Albe, S. Marci in Massa, S. Martini in ualle cum titulis suis, S. Ioanne in Marano, S. Felicis in Montecelle, S. Marie in Elireto cum titulis suis, S. Nicolai in Erse, S. Marie in Furca, S. Erasmi cum titulis suis, S. Andree in Casellaco, S. Maximi in Cerro, S. uictorie in Cellis, S. Marie in Carseo cum titulis suis. Preterea quecunque possessiones, quecunque predia ad eamdem ecclesiam legitime pertinere noscuntur, aut in futurum largiente Domino quibuslibet iustis modis uel contractibus poteri adipisci, tibi et tuis successoribus illibata permaneant, decernimus. Ergo nulli omnino hominum liceat suprafatam Ecclesiam temere perturbare, aut eius possessiones auferre, uel ablatas retinere, uel  iniuste datas suis usibus uindicare, minuere, uel temerariis uexationibus fatigare, sed omnia integre conseruentur tam tuis quam clericorum usibus profutura. Si quis igitur in crastinum archiepiscopus aut episcopus, imperator aut rex, princeps aut dux, comes, uicecomes, iudex, castaldio, aut ecclesiastica quelibet secularisue persona hanc, nostram constitutionis paginam sciens, contra eam temere uenire tentauerit, secundo tertioue commonita, si non satisfecerit, congrue emendauerit, potestatis honorisque seu dignitatis careat priuilegio, reamque se diuino iudicio existere de perpetrata iniquitate cognoscat, et a sacratissimo corpore et sanguine Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis  autem Ecclesie iura sua seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterni Patris maneant [inueniant]. Amen, amen.

Scriptum per manum Geruasii scriptoris regionarii et notarii S. palatii.

Ego Paschalis catholice Ecclesie episcopus SS.

Ego Richardus Albanensis episcopus SS.

Ego Leo episcopus Ostiensis SS.

Ego Cono Prenest. Ecclesie episcopus SS

Ego Romanus card. S. Prisce SS.

Ego Benedictus card. tit. Eudoxie SS.

Ego card. Raynerius SS. Marcellini, et Petri SS.

Ego Conradus S. Pudentiane card. SS.

Datum Laterani per manum Ioannis, S. R. E.  card. et bibliothecarii, u Kal. Martii, indict. uII, Incarn. D. ann. 1115, pontif. quoque D. Pachalis II pape anno Xu.



CCCLXXuIII. Ad Ioannem Morinorum episcopum.---De conseruanda monasterii S. Bertini Sithiensis libertate. 
[Collection des Cartulaires, III, 253.]

PASCHALIS episcopus, seruus seruorum Dei, uenerabili IOANNI Morinorum episcopo, salutem et apostolicam benedictionem.

Tam ex fraternitatis uestre litteris quam ex predecessorum meorum sancte memorie uictoris et Urbani priuilegiis, cognouimus atque perspeximus  Beati Bertini monasterium, usque ad promotionis tue tempora, in sue libertatis genio continue permansisse, saluo iure solius Taruanensis Ecclesie. Unde tam nobis quam fratribus nostris, dictante iustitia, uisum est ut, si quid a te uel a Flandrensi comite, seu ab eiusdem loci abbate, minus prouide minusque rationabiliter gestum est, nullum propter hoc detrimentum monasterio ingeratur. Nos igitur locum ipsum, quandiu monastice religionis uigere claruerit, et abbatem loci in sua libertate et immunitate permanere decernimus.

Datum Laterani, decimo tertio Kal. Aprilis.



CCCLXXIX. Monasterio S. Bertini Sithiensi asserit terram Berquariam,  a Balduino Flandrie comite pro uilla Ostresala datam. 
[Collection des Cartulaires, III, 258.]

PASCHALIS episcopus, seruus seruorum Dei, dilectis filiis LAMBERTO abbati, et fratribus Sancti Bertini, salutem et apostolicam benedictionem.

Officii nostri nos hortatur auctoritas pro Ecclesiarum statu sollicitos esse, et earum quieti, auxiliante Domino, prouidere. Quamobrem nos petitionibus uestris annuimus, et commutationem, inter uos et Balduinum Flandrensium comitem factam, quia utilem monasterio credimus, scripti presentis assertione firmamus. Pro commutatione siquidem uille, Ostresele dicte, que iuris Sancti Bertini fuisse dignoscitur,  monasterio uestro apud Furnas quamdam terram, uidelicet Berquariam, in parochia Wlepem, unde Eremboldus Musolf, utpote berquarius ante id temporis censum soluit; que uidelicet certis dimensionibus, pro more patrie illius, mensurata, uiginti octo librarum redditum, singulis annis, persoluit. Hanc igitur berquariam cum eodem redditu ab omni exactione prorsus immunem ac liberam, quemadmodum idem comes possedit, et monasterio uestro, in presentia optimatum suorum, iure hereditario tradidit, nos in perpetuum manere decernimus. Duas etiam garbas decime de noua terra, Dipesele dicta, et duas garbas de noua terra, Hucmareserce dicta, et terram quamdam in uilla, Atrike dicta, sicut ab eodem comite monasterio uestro colate  sunt, quietas uobis et integras manere sancimus. Porro altaria duo, unum de Eggafridi capella, et alterum de Warnestum, que dilectus et uenerabilis confrater noster Ioannes, Taruanensis episcopus, in possessionem perpetuam Beato Bertino tradidit, nos quoque uobis in possessionem perpetuam confirmamus, saluo eius uidelicet episcopi censu annuo, qui ex eisdem altaribus est persoluendus. Nemini ergo in posterum liceat hec que superius adnotata sunt a uestri cenobii unitate ac possessione diuidere, sed sicut premissum est, quieta et integra omnia in eius iure ac ditione seruentur. Si quis igitur, decreti huius tenore cognito, temere, quod absit! contraire tentauerit, honoris et officii sui periculum patiatur, atque excommunicationis ultione  plectatur, nisi presumptionem suam digna satisfactione correxerit.

Datum Laterani, octauo Kal. Aprilis, per manum Ioannis, sancte Romane Ecclesie diaconi cardinalis ac bibliothecarii, Incarnationis Dominice anno millesimo centesimo quinto decimo, indictione septima  , pontificatus autem domni Paschalis secundi pape anno itidem quinto decimo.



CCCLXXX. Priuilegium pro monasterio Tutelensi. 
[BALUZ. Historia Tutelensis, 463.]

PASCHALIS episcopus, seruus seruorum Dei, dilecto  filio EBALO Tutelensi abbati eiusque successoribus canonice substituendis in perpetuum

Apostolice sedis auctoritate debitoque compellimur pro uniuersarum Ecclesiarum statu satagere et earum quieti auxiliante Domino prouidere. Eapropter petitionibus tuis, fili in Christo carissime, non immerito annuendum censuimus ut Tutelense monasterium, cui Deo auctore presides, apostolice sedis priuilegio muniremus. Per presentis igitur priuilegii paginam apostolica auctoritate statuimus uobis quecunque predia, quecunque possessiones legitime ad idem monasterium pertinere uidentur, in quibus hec propriis duximus nominibus adnotanda, in adiacenti burgo ecclesiam Sancti Petri et Sancti Iuliani, ecclesiam de Aquina, ecclesiam de Acuto  monte, capellam de Roca, capellam de Marco, capellam de Aureliaco, capellam de Bosqueto, capellam de Lagarda, ecclesiam de Spaniaco cum ipsa capella, ecclesiam Sancte Marie de Clergor, ecclesiam Sancte Marie de Spinaciis, ecclesiam Sancti Iacobi de Altoire, ecclesiam Sancti Iacobi de Monedeira, ecclesiam de Madrangis, capellam de la ualeta, ecclesiam de Planis, capellam de la Genesta, ecclesiam de Auriolo, capellam de Bellopodio, ecclesiam de Brancellis, capellam de Capiaco, ecclesiam Sancti Boniti de Aualosa, ecclesias de uairiaco, uidelicet Sancti Stephani, Sancti Martini, et Sancti Germani; ecclesiam de Sancto Michele et capellam de ipso castello, ecclesiam Sancti Petri de Bagneriis, ecclesiam Sancte Marie de Matheria, ecclesiam  de Mairona, ecclesiam Sancti Petri de uogairo, capellam de Bellocastello, ecclesiam Sancti Georgii de Mairac, ecclesiam Sancte Marie de Rocamador, ecclesiam de Gransania, ecclesiam Sancte Marie de Seillac, ecclesiam de Olonzac, ecclesiam de Marciliaco, ecclesiam Sancti Aredii, ecclesiam Sancti Iuliani de Porcaria, ecclesiam Sancti Maurilii, ecclesiam de Bragusa, ecclesiam de Lagarda, ecclesiam Sancte Fortunate cum capella Sancte Fidis de Castaneo, ecclesiam de Albuciaco, ecclesiam de Nouauilla, ecclesiam de Molseon, ecclesiam Sancti Amancii, ecclesiam Sancti Martialis de Faorzes, ecclesiam Sancti Boniti del uern, ecclesiam Sancti Pardulphi de la Crozilla, ecclesiam Sancti Martini  que est inter Dostram et Dordoniam, ecclesiam Sancti Petri de Sadran, ecclesiam Sancti Maxentii, ecclesiam Sancti Laurentii de Gorra, ecclesiam de Mairignac, ecclesiam de Peirac, ecclesiam de Caleis, ecclesiam Sancti Medardi, ecclesiam de Mordelgue, ecclesiam de Matheria, ecclesiam de Traignac cum capella ipsius castri, ecclesiam Sancti Iuliani de Garriga, ecclesiam Sancti Iacobi Caturcis sitam, et quecunque in posterum auctore Deo ad idem monasterium offerri, dari, uel aliis iustis modis peruenire contigerit, quieta semper et integra uobis uestrisque successoribus conseruentur. Ecclesias uero cum pertinentiis suis siue predia ab eodem monasterio distracta precipimus reuocari et in perpetuum  conseruari. Et ne qua persona ecclesiastica uel secularis iuste reuocationi obuiare uel impedire presumat apostolice sedis interdicimus auctoritate. Sepulturam militum de Gimel, de Bar, et de Correzia, de Boltzac, de Seillac, de Sancto Clemente, et de Sancto Germano, de Sancta Ferreola et de Fauars, de Cornill, de Sancta Fortunata, de Lagarda, et de Sancto Amancio, de Nauis, de Roca, de Marciliaco, et de Sancto Aredio, de Campaniaco, de Clergor, de Latigniaco, et de Tutelensi castello, et omnium uicecomitum de Torenna et de Comborn et de uentedorn, uobis a quolibet auferri uel interrumpi prohibemus. Decernimus ergo ut nulli omnino hominum liceat idem monasterium temere perturbare, aut eius possessiones auferre, uel iniuste  datas suis usibus uindicare, minuere, uel temerariis uexationibus fatigare; sed omnia integra conseruentur eorum, pro quorum sustentantione et gubernatione concessa sunt, usibus omnimodis profutura. Si qua igitur ecclesiastica secularisue persona, hanc nostre constitutionis paginam sciens, contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco iusta seruantibus sit pax Domini nostri Iesu Christi, quatenus et hic  fructum bone actionis percipiant, et apud districtum iudicem premia eterne pacis inueniant. Amen, amen, amen.

Scriptum per manum Geruasii scriniarii regionarii et notarii sacri palatii.

Ego Paschalis catholice Ecclesie episcopus subscripsi.

Datum Laterani per manum Ioannis, sancte Romane Ecclesie diaconi cardinalis ac bibliothecarii, II Kal. Aprilis, indictione uII, Incarnationis Dominice anno 1115, pontificatus autem domni Paschalis secundi pape itidem Xu. Bene ualete.



CCCLXXXI. Bulla pro Ebroliensi monasterio Esbreuille uel Ebreuil. 
[Gall. Christ. II, 121.]


PASCHALIS episcopus, seruus seruorum Dei, dilecto filio TEOTARDO, monasterii Ebroilensis abbati, eiusque successoribus regulariter substituendis in Christo.

Pie postulatio uoluntatis effectum debet suum sortiri, quatenus et deuotionis sinceritas laudabiliter enitescat, et utilitas postulata uires indubitanter assumat. Quia igitur dilectio tua, ad sedis apostolice portum confugiens, eius tuitionem deuotione debita requisiuit, nos supplicationi tue clementer annuimus, et Beati Leodegarii Ebroilense monasterium, cui Deo auctore presides, sub tutelam apostolice sedis excipimus. Per presentis igitur priuilegii paginam uobis uestrisque successoribus confirmamus  ad perpetuum, nurgum cum ecclesia S. Gereonis et capellis suis in Aruernensi pago, ecclesiam Sancte Crucis de uelcia, cum capella Sancte Mauricii de uico, Sancte Marie de Caliniaco, Sancte Marie de Salas, Sancti Boniti de Cambra, Sancte Marie de Ecclesiola, Sancti Boniti de Ceruant, S. Genesii de Buissirolas, Sancti uictoris de Pozols, Sancti Pardulphi, Sancte Marie de Marcillac, Sancti Petri de Campis, ecclesiam Sancti Pauli, Sancti Genesii de Ret, Sancti Aniani de Betgue, Sancti Quintini, Sancti Leodegarii de Laiac, Sancti Leodegarii de monte Frumino, Sancti Petri de Chapde, Sancti Petri de Nerdugna, Sancti Pardulphi de uilorzangas, Sancti Petri de ualle, Sancti Pardulphi de Carro, Sancti Preiecti, Sancti Iuliani de Muroile, Sancti  Martini de Garriga, Sancti Brauii de Puntiaco, Sancti Hilarii, Sancti Petri de Cella, Sancti Magnerii, Sancte Marie de uirgiaco, Sancti Galli, et Sancti Saturnini de uentac. In episcopatu Bituricensi, ecclesiam Sancti Marcelli de Scaceras, S. Hilarii de Dorminnac, S. Boniti de Balanaua, S. Andree de ualiniaco, S. Portiani de Nauas. In pago Rodonensi, ecclesiam S. Marie de Logangnac, S. Marie de Ieueirac, S. Martini de Cromeras, S. Marie de Lelna, S. Martini, S. Maurici de Marnac, et S. Agangi. In episcopatu Senonensi, ecclesiam S. Leodegarii cum capellis, S. Marie, S. Martini de Cunniaco, S. Sulpicii, S. Marie-Magdelene de Crong, S. Marie de Salas, ecclesiam de Botsac, S. Bibiani de Charues, ecclesiam de Genten, ecclesiam de  Gauerda, ecclesiam S. Leodegarii de Ariazo, S. Petri de Liriorta, et cetera que uel in presenti septima indictione idem cenobium legitime possidet, uel in futurum concessione pontificum, liberalitate principum, uel oblatione fidelium, iuste atque canonice poterit adipisci. Decernimus ergo ut nulli omnino hominum liceat idem monasterium temere perturbare, aut eius possessiones auferre, uel ablatas retinere, minuere, uel temerariis uexationibus fatigare, sed omnia integra conseruentur, eorum pro quorum sustentatione et gubernatione concessa sunt, usibus omnimodis profutura, quatenus auctore Domino, locus idem regularis semper ordinis custodia uigeat, et in sua semper libertate permaneat. Porro sepulturam  eiusdem loci omnino liberam esse decernimus, ut eorum, qui illic sepeliri deliberauerint, deuotioni et extreme uoluntati, nisi forte excommunicati sint, nullus obsistat. Obeunte te, nunc eius loci abbate, uel tuorum successorum, nullus ibi, qualibet subreptionis astutia seu uiolentia preponatur, nisi quem fratres communi consensu, uel fratrum pars consilii sanioris, uel de suo, uel de alieno, si oportuerit collegio, secundum Domini timorem et B. Benedicti Regulam elegerint, ab Aruernensi episcopo consecrandum. Si qua igitur in futurum ecclesiastica quelibet secularisue persona, hanc nostre constitutionis paginam sciens, contra eam temere uenire tentauerit, secundo tertioue commonita, si non satisfactione congrua emendauerit, potestatis  honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen, amen, amen.

Scriptum per manum Crisogoni notarii sacri palatii.

Ego Paschalis catholice Ecclesie episcopus.

Datum Laterani per manum Ioannis, sacre Romane Ecclesie diaconi cardinalis ac bibliothecarii, II  Nonas Aprilis, indictione septima, Incarnationis Dominice anno millesimo centesimo decimo quinto, pontificatus autem domini Paschalis II pape anno eiusdem Xu.



CCCLXXXII. Monasterii Sublacensis possessiones omnes et priuilegia confirmat. 
MURATORI, Antiq. Ital. Iu, 1058.]

PASCHALIS episcopus, seruus seruorum Dei, dilecto filio IOANNI Sublacensis monasterii abbati, eiusque successoribus regulariter substituendis in perpetuum.

»Glorificantes me glorificabo,« dicit, qui non mentitur, Dominus. Hoc ueritatis sue promissum  Deus benedictus in secula fideli suo Benedicto custodiens, eum mirabiliter non solum in celis, sed etam in terris glorificare dignatus est, ut ipsa quoque loca, in quibus ipse Dei famulus habitauit, gloriosa apud homines habeantur. Hanc Dei factoris dignationem nos quoque ipsius factura sequimur, cum eumdem Patrem nostrum in Deo glorificare curamus. Unde et locum illum, in quo Dei dispositione prius habitasse, et ad glorificandum Deum cenobium construxisse, et multos ad Dei gloriam aggregasse cognoscitur, cui uidelicet Sublacum nomen, et gloriosum et uenerabilem habemus, et apostolice sedis auctoritate munimus. Tibi igitur, carissime fili, et per te supradicto Sancti Benedicti  monasterio confirmamus specum, in quo idem sanctissimus uir in suo conuersationis exordio habitauit, cum adiacenti silua et monte circum circa, et cum omnibus finibus aut pertinentiis antiquitus constitutis. Et sub eodem specu lacum, siue fluuium ex eisdem lacubus procedentem; in quibus uidelicet aquis nemini preter abbatis et fratrum uoluntatem aut piscari, aut molendinum edificare, usque in Arcum, qui dicitur de Ferrata [liceat]. De forma quoque antiqua, que ducit aquam de flumine ad plebem Sancti Laurentii, et de aqua, que uocatur Augusta, nemini liceat preter uoluntatem uestram aquam deriuare, nisi quantum sufficiat hortis rigandis et replendo fonti baptismatis in eadem ecclesia; nec aquimolum quidquam illic preter uestram  uoluntatem edificare presumat usque in supradictum Arcum de Ferrata. Si quis uero aliter egerit, banno Romane curie distringatur, cuius banni medietas sacro palatio, medietas uero eidem monasterio persoluatur. Confirmamus etiam uobis et uestro monasterio castellum, qui Sublacus dicitur, cum omnibus suis pertinentiis, sicut a predecessoribus nostris constat esse concessum, cum montibus et collibus, et fundis et casalibus, cum omnibus ecclesiis et rebus ad eas generaliter et in integrum pertinentibus; fundum Canali, et fundum Genne in integrum cum pertinentiis suis; fundum Frassinum cum omnibus suis pertinentiis; et locum, qui Fundi uocatur, sicut extenditur usque ad Petram Imperatoris, et uadit in montem, qui uocatur  Pionica, inde per Serram in Montem Romanum, et exit in Campum Longum, inde in Campum Catinum, deinde redit ad supradictam Petram Imperatoris; et locum, qui dicitur Geminarium cum finibus suis, sicut antecessorum nostrorum priuilegiis continetur; castellum Auguste cum fundis et casalibus suis, et casale Sancte Felicitatis, cum eadem ecclesia cum fundis et casalibus suis, et cum omnibus pertinentiis suis, sicut in eisdem priuilegiis continetur; Roccam Ceruariam cum fundis suis, et suis casalibus, et cum omnibus suis pertinentiis; Castellum Maranum, et Roccam Martini, et Roccam de Nesso, cum omnibus suis pertinentiis; Castrum Canteranum cum Rocca sua, et cum fundis et casalibus suis; Montem de Grosso, uallem frigidam,  Montem de Mesu, et Funsstelle, cum omnibus eorum pertinentiis; Castellum Cerretum cum omnibus pertinentiis suis; Castrum Giranum cum montibus et collibus, fundis et casalibus, quemadmodum monasterio congruere uidetur, cum massis et omnibus suis pertinentiis, cum ueteri hereditate monasterii; Castellum Apolloni cum montibus et suis casalibus, et medietatem Castri Sancti Angeli, cum ecclesiis, et fundis, massis, et pertinentiis eorum; Roccam Sancti Stephani cum pertinentiis suis; uallem de Annito, Collem de Occia, cum montibus et collibus, fundis et casalibus suis; Touanellum, Fundum Ottanum, Fundum Maciomanum, Fundum Camanum, Fundum Aqueuiue, et medietatem Montis  Afilani, cum omnibus pertinentiis eorum; Castrum Afile cum montibus et collibus, et cum omnibus eorum pertinentiis; Castrum Pontie cum montibus et collibus, et cum omnibus eorum pertinentiis. Preterea ex antiquo iure et tam Romanorum pontificum, quam etiam imperatorum concessionibus et priuilegiis ad idem Sancti Benedicti monasterium pertinere noscuntur, Sala ciuitas, que uocatur Carseolis, cum massis, fundis et casalibus suis, et Auricula, Rocca de Butte, Rocca in Camerate, Rocca Rosunum, Arsule, Rubianum, et aliud Rubianum super fluuium, Anticulum, Garracinescum, Rocca Demasii, Rocca de Surici Siciliani, medietas Deilice, Massa Sancti ualerii, Siscanum, Mons Casalis, Ciuitella, Oliuanum cum omnibus  fundis et casalibus eorum; oppidum Tusculane cum Rocca sua et omnibus pertinentiis suis; Castellum Gallicanum cum ecclesiis, fundis, et casalibus, et omnibus pertinentiis suis.

Confirmamus etiam cellas eidem monasterio pertinentes. Item ecclesiam Sancti Angeli in Effidem positam: ecclesiam Sancti Georgii, et cum omnibus earum pertinentiis, et cum ueteri hereditate Sancti Patris Benedicti; ecclesiam Sancti Angeli in Petralata, Sancti Sebastiani in Palliano; ecclesiam Sancti Quintini, Sancti Blasii in Antido; ecclesiam Sancti Leucii in Babuto, posito in territorio Campanino, cum omnibus earum pertinentiis; in carsoli ecclesiam Sancti Petri; in camerata ecclesiam Sancti Martini de Egellis, et Sancti Petri de Castruino;  in territorio Marsicano Sanctum Petrum in uerse, Sanctum Benedictum in Riuo de Meruli, Sanctum Thomam de Transaquas, cum ecclesia Sancti Nicolai in uallis; in territorio . . . . . ecclesiam Sancti Pauli in uilla, cum omnibus eorum pertinentiis, Sanctum Angelum in Albe, Sanctum Saluatorem in Auelano, Sanctam Mariam de Tuffo, cum omnibus suis pertinentiis; in ualle Sorana, ecclesiam Sancti Pauli, cum aliis tribus ecclesiis, et cum uilla iuxta se posita, et cum omnibus eius pertinentiis; in ciuitate Tiburtina, ecclesiam Sancti Antonini, Sancte Crucis, et Sancte Barbare, cum omnibus earum possessionibus; aliam cellam 'ad honorem Sancte Crucis in Quintiliolo cum oliueto suo, et ceteris suis pertinentiis; et sex uncias de ecclesia Sancte  Marie in eodem monte posita; Fundum Calicianum cum ecclesia Sancti Petri, cum terris et uineis, sicut per antiquos affines constat; uillam, que uocatur Papicum; ecclesiam Sancte Marie, cum terris et uineis et montem, qui uocatur Monicula, et ecclesiam Sancte Marie, que ponitur in Porta; ecclesiam Sancti Sebastiani, cum omnibus suis pertinentiis; aquimolos tres, unum Castrum ueterem, alium foris Portam maiorem, et alium in uesta iuxta Castellum Gallicani; ecclesiam Sancti Pastoris, Sancti Angeli, Sancte Marie, Sancti Laurentii in Aqua Alta, cum omnibus earum possessionibus; Rome monasterium Sancti Erasmi cum domibus et hortis et ceteris possessionibus.

Statuimus itaque ut predicta omnia, siue possessiones,  quas idem uenerabile monasterium in presenti septima indictione possidet, quiete uobis et integre conseruentur. Et quecunque ad eius ius legitime pertinent, siue pontificum concessione, siue imperatorum et principum liberalitate, seu quorumlibet fidelium oblatione, cum aliis iustis et legalibus modis, in eius iure semper et possessione permaneant. Nec ulli omnino hominum liceat eadem Sancti Benedicti monasteria temere perturbare, aut eius possessiones auferre, uel ablatas retinere, uel iniuste datas in suis usibus uindicare, minuere, uel temerariis uexationibus fatigare, sed omnia integra conseruentur eorum quorum sustentationi et gubernationi concessa sunt, usibus omnimodis profutura  Ad hoc propter frequentes iniurias, que ab episcopis, uel episcoporum ministris, monasteriis ingeruntur, datam uestro cenobio a nostris predecessoribus facultatem uobis quoque ratam manere decernimus, ut ad ecclesias, cum expedierit, dicandas, aut clericos siue in monasterio, siue in cellis, siue in castellis aut uillis monasterii ordinandos, uel a nobis episcopatum accipiatis, si ad nos peruenire in tempore potueritis, uel quem malueritis catholicum episcopum adeatis, qui apostolice sedis fultus auctoritate, que postulantur, exhibeat; nec a quoquam illius Ecclesie episcopo super hoc contradictionem aut querimoniam patiatur. Et propter omnem cuiuslibet Ecclesie sacerdotem in prefato Sancti Benedicti monasterio ditionem quamlibet  habere, preter sedem apostolicam, prohibemus. Obeunte autem eius loci abbate, uel suorum quolibet successorum, nullus ibi qualibet subreptionis astutia seu uiolentia preponatur, nisi quem fratres communi consensu, uel fratrum pars sanioris consilii, secundum Dei timorem et Sancti Benedicti Regulam elegerint. Electus uero a Romane sedis pontifice consecretur. Si qua autem ecclesiastica secularisue persona, hanc nostre constitutionis paginam sciens, contra eam temere uenire tentauerit, secundo tertioue conuicta, si non satisfactione congrua emendauerit, potestate honorisque sui dignitate careat, iamque se diuini iudicii existere de perpetrata iniquitate ream cognoscat, et a sacratissimo corpore et sanguine Dei et Domini Redemptoris  nostri Iesu Christi aliena fiat, atque in extremo examine districte ultioni subiaceat. Cunctis autem eumdem locum iuste seruantibus sit pax Domini nostri Iesu Christi; item, et hic fructum bone actionis percipiant, et apud districtum iudicem premium eterne pacis inueniant. Amen.

Scriptum per manum notarii sacri palatii.

Ego Paschalis Ecclesie catholice episcopus.

Datum Laterani per manum Ioannis, Romane Ecclesie diaconi ac bibliothecarii, tertio Idus Aprilis, indictione septima, Incarnationis Dominice anno millesimo centesimo decimo quinto, pontificatus quoque domini Paschalis . . . . . . .



CCCLXXXIII.

*Landulphum archiepiscopum Beneuentanum, episcopali officio multatum, ad synodum Idibus Octobris celebrandam »accersiri iubet.« (uide Falconem Beneuentanum, 1114, p. 88. 



CCCLXXXIu.

*Landulphum de Greca, comestabulum Beneuentanorum, inuitat ad synodum Idibus Octobris agendam. 



CCCLXXXu. *Ecclesie Farinatensis, a comitibus Bergomatibus condite ac B. Petro collate, possessiones confirmat, ea lege ut duodecim monete Mediolanensis  nummi quotannis palatio Lateranensi persoluantur. 
[LAMI, Eccles. Florent. Monum., III, 1772.]

PASCHALIS episcopus, seruus seruorum Dei, dilectis filiis IOANNI priori et fratribus in ecclesia Beati Laurentii secus Florentiam regulariter uiuentibus, tam presentibus quam futuris in perpetuum.

Pie postulatio uoluntatis effectu debet prosequente compleri, quatenus et deuotionis sinceritas  laudabiliter enitescat, et utilitas postulata uires indubitanter assumat. Quia igitur dilectio tua ad sedis apostolice portum confugiens, eius tuitionem deuotione debita requisiuit, nos supplicationi tue clementer annuimus, et B. Laurentii ecclesiam, cui Deo auctore presides, cum omnibus ad ipsam pertinentibus sub tutelam apostolice sedis excipimus. Per presentis igitur priuilegii paginam apostolica auctoritate statuimus, ut quecunque bona, quascunque possessiones, eadem Ecclesia, concessione pontificum, liberalitate principum, oblatione fidelium, uel aliis iustis modis, in presenti septima indictione possidere cognoscitur, aut in futurum largiente Deo legitime poterit adipisci, firma uobis uestrisque successoribus et illibata permaneant,  saluo iure Florentini episcopi, cui tamen ecclesiam ipsam grauare non liceat, aut bona eius auferre, aut in feudum personis aliquibus tradere, aut modis quibuslibet alienare; decernimus ergo ut nulli omnino hominum facultas sit eamdem ecclesiam temere perturbare, aut eius possessiones auferre, uel ablatas retinere, minuere, uel temerariis uexationibus fatigare, sed omnia integra conseruentur eorum, pro quorum sustentatione concessa sunt, usibus omnimodis profutura. Sane diebus solemnibus in claustro uel in atrio ecclesie processiones facere, aut missas ad tertiam canere, nullius contradictio uos inhibeat; sed modis omnibus studeatis omnipotentem Deum glorificare, et saluti animarum uestrarum ipso prestante uigilanter insistere. Si  qua igitur in futurum ecclesiastica quelibet secularisue persona, hanc nostre constitutionis paginam sciens, contra eam uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sanctissimo corpore ac sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen.

 Ego Paschalis catholice Ecclesie episcopus SS.

Datum Laterani per manum Ioannis sancte Romane Ecclesie diaconi cardinalis ac bibliothecarii, XuII Kal. Maii, indictione uII, Incarnationis Dominice anno 1115, pontificatus quoque domni Paschalis pape secundi anno Xu.



CCCLXXXuII. Ad Mauritium archieuiscopum Bracarensem. 
[MANSI, Concil., XX, 117.]

Inter querelas alias que de te ad sedem apostolicam delate sunt, Legionensis Ecclesie inuasio et  contritio nos grauius contristauit. Super que ex nostris litteris monitus, et a uicario nostro Bernardo Toletano ad concilium euocatus, et uenire et satisfacere contempsisti. Ad hec pro huius nequitia et inobedientia, per eum tam a sacerdotali quam ab episcopali officio interdictus, eadem officia celebrare pertinaciter presumpsisti. Nos igitur, auctore Deo, tantum nequitie et superbie facinus ulciscentes, et eadem tibi officia, et Bracarensis Ecclesie obedientiam interdicimus, donec resipiscens obedias et plenius satisfacias.

Datum Laterani, XIu Maii, indict. uII.



CCCLXXXuIII. Priuilegium pro ecclesia S. Euasii Casalensis. 
[De conti Notizie storiche della citta di Cazale. Cazale, 1838, 8o, I, 332.]


PASCHALIS episcopus, seruus seruorum Dei, dilectis filiis GIRARDO preposito et eius fratribus in Casalensi ecclesia S. Euasii regulariter uiuentibus, tam presentibus quam futuris in perpetuum.

Religiosis desideriis dignum est facilem prebere consensum, ut fidelis deuotio celerem sortiatur effectum. Unde petitioni uestre benignitate debita impertimus assensum. uite namque canonice ordinem quem professi estis presentis priuilegii auctoritate confirmamus, et ne cui post professionem exhibitam proprium quid habere, neue sine prepositi  uel congregationis licentia de claustro discedere liceat interdicimus. Et tam uobis quam uestris successoribus in eadem religione permansuris, ea omnia perpetuo possidenda sancimus, que in presentiarum pro communis uictus sustentatione legitime possidere uidemur. Quecunque etiam in futurum concessione pontificum, liberalitate principum, oblatione fidelium, uel aliis iustis modis poteritis adipisci, firma uobis uestrisque successoribus et illibata permaneant. Nec prepositorum alicui facultas sit Ecclesie predia personis secularibus in feudum dare, uel quibuslibet ingeniis alienare. Decernimus ergo ut nulli omnino hominum liceat eamdem beati Euasii ecclesiam temere perturbare, aut eius possessiones  auferre uel ablatas retinere, minuere, uel temerariis uexationibus fatigare; sed omnia integra conseruentur eorum, pro quorum sustentatione et gubernatione concessa sunt, usibus omnimodis profutura. Sane clericos seculariter uiuentes ad prepositi uestri conuersionem suscipere, nullius episcopi uel prepositi contradictio uos inhibeat. Si qua igitur in futurum ecclesiastica quelibet secularisue persona, hanc nostre constitutionis paginam sciens, contra eam uenire temere tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Iesu Christi aliena  fiat, atque in extremo examine districte ultioni subiaceat. Cunctis autem eidem loco iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant.

Ego Paschalis catholice Ecclesie episcopus.

Datum Laterani per manum Ioannis, sancte Romane Ecclesie diaconi cardinalis ac bibliothecarii, u Kalendas Maii, indict. uII, Incarnat. Dominice anno 1115, pontificatus autem D. Paschalis secundi anno eiusdem Xu.



CCCLXXXIX. Priuilegium pro episcopatu Ecclesie Bononiensis. 
[SAuIOLI, Annal. Bologn. tom. II, append., pag. 152.]
Ex archiuio archiepiscopatus Bonon.


PASCHALIS episcopus, seruus seruorum Dei, dilecto in Christo fratri uICTORI Bononiensi episcopo eiusque successoribus canonice substituendis in perpetuum.

Sicuti iniusta petentibus nullus tribuendus est assensus, sic legitime desiderantium non est differenda petitio. Tuis igitur, frater carissime, precibus annuentes ad perpetuam sancte Bononiensis Ecclesie pacem ac stabilitatem presentis decreti stabilitate sancimus, ut uniuersi parochie fines sicut a tuis antecessoribus in perpetuum conseruentur. Qui uidelicet fines a flumine Gaibana usque in riuolum Sablosulum decurrunt. Deinde in Stratam que dicitur  Ungarista. Deinde in stallo Gallam et in locum qui dicitur Curte. Deinde in flumen qui dicitur Leo. Deinde in fluuium qui dicitur Muzza inter quos fines quecunque plebes et quecunque alie ecclesie uel monasteria, uille uel oppida site sunt uel fuerunt sub tua tuorumque catholicorum successorum episcopali prouidentia et dispositione permaneant. Quantumcunque uero homines super Ecclesie Bononiensis terra resident cuiuscunque conditionis in potestate et defensione nostra seruentur. Concedimus itaque uobis massam uulpini et Mozolarii et massam Nerpulini. Itemque confirmamus fraternitati tue omnia que a predecessoribus nostris, id est Agapito, et Pelagio, et Gregorio dialogo, et Gregorio uII uidelicet monasterium S. Stephani quod  uocatur Hierusalem constitutum a S. Petronio epicopo; et S. Proculi martyris, et Sanctorum Naboris et Felicis; et Sanctorum Geruasii et Protasii, et S. Columbani confessoris, et S. Marie Maioris, et SS. uitalis et Agricole in arena; et Sancti Barbationi, et Sancte Margarite, et Sancti Michelis archangeli in fundo paterno cum pertinentiis suis; et S. Marie situm in monte Palense cum curte ibique tenente seque uocatur Aurelia; et cum montibus qui in circuitu prefati monasterii positi sunt; et S. Lucie de Roffeno, et monasterium S. Helene, et S. Prosperi in Paniosate, et Sancti Martini in Poio cum curte et omnibus sibi pertinentibus; S. Petri in Strada, S. Marie in Strada cum omnibus suis pertinentiis; S. Petri cum curte que dicitur Nucifatico  cum omnibus suis rebus. S. Martini in Casalechio cum omnibus suis pertinentiis, atque donamus petitioni tue portam ciuitatis Bononie que dicitur S. Petri, et stratam Salariam cum stratatico et omni redditu quem persoluere solent euntes per eam; et ecclesia S. Andree apostoli ante portam S. Petri, et S. Thome apostoli et S. Ioannis Euangeliste in monte Oliueti cum omnibus suis pertinentiis. Confirmamus etiam uobis curtem que uocatur Abillonis cum portu et ripatico, et teloneo, et mercato, cum siluis et uenationibus et paludibus et piscationibus, cum seruis, ancillis colonis, et omnibus suis pertinentibus. Item curtem de Brento, curtem que dicitur Bombiano cum omnibus suis pertinentibus. Montem Cauallorum, portum qui uocatur Galliano cum ripatico  et teloneo et paludibus et piscariis et siluis et cum omnibus ad ipsum portum pertinentibus. Curtes etiam duas: unam que dicitur prata maior, et alteram que dicitur prata minor, positas infra plebem que dicitur Boida. Curtem quoque que dicitur Marsumaticum cum omnibus suis pertinentiis. Abbates, monachos, presbyteros, diaconos, clericos litteratos et illitteratos, seruos et ancillas Dei et omnes homines utriusque sexus infra prefatos iam dicte Bononiensis Ecclesie terminos habitantes tue subiicimus dispositioni tuorumque catholicorum successorum. Preterea quecunque predia, quascunque possessiones uel a predecessoribus nostris apostolice sedis episcopis uel a quibuscunque catholicis  regibus Carolo et Ottone Bononiensi Ecclesie concessa sunt, nos quoque decreti presentis auctoritate firmamus. Ad hec adiicientes statuimus ut iuxta ueterem consuetudinem Ecclesie Bononiensis electi semper a Romano pontifice gratiam episcopalis consecrationis accipiant sicut et tu, opitulante Dei omnipotentis gratia, suscepisti. Si quis sane in crastinum archiepiscopus uel episcopus, imperator aut rex, princeps aut dux, comes, uicecomes, iudex aut ecclesiastica secularisue persona, hanc nostre constitutionis paginam sciens contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo  corpore ac sanguine Dei et Domini nostri Redemptoris Iesu Christi aliena fiat, atque in extremo examine districte ultioni subiaceat. Cunctis autem Ecclesie eidem iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen, amen.

Scriptum per manum Raynerii scriniarii regionarii et notarii sacri palatii.

Ego Paschalis catholice Ecclesie episcopus.

Datum Albe per manum Ioannis, sancte Romane Ecclesie diaconi cardinalis ac bibliothecarii, II mens. Martii, indictione septima, Incarnationis Dominice 1114, pontificatus quoque domni Paschalis II anno quinto decimo.



CCCXC Oggerii episcopi Reiensis bona confirmat et terminos episcopatus describit. 
[Sim. BARTEL, Historica Nomenclat. presulum S. Reg. Ecclesie, p. 175.]


PASCHALIS episcopus, seruus seruorum Dei, uenerabili fratri OGGERIO Ecclesie Regiensi episcopo eiusque successoribus canonice instituendis, salutem et apostolicam benedictionem.

Iustis uotis assensum prebere, iustisque petitionibus aures accommodare nos conuenit, qui, licet indigni, iustitie custodes atque precones in excelsa positi, Christo disponente, inspicimur. Tuis igitur, frater in Christo carissime Oggeri, iustis petitionibus  annuentes, sanctam Regiensem Ecclesiam, que et Ricomagensis dicitur, cui auctore Deo presides, apostolice sedis auctoritate munimus. Statuimus enim ut uniuersa que tua strenuitas occupatorum manibus erepta, in ius Regiensis Ecclesie reparauit, libera semper eidem Ecclesie et illibata seruentur. Castellum uidelicet quod regium nominatur, in quo episcopalis cathedra, et Beati Maximi Ecclesia est. Super quo interdictum perpetuum statuimus, ne cuiquam omnino seculari persone liceat, aliqua subreptione ipsum inuadere, aut suo dominio quibuslibet ingeniis uindicare. Nec episcopo cuiquam uel preposito, siue clerico, nec ulli omnino persone facultas sit, idem castellum in alicuius secularis potestate  transferre aut ab Ecclesie et episcopi dominio et possessione subtrahere. Decimas uero uel ecclesias, que uel per te, uel per antecessores tuos, secularium manibus erepte sunt aut eripientur, uobis uestrisque successoribus, et Ecclesie uestre clericis in perpetuum confirmamus. Porro ecclesiam Sancte Marie de Palude, in canonica semper quam instituisti obseruatione, sub episcopi iure ac dispositione permanere censemus. Quam uidelicet Ecclesiam Guillelmus, nunc Regiensis prepositus, et Stephanus frater eius, et Guillelmus minor, cum hereditaria nequiter possessione uindicassent, subiectioni tue et matrici Ecclesie reddiderunt, et regularem uitam professi, ordinationi et obseruationi canonice subdiderunt. Terminos sane Regiensis  episcopatus ita integros manere decernimus, sicut a predecessoribus uestris possessi sunt, et a fraternitate tua quietius possidentur: uidelicet a limitibus Sancti Iuliani Montanarii, usque ad limites oppidi Ragonis: item limitibus Mosiaci usque ad limites oppidi Cornert. Preterea quecunque predia, quascunque possessiones eadem Ecclesia in presenti septima indictione legitime possidet, et quecunque in futurum, largiente Domino, iuste atque canonice poterit adipisci, firma uobis uestrisque successoribus et illibata permaneant. Decernimus ergo ut nulli omnino hominum liceat eamdem Ecclesiam temere perturbare, aut possessiones auferre, uel ablatas retinere, minuere, uel temerariis uexationibus fatigare, sed omnia integra conseruentur, tam tuis  quam clericorum et pauperum usibus profutura. Ad hec interdicimus, ut te ad Dominum euocato, uel tuorum quolibet successorum, nullus omnino, inuitis uestre Ecclesie clericis, aut episcoporum aut Ecclesie res auferre, diripere aut distrahere audeat. Si qua igitur in futurum ecclesiastica quelibet secularisue persona, hanc nostre constitutionis paginam sciens, contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sanctissimo corpore ac sanguine Dei et Domini Redemptoris Iesu Christi aliena fiat, atque in extremo examine districte ultioni subiaceat. Cunctis autem eidem loco iusta  seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne paics inueniant. Amen.

Ego Paschalis catholice Ecclesie episcopus.

Datum Tiberie per manum Ioannis, sancte Romane Ecclesie diaconi cardinalis ac bibliothecarii, u Kalendas Iunii, indictione uII, Incarnationis Dominice anno 1115, pontificatus quoque domni Pascha lis II pape Xu.



CCCXCI. Priuilegium pro Ecclesia Lascurrensi. 
[MARCA, Hist. de Béarn., 383.]

 PASCHALIS episcopus, seruus seruorum Dei, uenerabili fratri GUIDONI Lascurrensi episcopo, salutem et apostolicam benedictionem.

Iustis uotis assensum prebere, iustisque petitionibus aures accommodare nos conuenit, qui, licet indigni, iustitie custodes atque precones in excelsa apostolorum Petri et Pauli specula positi, Domino disponente conspicimur. Idcirco tuis, frater in Christo carissime Guido, iustis petitionibus annuentes, sanctam Lascurrensem Ecclesiam, cui Deo auctore presides, apostolice sedis protectione munimus. Ordinem itaque uite canonice quem bone memorie sanctus predecessor tuus in ecclesia eadem instituit, presentis decreti firmitate firmamus. Et ne alicui canonicorum post professionem exhibitam  proprium quid habere, neue sine tue uel capituli licentia, de claustro discedere liceat interdicimus. Sane tibi tuisque legitimis successoribus preter generalem illam episcopalis officii curam, specialem concedimus facultatem prefate ecclesie canonicos corrigendi, et per obedientias disponendi, aut ab eisdem obedientiis canonice remouendi. Ad hec uobis et per uos eidem Lascurrensi Ecclesie confirmamus illam Gauarensis pontis, seu ceterarum rerum donationem quam bone memorie Gasto uicecomes et uxor eius Talesia in sumptus fratrum communiter uiuentium contulerunt. Et quecunque iure parochiali uel proprietario ad eamdem noscuntur Ecclesiam pertinere, uidelicet ecclesiam S. Stephani de Carrena cum decimatione sua. Marlanensis, Sancte  Fidis et Sancti Andree. Monasterirum S. Petri de Regula, Monasterium S. Petri Generensis, quartam partem decimationis Ecclesie Sancti Petri de Seruimaco, et quotidiane oblationis. Pausam cum appenditiis suis, Castellum Morelli cum pertinentiis suis. Uniuersa etiam que eidem Ecclesie uel a fidelibus uiris de suo iure collata, uel aliis iustis modis acquisita sunt, aut in futurum largiente Deo concessione pontificum, liberalitate principum, iuste atque canonice acquirentur, firma uobis uestrisque successoribus atque illibata permaneant. Decernimus ergo t nulli omnino hominum liceat predictam Ecclesiam temere perturbare, aut quecunque ipsius sunt uel fuerint quibuslibet occasionibus auferre, minuere, uel temerariis uexationibus fatigare; sed  omnia integra conseruentur, tam tuis quam clericorum et pauperum usibus profutura. Si quis igitur, decreti huius tenore cognito, temere contraire tentauerit, nisi presumptionem suam digna satisfactione correxerit, honorum et officii sui periculum patiatur, aut excommunicationis ultione plectatur. Cunctis autem eidem loco iusta seruantibus sit pax Domini nostri Iesu Christi, quatenus et hic fructum bone actionis percipiant, et premia eterne pacis inueniant. Amen.

Datum Tiberie per manum Chrysogoni agentis uicem domni Ioannis cancellarii, Nonis Iunii, indictione septima, anno Dominice Incarnationis 1115, pontificatus autem domni Paschalis secundi pape anno Xu.



CCCXCII. Ad Laurentium abbatem Sancti uitoni.---Ut nullam obedientiam nullamque communionem clericis uirdunensibus impendat. 
[MARTENE, Anecdot. I, 338.]


PASCHALIS episcopus, seruus seruorum Dei, dilectis filiis L. abbati et fratribus monasterii S. uitoni salutem et apostolicam benedictionem.

uirdunenses clericos in tantam audiuimus contumaciam prorupisse, ut Ecclesie uestre subiectionem  sibi et obedientiam uindicare contendant, cum ipsi extra Ecclesie catholice sint unitatem. Diu enim propter pertinacie sue nequitiam a sede apostolica excommunicati sunt, que caput et magistra omnium ecclesiarum ab ipso omnipotenti Domino constituta est. Cui profecto qui non concordat, procul dubio, sicut beatus Ambrosius scribit, hereticus est. Ab Ecclesie consortio alieni sunt, et quomodo in Ecclesia prelationem querunt? non potest, beato attestante Cypriano, ramus fractus ab arbore germinare, et riuus a fonte precisus arescit. Quia igitur ipsi se a Romana Ecclesia preciderunt, nos, auctore Deo, litterarum presentium preceptione mandamus, et tam uobis quam successoribus uestris obseruandum precipimus, ut nullam eisdem clericis subiectionem,  nullam obedientiam neque communionem impendere debeatis, donec ad unitatem catholice Ecclesie reuertantur. Qui enim a domino suo diuisus est, conseruis suis preesse non potest. Et Psalmista dicit: Nonne qui te oderunt, Deus, oderam illos? Quandiu itaque ad sedis apostolice communionem et gratiam redeant, nulla eis a uobis subiectio, nulla obedientia uel communio prebeatur.

Data Tiberi Iu, Idus Iunii, indictione uII.



CCCXCIII. D[idacum] episcopum Compostellanum hortatur ut paci restituende operam det. 
[FLOREZ, España sagrada, XX, 193.]

P. episcopus, seruus seru. Dei, uen. fratri D. Compostellano   episcopo, salutem et apost. bened.

Etsi procul a uobis positi uestras tamen tribulationes agnouimus, et que uos experimini corpore, nos sentimus in corde. Si quid etiam facultatis in nobis est, fraternitati uestre libenter auxilium impertimur. Tu uero, frater carissime, sicut cepisti, uiriliter age, et ad pacem restituendam modis omnibus labora; uestrarum nempe partium bellum Ecclesie periculosius est, tum propter gentium ferocitatem, tum propter infidelium uicinitatem, quibus Christiana fides propter huiusmodi facinora ludibrio est. Propter quas regni uestri et Ecclesie perturbationes postulationi tue iuxta uoluntatem tuam ad presens respondere non possumus, quia Ecclesiarum noue dispositiones in huiusmodi tumultibus  minus competenter fieri possunt, cum magis perturbationem Ecclesie uideantur afferre quam pacem. Ceterum si pacem finibus uestris misericordia diuina reddiderit, super hoc negotio quod opportunum fuerit libentius tractare curabimus.

Datum Laterani, uIII Kal. Iulii.



CCCXCIu. Ecclesie B. Marie in portu Rauenne possessiones et iura confirmat. 

[uide Bullarium Lateranense, Rome, 1727, fol., p. 5.]



CCCXCu. Monasterii S. Marie de Charitate, a sese quondam consecrati, protectionem suscipit, possessionesque »in presenti septima indictione« confirmat, Odone priore per Pontium abbatem Cluniacensem petente. 


[Exstat hoc priuilegium in bibliotheca Hamburgensi. Titulum dedit Iaffé, Regesta Rom. pont., 507, cum hac mentione:. »Ex schedis Pertzii.«



CCCXCuI. Ad canonicos Ecclesie Carnotensis.---Confirmat Iuonis episcopi decretum quo ille preposituras et cetera beneficia que precarie dicebantur, in communes usus redigit. 
[Dom BOUQUET, Recueil, Xu, 54.]

 PASCHALIS episcopus, seruus seruorum Dei, dilectis filiis canonicis Ecclesie Carnotensis, salutem et apostolicam benedictionem.

Ex uenerabilis fratris nostri Iuonis, per Dei gratiam episcopi, litteris intelleximus quod pro quibusdam querimonis decretum instituerit. Ipsum quoque decretum  oculis nostris inspeximus, in quo continebatur Ecclesie uestre canonicos apud eum clamorem et querimoniam fecisse de prepositis suis, qui priuatis commodis inhiantes omnem fratrum utilitatem, in quibuscunque poterant minuebant, et quasdam res eis iure debitas per iniuriam sibi retinebant, pauperes Ecclesie sub eorum patrocinio constitutos diuersis calamitatibus afficiebant, quas calamitates idem episcopus in eiusdem decreti  scripto dinumerat, et enumeratis eis, subsequitur: »Consilio optimatum nostrorum decreuimus canonicos iustam habere causam, et precipimus ne in rusticis Ecclesie prepositi deinceps has exactiones habeant, nec ulterius communem in supradictis utilitatem minuerent.« Hoc nimirum decretum, hoc preceptum, a supradicto confratre nostro uestre Ecclesie episcopo constitutum, quia iustum ac rationabile uisum est et quieti Ecclesie commodum, nos Deo aspirante laudamus, et apostolice sedis auctoritate firmamus  . Item in subsequentibus idem scribit episcopus se concessisse ut beneficia Ecclesie, que precarie  dicuntur, et [uel] facta erant precarie , in communes redigerentur usus, et eadem beneficia propriis uocabulis adnotando dinumerat: hanc quoque concessionem nos ratam asserimus, et apostolice sedis auctoritate firmamus. De domibus etiam canonicorum concessionem ab eodem episcopo factam, sicut a predecessore ipsius Froboldo episcopo constituta est, decretis presentis assertione corroboramus. Si quis igitur, decreti huius tenore cognito, temere  contraire  tentauerit, honoris et officii sui periculum patiatur, aut excommunicationis ultione plectatur, nisi presumptionem suam digna satisfactione correxerit. Amen.

Datum Anagnie per manum Ioannis, sancte Romane Ecclesie diaconi cardinalis ac bibliothecarii, u Nonas Nouembris, indict. uIII, Incarnat. Domin. anno 1114, pontificatus autem domni Paschalis II pape anno XuI.



CCCXCuII. Ad Pontium Cluniacensem abbatem.---Confirmat possessiones ab ipso acquisitas. 
[MANSI, Concil., XX, 1042.]

 PASCHALIS episcopus, seruus seruorum Dei, carissimo filio PONTIO Cluniacensi abbati, eiusque successoribus regulariter substituendis in perpetuum.

Apostolice sedis auctoritate debitoque compellimur pro uniuersarum Ecclesiarum statu peragere, et earum maxime quieti, que sedi eidem specialius adherent, ac tanquam iure proprio subiecte sunt, et ampliori religionis eminent gratia, auxiliante Domino, prouidere. Eapropter petitionibus tuis, fili in Christo carissime Ponti, non immerito censuimus annuendum ut Cluniacense monasterium, cui Deo auctore presides, apostolice sedis priuilegio muniremus. Illas igitur que tue prelationis tempore acquisite sunt, et ab episcopis tradite, uel per episcopos confirmate, nos tibi tuisque successoribus,  et per uos eidem Cluniacensi monasterio confirmamus. In Northmannia uidelicet, etc.  Preterea quecunque predia, quascunque possessiones in futurum concessione pontificum, liberalitate principum, uel oblatione fidelium, iuste atque canonice poteritis adipisci, firma uobis uestrisue successoribus et illibata permaneant. Decernimus ergo ut nulli omnino hominum liceat idem monasterium temere perturbare, aut eius possessiones auferre, uel ablatas retinere, minuere, uel temerariis uexationibus fatigare, sed omnia integra conseruentur, eorum pro quorum sustentatione et gubernatione concessa sunt, usibus omnimodis profutura. Si qua igitur in futurum ecclesiastica quelibet secularisue  persona, hanc nostre constitutionis paginam sciens, etc., ut in epistola 34.

Ego Paschalis, catholice Ecclesie episcopus subscripsi.

Datum Anagnie, per manum Ioannis sancte Romane Ecclesie diaconi cardinalis ac bibliothecarii, uI Idus Nouemb., indict. uIII, Incarnat. Dominice anno 1114, pontificatus autem domni Paschalis secundi pape XuI.



CCCXCuIII. Ad Pontium abbatem Cluniacensem.---Concedit ornamenta pontificalia. 
[MANSI, Concil., XX, 1043.]


PASCHALIS episcopus, seruus seruorum Dei, dilectissimo filio PONTIO Cluniacensi abbati, salutem et apostolicam benedictionem.

Cum differentiam donationum que per Dei gratiam fidelibus dantur, enumeraret Apostolus, subiunxit, dicens: Dilectio sine simulatione, odientes malum, adherentes bono, caritatem fraternitatis inuicem diligentes, honore inuicem preuenientes . Hanc sine simulatione dilectionem, fili carissime, circa personam tuam per Dei gratiam conseruantes,  et fratrum quibus Deo disponente prelatus es, caritatem diligentes, honoris te priuilegio preuenire decreuimus. Odientes siquidem malum, bono uos adherere gaudemus. Deum quippe in uobis diligimus, a quo bonum omne procedit. Monet etiam Psalmista, dicens: Qui diligitis Deum, odite malum . Igitur concessionem predecessoris nostri felicis memorie Urbani II, quam predecessori tuo uenerabilis memorie Hugoni abbati contulit, super mitre, dalmatice, chirothecarum et sandaliorum usu, in octo precipuis festiuitatibus obtinendo, nos tam tibi quam successoribus tuis confirmamus. Preterea tibi eorumdem insignium usum personaliter singulis festis concedimus, quibus hymnus angelicus a uobis inter missarum solemnia  decantatur. Ad exprimendam etiam sine simulatione dilectionem et honoris preuentionem, dalmaticam, qua nos indui solebamus, tue dilectioni donauimus, ut nostre dilectionis memor, et malum semper odisse, et bono indesinenter adherere, et fratres tibi commissos studeas semper in Domino diligere, et ad conuentum Dominice congregationis in idipsum efficacius incitare.

Datum Anagnie, per manum Ioannis sancte Romane Ecclesie diaconi cardinalis. uII Idus Nouembris, indict. uIII.



CCCXCIX. Priuilegium pro monasterio S. uictoris Parisiensis. ---Regio diplomate concessa canonicis S. uictoris confirmat. 
[MARTENE, Ampliss. Collect. uI, 219.]


PASCHALIS episcopus, seruus seruorum Dei, dilectis filiis GILDUINO priori et eius fratribus in ecclesia S. uictoris secus Parisius canonicam uitam professis tam presentibus quam futuris in perpetuum.

Religiosis desideriis dignum est facilem prebere consensum, ut fidelis deuotio celerem sortiatur effectum. Filius siquidem carissimus noster Ludouicus, illustris Francorum rex, pro sui et patris sui anima, uestram ecclesiam suis beneficiis donatis, nostra hec petiit auctoritate firmari. Statuimus ergo ut canonice obseruantie disciplina, prestante Domino, in uestra  semper ecclesia conseruetur. Obeunte tamen uestre congregationis abbate, libera uobis eligendi abbatis facultas maneat, omni secularis potestatis contradictione seposita. Porro uillas, predia et cetera beneficia que supradictus rex de suo iure usibus delegauit, nos uobis uestrisque successoribus in perpetuum possidenda sancimus, etc.

Ego Paschalis catholice Ecclesie episcopus subscripsi.

Datum Laterani per manum Ioannis, S. R. E. diaconi cardinalis et bibliothecarii, Kalendis Decembris, indictione uIII, Incarnationis Dominice anno 1114, pontificatus autem domni Paschalis pape anno XuI.



CD. Ad Ioannem priorem ecclesie Beati Petri de ualeriis in Septimania. 
[BALUZ. Miscell, edit. Luc. III, 12.]


PASCHALIS episcopus, seruus seruorum Dei, dilecto filio IOANNI priori ecclesie Beati Petri de ualeriis eiusque successoribus canonice substituendis in perpetuum.

Apostolice sedis auctoritate debitoque compellimur pro uniuersarum Ecclesiarum statu satagere, et earum maxime que sedi eidem tanquam iure proprio subiecte sunt, quieti auxiliante Domino prouidere. Eapropter, fili carissime Ioannes, petitionibus tuis non immerito duximus annuendum, ut ecclesiam Sancti Petri de ualeriis, cui per nostram institutionem  Deo auctore presides, apostolice sedis priuilegio muniremus. Is siquidem locus, licet incultus ac solitarius, cum ex traditione ueteri beati Petri nomine haberetur insignis, a possessoribus loci, dominis uidelicet Rainardo Amati et filiis eius Bernardo et Ermengaudo, per manus Framaldi apostolice Ecclesie presbyteri in ius ac possessionem sedis apostolice traditus est, ac deinceps multorum fidelium collationibus ampliatus. Ipsum itaque locum ab omnium mortalium potestate, inuasione, oppressione ac grauamine liberum semper manere decernimus, sicut in presenti octaua indictione suis finibus ambitur, scilicet ab ipso colle super Guaidam, inde super montem Rotundum, et super initium  uallis Leporarie, inde ad alodium de Bochet, et usque ad ipsum Portellum, inde ad Pertusatas et ad Guaitam, super Embriciatas, super campum Ardonis et super Malam Celatam usque ad mare. Quidquid itaque infra hos fines continetur, cultum siue incultum, siue pascua, piscarie, stagna, saline, cum decimis et primitiis seu aliis pertinentiis suis, totum, integrum ac illibatum in usus prefate ecclesie Beati Petri ac seruorum Dei ibidem degentium conseruetur. Quidquid preterea in presenti octaua indictione eadem ecclesia legitime possidet, uel in futurum, largiente Deo, concessione pontificum, liberalitate principum, uel oblatione fidelium iuste atque canonice poterit adipisci, firma uobis uestrisque successoribus et illibata permaneant. Laicos  sane seu clericos seculariter uiuentes ad conuersionem suscipere nullius episcopi uel prepositi contradictio uos inhibeat. Sepulturam uero eiusdem loci omnino liberam esse decernimus, ut eorum qui illic sepeliri deliberauerint deuotioni et extreme uoluntati, nisi forte excommunicati sint, nullus obsistat. Ad hec adiicimus ut nulli episcoporum facultas sit locum ipsum interdictioni uel excommunicationi subiicere uel aliquos ab eius officiis et oblationibus prohibere ut fratres iidem Romane libertatis gratia potientes omnipotentis Dei seruitiis licentius uacare preualeant. Chrisma, oleum sanctum, consecrationes altarium, ordinationes clericorum qui ad sacros sunt ordines promouendi, ab episcopo in cuius diecesi estis accipietis; si quidem  gratiam atque communionem apostolice sedis habuerit, et si ea gratis et sine prauitate uoluerit exhibere. Alioquin liceat uobis catholicum quem malueritis adire antistitem et ab eo consecrationum sacramenta suscipere; qui apostolice sedis fultus auctoritate que postulatur indulgeat. Decernimus ergo ut nulli omnino hominum liceat eamdem ecclesiam temere perturbare, aut eius possessiones auferre, uel ablatas retinere, minuere, uel temerariis uexationibus fatigare; sed omnia integra conseruentur eorum, pro quorum sustentatione et gubernatione concessa sunt, usibus omnimodis profutura. Ad indicium autem percepte a Romana Ecclesia libertatis solidos quinque denariorum Lucensium quotannis Lateranensi palatio persoluetis. Si qua  igitur in futurum ecclesiastica quelibet secularisue persona, hanc nostre constitutionis paginam sciens, contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore et sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen.

Ego Paschalis catholice Ecclesie episcopus.

 Datum Laterani per manum Ioannis, sancte Romane Ecclesie diaconi cardinalis ac bibliothecarii, quarto Nonas Decembris, indictione octaua, Incarnationis Dominice anno millesimo centesimo decimo quarto, pontificatus autem domini Paschalis secundi pape decimo sexto.



CDI. Diecesis bracarensis fines, petente Mauritio archiepiscopo, confirmat. 
[Monumenta Boica, II, 179.]


PASCHALIS episcopus, seruus seruorum Dei, dilecto filio EBERBINO preposito ecclesie Sancte Margarete, que sita est in Baumburg in Salzburgensi parochia, et eius fratribus canonicam ibi uitam professis, tam presentibus quam futuris in perpetuum.

Sicut iniusta poscentibus nullus est tribuendus effectus, sic legitima desiderantium non est differenda petitio. Berengarius siquidem comes Sulzbachensis in Salzburgensi pago alodium suum  beato Petro et sancte eius Romane Ecclesie obtulit, sub unius aurei censu annuo: in quo beate Margarete ecclesiam construens, locum ipsum canonicorum regularium ordini deputauit. Nos igitur iuxta fundatoris deuotionem locum ipsum sub beati Petri patrocinium assumentes, presentis decreti auctoritate munimus: statuimus enim ut uniuersa que uel per predictum comitem, uel per alios fideles de iure proprio loco eidem concessa sunt, quecunque etiam in futurum concessione pontificum, liberalitate principum, oblatione fidelium, uel aliis iustis modis illic dari offerrique contigerit, firma uobis uestrisque successoribus et illibata permaneant. Decernimus ergo ut nulli omnino hominum liceat eamdem ecclesiam temere perturbare, aut  eius possessiones auferre, aut ablatas retinere, minuere uel temerariis uexationibus fatigare, sed omnia integra conseruentur eorum, pro quorum sustentatione et gubernatione concessa sunt, usibus omnimodis profutura. Obeunte te nunc eius loci preposito, uel tuorum quolibet successorum, nullus ibi qualibet subreptionis astutia seu uiolentia preponatur, nisi quem fratres communi consensu uel fratrum pars consilii sanioris secundum Dei timorem regulariter prouiderint eligendum. Sane post professionem exhibitam nemini uestrum liceat proprium quid habere, nec sine prepositi uel congregationis licentia de claustro discedere. Decimas uero noualium uestrorum uobis uestrisque successoribus habendas, remota episcopalium ministrorum contradictione  concedimus ut quiete in eo quod assumpsistis proposito, largiente Deo, in perpetuum maneatis. Si qua igitur in futurum ecclesiastica secularisue persona, hanc nostre constitutionis paginam sciens, contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco iusta seruantibus sit pax Domini nostri Iesu Christi, quatenus et hic fructum bone actionis  percipiant, et apud districtum iudicem premia eterne pacis inueniant. Amen.

Datum Laterani, uII Idibus Aprilis.



CDIII Ad clericos Ecclesie Carnotensis. 
[Opp. Iuonis, II, 233
.

PASCHALIS episcopus, seruus seruorum Dei, Carnotensis Ecclesie clericis, salutem et apostolicam benedictionem.

Indubia ueracium fratrum relatione comperimus magnos inter uos odiorum fomites emersisse, quia pro sacramentis illis que ad repellendos conditionarios apud uos facta sunt, alteri alteris conuicia,  contumelias et iniurias intulistis. Insuper obligationes quasdam et pacta ad ledendam fraternitatem contra pactum Domini concinnastis. Qua de re dilectionem uestram rogamus, et Domino per nos iubente, precipimus ut dimittatis quidquid aduersum uos in hoc negotio habetis. Et nos enim facti sumus sobrii, et nos pro uobis imbecillitatem apostolicam toleramus, ut uos Deo et Ecclesie in pace Ecclesie conlucremur. Si ergo Deum diligitis, si apostolicam sedem ueremini, donate mihi, ne dicam uobis, hanc iniuriam. Si quis autem adhuc contentiosus est, nostri corporis non est, quia nos huiusmodi consuetudinem non habemus, neque Ecclesia Dei. Sane hominia que apud uos clerici sibi inuicem faciunt, ut ne fiant ulterius prohibemus, et que facta sunt  irrita ducimus, quoniam contra honestatem uidentur ecclesiasticam fieri. Illa enim que sursum est Hieresalem libera, atque omnium fidelium mater est, qua libertate Christus liberauit.

Datum Laterani, IX Kalendas Decembris.



CDIu. Ad Begonem abbatem Conchensem.---Indulget Conchensibus ut ieiunio solemni uigiliam sancte Fidis celebrent, ut in ordine misse ipsius martyris nomen inter alias uirgines habeatur, utque pro reuerentia eiusdem sancte abbas Conchensis ad electionem episcopi Ruthenensis semper aduocetur. 
[MARTENE, Thes. Anecdot., I, 337, ex schedis Colbertinis.]

 PASCHALIS episcopus, seruus seruorum Dei, dilecto in Christo filio BEGONI monasterii Beate Fidis Conchensis abbati, eiusdemque loci fratribus omnibus, salutem et apostolicam benedictionem.

Licet ecclesiasticorum officiorum tenor in ecclesiasticis libris legitimo habeatur ordine constitutus, nichil tamen religioni , nimio [l. imo] prodesse plurimum credimus, si quis eisdem officiis rationabiliter obseruantie quidquam et deuotionis adiecerit. Samaritanus etenim noster, cum duos denarios stabulario ad infirmi curam protulit, ait: Si quid supererogaueris, ego cum rediero reddam tibi. In Ruthenico igitur pago, presertim apud Conchense uestrum monasterium, ubi beate Fidis corpus requiescere  creditur, ante secundum Nonas Octobris quibus eadem uirgo martyrium consummasse legitur, sicut ex more uos deuotissime agere audiuimus uigilias, et solemne ieiunium celebrari annuimus et decreti presentis auctoritate firmamus: ubi enim beati martyres corporali presentia requiescunt, dignum profecto est et ecclesiastica consuetudine confirmatum, ut celebrioribus officiis honorentur. Unde etiam concedimus ut in  ordine misse inter alias uirgines eiusdem sancte uirginis ac martyris memoria ex nomine celebretur; passionem quoque seu miracula, que de eadem sancta uirgine a catholicis uiris scripta creduntur, in Ecclesia pro eiusdem reuerentia uirginis approbamus; siquidem ipsius gloriose uirginis ac martyris natalitia, tam in  nostra sacrosancta Romana Ecclesia, quam in aliis mundi partibus, ad honorem Dei et communem salutem, cum magna optamus deuotione et reuerentia celebrari. Ad deuotionem quoque supradicte martyris et monasterii Conchensis honorem adiicimus, ut ad Ruthenensis episcopi electionem Conchensis abbas semper debeat aduocari, quia et in urbe ipsa electio solet citra ordinem plerumque presumi, et Conchensis locus adeo habetur proximus urbi, et tanta persona censetur abbatis, ut precipue tanto Ecclesie negotio merito debeat interesse. Cetera monasterii uestri negotia tanquam ad nos specialius- pertinentia legatis nostris, siue qui nunc sunt, siue qui post futuri sunt in Galliis, sollicitius definienda  mandamus. uestrum enim cenobium et omnia ad idem pertinentia, quieta, libera et integra cum suis semper uolumus priuilegiis permanere. Omnipotens Deus sua uos gratia benedicat, et per sancte conuersationis instantiam ad uitam eternam perducat. Amen

Datum Laterani, IX Kalendas Ianuarii.



CDu. Ad Lambertum Atrebatensem episcopum. 
[BALUZ., Miscell. edit. Luc. II, 155.]

PASCHALIS episcopus, seruus seruorum Dei, uenerabili fratri LAMBERTO Atrebatensi episcopo, salutem  et apostolicam benedictionem.

De mota burgi ueteris et noui burgi quantitate inter clericos uestros et Sancti uedasti monachos ambiguitas et contentio est. Tue igitur fraternitati negotii huius discussionem iniungimus, ut per uetustiores ueracioresque personas, que neutri parti suspecte sint, certitudinem diligenter exquiras, ut omni per Dei gratiam ambiguitate submota, pacem inter se deinceps dilectionemque conseruent.



CDuI. Husgerum canonicum Antissiodorensem uetat prepositura tributa ab Humbaldo episcopo priuari, 
[LABBE, Noua Bibliotheca mss., I, 459.]


PASCHALIS, seruus seruorum Dei, dilectis filiis Antissiodorensis Ecclesie canonicis, salutem et apostolicam benedictionem.

Quod confrater noster Humbaldus, Ecclesie uestre episcopus, erga filium nostrum Husgerium, canonicum uestrum, benigne se habuit eique prepositure dignitatem uestro consensu dedit, et ipsi et uobis gratias agimus. Notum autem uobis esse uolumus quia nos tam ipsum quam omnia ad eum pertinentia uolumus sub apostolice sedis tutele protectione  persistere. Presentium itaque litterarum auctoritate interdicimus ne qua ecclesiastica secularisue persona eumdem filium nostrum de predicte prepositure beneficio inquietare presumat.



CDuII. Ad milites de S. Geminiano. 
[MANSI, Concil., XX, 1097.]

PASCHALIS papa, seruus seruorum Dei, militibus de S. Geminiano aliisque oppidis iuxta positis, salutem et apostolicam benedictionem.

Unam esse fidem, una Dei catholica confitetur Ecclesia. Unde Apostolus: Unus, inquit, Dominus, una fides . Qui ergo fidem quam patri  suo debet ac domino abiurare compellitur, is, cum possit, ad correctionem non reuertitur, non iam fidelis, sed perfidus comprobatur. Eapropter litteris presentibus uos monemus, et monentes precipimus, ut ad patris uestri et domini W. fratris nostri Rogerii uulterrani episcopi fidelitatem humilitate debita redeatis, et ad honorem Dei et salutem uestram in Ecclesie obedientia et seruitio, sicut ratio exigit, persistatis. Sane si quis uestrum pro defensione iustitie sacrilegorum aliquem raptoremue prostrauit, teneri homicidio non uidetur. Pro tuenda enim iustitia licenter arma geritis, et uim ui repellere omnes leges omniaque iura permittunt. uerumtamen si quid leuitate commissum est, predicti fratris nostri et cepiscopi arbitrio corrigatur. Obedientes uero  in Dei Ecclesieque seruitio fideliter persistentes, omnipotens Deus BB. apostolorum precibus ab omnibus peccatis absoluat, et ad uitam perducat eternam.



CDuIII. Ad comitissam Mathildam.---Petens censum, debet rationem exprimere. 
[MANSI, Concil., XX, 1074.]

Peruenit ad nos quod Fraxinorensis abbas Carpensem  ecclesiam fuerit depredatus, occasione uidelicet cuiusdam census, qui ad quid solui debeat ignoratur. De quo nimirum cum nos archipresbyter interrogaret, quod rationabile uidebatur respondimus. Census enim ignorantie, nec diuinis nec humanis legibus inuenitur. Oportet quippe ut census omnis ad quid et quomodo solui debeat presciatur. Mandamus ergo dilectioni tue ut predam ipsam Carpensi ecclesie restitui facias, nec deinceps Fraxinorensem abbatem aut quemlibet alium eam inquietare permittas  .



CDIX. Ad Lambertum Atrebatensem episcopum. 
[BALUZ., Miscell. edit. Luc. II, 149.]

 PASCHALIS episcopus, seruus seruorum Dei, uenerabili fratri LAMBERTO Atrebatensi, salutem et apostolicam benedictionem.

Latores presentium Robertus et A. cum querela uenientes ad nos, per beati Petri gratiam sine querela eos remittimus, quia inter ipsos et ipsorum aduersarios sine controuersia pax reconciliata est. Sane quia ipsi preter licentiam tuam se uenisse dixerunt, rogamus, hanc nobis offensam donate. Robertum deinceps benignius habetote sicut predecessor uester Gerardus episcopus eum habuisse cognoscitur. Ipse enim in omnibus tibi paratus est obedire, quia Romane Ecclesie filius amodo esse desiderat.

Data Laterani, XII Kal. Aprilis.



CDX. Ad canonicos Ecclesie Carnotensis. 
[MANSI, Concil., XX, 1070.]


PASCHALIS episcopus, seruus seruorum Dei, Carnotensis capituli clericis, salutem et apostolicam benedictionem.

Quoniam prauas consuetudines in domibus et rebus Carnotensis episcopi defuncti uel depositi, comites quondam Carnotenses habuerunt, uestra memoria recognoscit: fratris autem nostri Iuonis Carnotensis episcopi labore et industria ab egregio comite Stephano, sicut scitis, impetratum est ut easdem consuetudines abdicaret. Nos autem ne quis ulterius eadem presumat, decreti nostri pagina interdiximus.  Nunc uestram sollicitudinem premonemus, et monentes precipimus ut, si forte aliqui Carnotensium comitum, uel ministrorum eorumdem aliquando cupida temeritate et temeraria cupiditate libertatem a comite concessam a nobis confirmatam infregerint, tanquam ecclesiastici iuris peruasores a uobis uel successoribus uestris excommunicentur, et eis Ecclesie tam ciuiles quam suburbane usque ad satisfactionem claudantur. Addimus etiam ut, si episcopus amittendi episcopatum timore, uel electus in episcopum, acquirendi ambitione, illius sacrilegii patratores absque satisfactione absoluerit uel supportauerit. tanquam sacrilegii particeps et  episcopatus emptor, abdicetur. Nouis siquidem moribus nouum conuenit antidotum adhiberi, et Ecclesie salutem modis omnibus conseruari.

Datum Laterani, uII Kalend. Aprilis.



CDXI. Priuilegium pro confirmatione donationum Ecclesie Berchtesgadensis. 
[HUND, Metropolis Salisburgensis, ed. Gewald. Monachii 1620, fol., t. II, p. 155
.

PASCHALIS episcopus, seruus seruorum Dei, dilectis filiis BERINGARIO et CHUNONI comitibus, salutem et apostolicam benedictionem.

Pie postulatio uoluntatis effectu debet prosequente compleri, quatenus et deuotionis sinceritas laudabiliter enitescat, et utilitas postulata uires indubitanter  assumat. Proinde, filii in Christo karissimi, uestris iustis postulationibus annuentes, alodia uestra, uillam scilicet Berthersgodmen et Nidernhaim cum omnibus suis pertinentiis, que pro remedio animarum uestrarum et matris uestre, Deo et beato Petro sub annuo censu obtulistis, sub tuitione apostolice sedis suscepimus. Statuimus itaque ut nulli omnino hominum liceat predicta alodia beati Petri subtrahere, minuere, uel temerariis uexationibus fatigare, sed omnia integra conseruentur, pro utilitate et sustentatione monasterii, quod largiente Domino in eisdem alodiis edificare uoluistis. Si quis uero hanc nostre constitutionis paginam sciens contra eam temere uenire tentauerit, secundo tertioue commonitus, si non satisfactione  congrua emendauerit, sciat se omnipotentis Dei indignatione et terribili sancti Spiritus iudicio feriendum.

Datum Laterani, uII Idus Aprilis.



CDXII. Ad Ioannem episcopum et canonicos Castellanos 
[BALUZ., Miscell. ed. Luc. Iu, 584.]

PASCHALIS episcopus, seruus seruorum Dei, uenerabili fratri IOANNI Castellano episcopo et eius canonicis, salutem et apostolicam benedictionem.

Dispositionem canonice uestre uenerabili fratri nostro Rothoni priori Sancti Fridiani commisisse noscatis; unde uos uestre sponsionis seu obligationis, quam in manu nostra fecistis, memores facimus.  uolumus enim et sicut precepimus ita precipimus, ut ei in dispositione canonice uestre tanquam nobis obedientiam exhibere curetis. Si quis autem in hoc negotio ei obuiam ire presumpserit, beati Petri gladio districto ferietur.

Datum Laterani, Iu Idus Aprilis.



CDXIII. G. episcopum Papiensem de controuersiis cum monachis S. Petri Celi Aurei componendis hortatur. 

[Huius epistole mentio tantum exstat ap. ROBOLIN Notizie appartenenti alla storia della sua patria. Pauia, 1823, 8o, t. III, 224, 225.]



CDXIu. Ad Bonum seniorem Rheginum episcopum.---1. Qui ex compatre uel commatre post susceptos filios de fonte nati fuerint, coniungi non possunt. 
[MANSI, Concil., XX, 1079.]


Post susceptum uero de fonte filium uel filiam spiritualem, qui ex compatre uel commatre nati fuerint, matrimonio coniungi non possunt: quia leges seculi non emancipatos adoptiuis prohibent copulari.

2. Uxorem compatris ducere potest, cuius ipsa commater non fuerat.

Post uxoris obitum, cum commatre uxoris uiri superstitis coniugio copulari nulla uidetur auctoritas uel ratio prohibere. Neque enim cognationi carnis  cognatio spiritus comparatur, neque per unionem carnis ad unionem spiritus pertransitur.

3. Duorum consobrinorum coniuges uni eidemque nubere non possunt.

Porro duorum consobrinorum coniuges, quamuis diuersis temporibus, uiro uni alteram post alterius obitum nubere, ipsa preter auctoritatem canonicam publice honestatis iustitia contradicit. Et nouit prudentia tua quia ita ab uxoris sicut a uiri consanguineis abstinendum est.



CDXu. Ad Teruanenses clericos.---Qui uxores relinquere noluerint, officiis et beneficiis priuandos. 
[MANSI, Concil., XX, 1024.]

 PASCHALIS episcopus, seruus seruorum Dei, Teruanensis parochie clericis, salutem et apostolicam benedictionem.

Grauem ualde rem ex partibus uestris audiuimus, quia post tanta sanctorum decreta pontificum, post interdicta conciliorum, clericalis ordinis uiri, qui audent, publice; qui non audent, occulte mulieribus sociantur. Super quibus preter ceteros pie memorie predecessor noster Urbanus papa constituit ut officiis simul ac beneficiis Ecclesie priuarentur. Nos quoque, eiusdem predecessoris nostri sententie consonantes, per presentia scripta precipimus ut quicunque inter uos clerici ab episcopo suo canonice admoniti, ab huiusmodi nequitia cessare noluerint, tam officiorum quam beneficiorum priuatione  plectantur.

Datum Laterani, uIII Kal. Decembris.



CDXuI. Ad R[aimundum] episcopum Uceticensem. 
[Gall. Christ. uI, 655.]

PASCHALIS episcopus, seruus seruorum Dei, dilecto fratri R. Uzeticensi episcopo, salutem et apostolicam benedictionem.

Ex fratrum Anianensium suggestione cognouimus quod Pontium Guillelmi de Barriaco excommunicatum pro possessione Cordanicensis monasterii, quam sacrilege tenet, et unde filiam suam dotauit, non premisso remedio satisfactionis absolueritis, quo  iure quam grauiter contra ordinem nostrum excesseris mirum est si ipse non uideas. Precipimus ergo ut omni occasione seposita de eodem uiro debitam supradictis fratribus facias, ne supra re tanti excessus ultio remittatur.

Datum Laterani, u Kal. Decembris.



CDXuII. Bernardo archiepiscopo Toletano iniungit ne quid aduersus Burgensem moliatur antistitem. 
[FLOREZ, España sagrada, XXuI, 470.]

PASCHALIS episcopus, seruus seruorum Dei, uenerabili fratri B. Toletano primati, salutem et apostolicam benedictionem.

Felicis memorie predecessor noster Urbanus papa  et nos ipsi personam tuam et amplius dileximus, et propensius honorauimus. Tu uero Ecclesie Romane meritis non eque respondens, locum unum et personam unam, quam sub tutela sua in latitudine partium uestrarum fouere docreuit, quietam manere non pateris; Burgensem enim Ecclesiam et eius episcopum iam diu iniuriis multis affligis, et sepe rogatus, sepe commonitus desinere, non acquiescis. Super hec, ipsum quem iudicio uestro subtraxeramus, in regine curia ab officio suspendere et excommunicare presumpsisti. Quam tue caritatis ultionem nos irritam ducentes, precipimus ne quid te ulterius contra ipsum uel eius Ecclesiam intromittas; Oxomensem uero episcopum omnino a Burgensis parochie inuasione et infestatione cohibea

 Datum Laterani, XI Kal. Ian.



CDXuIII. Paschalis II pape epistola ad canonicos Lugdunenses.---Interdictionis sententiam ab Hugene Lugdunensi archiepiscopo latam in ecclesias monasterii Sauiniacensis rescindit, et concordiam ab episcopo Matisconensi super castello de uarennis factam seruari precipit. 
[Dom BOUQUET, Recueil, t. Xu, p. 24.]

PASCHALIS episcopus, seruus seruorum Dei, dilectis filiis Lugdunensis capituli canonicis, salutem et apostolicam benedictionem.

Sauiniacensium fratrum querelam accepimus super castello de uarennis et super obsidibus ab abbate  extortis pro castello. Nos quidem obsides perperam et contra ecclesiasticum morem iudiciorum censemus extortos; castellum uero supra monasterium rite destructum, quod neque illud, neque aliud in monasterii lesionem edificari debuit, nec ulterius edificare debeat. Obsides ergo ipsos abbati restituendos precipimus, et ecclesias non iuste interdictas absoluimus; cemiterium uero de Bulliaco  liberum et integrum, sicut a Lugdunensi Ecclesia datum fuerat, monasterio manere decernimus. Sane concordiam que inter abbatem et Stephanum de uarennis, per manum Matiscensis episcopi, et Wicardi de Belloioco et uigo de Yconio, et Berardi Matiscensis archidiaconi, deliberata erat , si idem Stephanus seruari uoluerit  . De cetero prorsus a monasterii infestatione desistat; alioquin ut contemptor canonice ultioni subiiciatur.

Datum Laterani, u Idus Decembris.



CDXIX. Ad Berengarium episcopum Gerundensem.---De priuilegiis Ecclesie Gerundensis. 
[MANSI, Concil., XX, 1071.]

PASCHALIS episcopus, seruus seruorum Dei, uenerabili fratri BERENGARIO Gerundensi episcopo eiusque successoribus canonice substituendis in perpetuum.

Sicut iniusta poscentibus nullus tribuendus est effectus, sic legitima desiderantium non est differenda  petitio. Tuis itaque, frater in Christo carissime Berengari, precibus annuentes, ad perpetuam sancte Gerundensis Ecclesie pacem ac stabilitatem presentis decreti auctoritate sancimus ut uniuersi parochie tue fines, sicut a tuis antecessoribus usque hodie possessi sunt, ita omnino integri tam tibi quam tuis successoribus in perpetuum conseruentur, qui uidelicet fines a meridie Barcinonensis, ab oriente Ausonensis, ab aquilone Urgellensis et Helenensis parochie limites tangunt, ab occidente in mare pertingunt. Confirmamus etiam eidem Gerundensi Ecclesie uniuersa que ad eam in presenti indict. uIII uidentur legitime pertinere et quecunque in futurum iuste atque canonice poterit adipisci. Decernimus ergo ut nulli omnino hominum liceat  eamdem Ecclesiam temere perturbare, aut eius possessiones auferre, uel ablatas retinere, minuere, uel temerariis uexationibus fatigare, sed omnia integra conseruentur tam tuis quam clericorum et pauperum usibus profutura. Illud autem omnino interdicimus, ne liceat eiusdem Ecclesie clericis prebendas aut possessiones eiusdem Ecclesie retinere et suis usibus uindicare, postquam eos ad episcopatum uel abbatiam uel alias preposituras aliarum ecclesiarum transire contigerit. Si qua igitur in futurum ecclesiastica secularisue persona, hanc nostre constitutionis paginam sciens, contra eam temere uenire tentauerit, secundo tertioue commonita, si non satisfactione congrua emendauerit, potestatis  honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini  Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen, amen.

Ego Paschalis catholice Ecclesie episcopus subscripsi.

Data Laterani per manum Ioannis, sancte Romane Ecclesie diaconi cardinalis ac bibliothecarii, XI Kal. Februar., indictione uIII, Incarnationis Dominice anno 1115, pontificatus autem domni Paschalis secundi pape anno XuI.



CDXX Priuilegium pro monasterio uallumbrosano. 
[LAMI, Ecclesie Florentine Monum.,, 559.]


PASCHALIS episcopus, seruus seruorum Dei, dilectis filiis ADEMARO abbati, ceterisque uallumbrosane congregationis fratribus tam presentibus quam futuris in perpetuum.

Desiderium quod ad religiosum propositum et animarum salutem pertinere monstratur, auctore Domino, sine aliqua est dilatione complendum. Quia igitur propositum uestrum, diuina preueniente ac subsequente clementia, religionis uestre simplicitas, bone opinionis odor, et longe positis aspirauit, nos uestro prouectui, annuente Domino, prouectus adiungere cupientes, cenobium uestrum, quod pro beate Marie semper uirginis reuerentia, cui dedicatum  est, in Romane Ecclesie proprietatem ac tutelam, atque protectionem apostolice sedis accipimus, et apostolice illud auctoritatis priuilegio munientes, ab omnium profanarum iugo liberum permanere decernimus. Per presentem igitur priuilegii nostri paginam apostolica auctoritate statuimus, ut quecunque hodie uestrum cenobium iure possidet, siue in crastinum concessione pontificum, liberalitate principum, uel oblatione fidelium, iuste atque canonice poterit adipisci, firma uobis uestrisque successoribus et illibata permaneant. Illis successoribus dico, qui idem religionis preceptum et fidei constantiam conseruare, et strenuo omni potenti Deo proposito deseruire satagerint. Chrisma,  oleum sanctum, consecrationes altarium siue basilicarum, ordinationes clericorum, liceat uobis a quocunque uolueritis catholico episcopo, et Romane  Ecclesie gratiam atque communionem obtinente, percipere qui nostra fultus auctoritate, que postulantur, indulgeat. Ad hoc censemus atque statuimus ne ulli omnino hominum liceat cenobium temere perturbare, aut ei subditas possessiones auferre, minuere, uel temerariis uexationibus fatigare, sed omnino integra conseruentur eorum, pro quorum sustentatione ac gubernatione concessa sunt, usibus omnimodis profutura. Nec ulli episcopo potestas sit excommunicationem aut interdictum uobis ingerere, ut, qui in speciales estis filios apostolice sedis assumpti, nullius alterius iudicio temere exponamini. Quia uero plura uestra monasteria inspirante Domino in eamdem uobiscum formam religionis consenserunt, uidelicet:


    Congregatio S. Saluii iuxta Florentiam.
    S. Fidelis de Strumis.
    S. Saluatoris de Sophena.
    S. Marie de Nerana.
    S. Cassiani de Montescalario.
    S. Angeli iuxta Pistorium.
    S. Saluatoris de Fontana Thaonis
    S. Marie de Pacciano.
    S. Marie de Caprimuenio.
    S. Petri de Musceto.
    S. Pauli de Razzolo.
    S. Reparate Fauentine diocesis.
    Et Congregatio de Riuo-Cesaris.
    Et Congregatio de Monte armato.
     S. Pauli De Pisis.
    S. Bartholomei de Cappiano.
    S. Trinitatis de Florentie.
    S. Laurentii de Cuttu bono.
    S. Marci de Placentia.
    S. Basilidis de Parmensi diecesi.
    S. Geruasii de Brixiana diecesi.


Nos et tibi, et omnibus, qui se in crastinum eadem religionis usui ex integro sociare uoluerint, presentis priuilegii libertatem apostolica auctoritate concedimus, quandiu in eadem religionis et consuetudinis unitate persistere procurauerint. Nec alicui persone facultas sit aliquod uestre congregationis monasterium, a loci sui stabilitate reuellere ac remouere, sine abbatis ac congregationis consensu.  Constituimus autem ut eorum omnium caput, quod in uallumbrosa situm est, monasterium habeatur. Sane cum terminus uite pastori uestro diuina dispositione contigerit, qui eius loco substituendus fuerit, quia et uobis et aliis omnibus preesse debebit, omnium qui ceteris presunt monasteriis, consensu et iudicio eligatur. Quod si forte ex ipsis abbatibus quilibet, Domino disponente, ad hoc generale regimen electus fuerit, ad uestrum principale cenobium principaliter transeat, et eius mox iudicio, sicut in diebus uenerande memorie Ioannis primi abbatis uestri factum constat, cetera alia unita uobis monasteria disponantur. Ad indicium autem percepte huius Romane Ecclesie libertatis per annos singulos duodecim sagi Cilicini brachia Laterano palatio persoluetis.  Si quis igitur in crastinum archiepiscopus aut episcopus, imperator aut rex, princeps aut dux, comes, uicecomes, iudex, castaldus, aut ecclesiastica quelibet secularisue persona, hanc nostre constitutionis paginam sciens, contra eam uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini nostri Redemptoris Iesu Christi aliena fiat, atque in extremo examine districte ultioni subiaceat. Cunctis autem eidem loco iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia  eterne pacis inueniant. Amen, amen.

Scriptum per manum Geruasii scriniarii regionarii et notarii sacri palatii

Ego Paschalis catholice Ecclesie episcopus subscripsi.

Datum Laterani per manum Ioannis, sancte Romane Ecclesie diaconi cardinalis et bibliothecarii, uI Idus Februarii, indictione uIII, Incarnationis Dominice anno 1115, pontificatus autem domni Paschalis secundi pape anno XuI.



CDXXI. Monasterii Sancti Petri Perusini, possessiones et priuilegia confirmat. 
[MARGARINI, Bullar. Casin. II, 132.]

 PASCHALIS episcopus, seruus seruorum Dei, dilecto filio IOANNI, abbati uenerabilis monasterii Sancti Petri quod secus Perusinam ciuitatem situm est, eiusque successoribus regulariter promouendis in perpetuum.

Apostolice sedis auctoritate debitoque compellimur, pro uniuersarum ecclesiarum statu satagere, et earum  quieti auxiliante Domino prouidere. Eapropter, petitionibus tuis, fili in Christo carissime Ioannes abbas, non immerito annuendum censuimus, ut beati Petri monasterium, cui Deo auctore presides, ad predecessorum nostrorum exemplar, apostolice sedis priuilegio muniremus. Per presentis  igitur priuilegii paginam, confirmamus scilicet Ecclesias et cellas, et curtes suas, ac plebes, fundos etiam et casales. Plebem uidelicet Sancti Constantii, Sancti Rufini, Sancti Martini et Sancti Ioannis. Plebem Sancti Martyrii. Ecclesiam Sancti Benedicti in Agellione, cum suis pertinentiis. Ecclesiam Sancti Iustini cum curte sua. Ecclesiam Sancti Andree, et Sancti Angeli de Alliano, cum suis pertinentiis; ecclesiam Sancte Marie in Petiniano; ecclesiam Sancti Clementis; curtem de Casale; curtem de Petroniano; et hoc quod uobis pertinet de curte et ecclesia Sancti Donati in ciuitella; nec non et terram Ugonis nepotis Bernonis de Montenigro. Apostolica quoque auctoritate tibi corroboramus ecclesias SS. Appollinaris,  Blasii et Montani, cum suis omnibus pertinentiis, annuo saluo censu Farfensis Ecclesie. Insuper confirmamus massas tres in comitatu Perusino positas, unam que uocatur Pusulo, et alteram Filoncio, et aliam que nuncupatur Casalina, cum ecclesiis, casis, uineis, campis, hortis, montibus, cultis et incultis, omnibusque suis pertinentiis. Monasterium quoque Sancti Angeli in comitatu Assissinato, in loco qui dicitur Limisano, cum cellis et capellis suis, et cum omnibus sibi pertinentibus. Ecclesiam Sancti Archangeli sitam iuxta lacum Perusinum, cum omnibus sibi pertinentibus. Ecclesiam Sancti Syluestri in Murculle. Ecclesiam Sancti Donati, et quidquid uobis pertinet in Agello. Ecclesiam Sancte Marie in Podio, cum omnibus suis pertinentiis.  Ecclesiam Sancti Pauli in Monticello. Ecclesiam Sancti Petri de Petroniano, cum curte sua. Quecunque preterea idem monasterium uestrum in presenti octaua indictione legitime possidet, siue in futurum, largiente Domino, iuste atque canonice poterit adipisci, firma tibi tuisque successoribus et illibata permaneant. Chrisma, oleum sanctum, consecrationes altarium, siue basilicarum, ordinationes monachorum, qui ad sacros fuerint ordines promouendi, ac clericorum ad ipsum monasterium pertinentium, ab episcopo, in cuius diecesi estis, accipietis, siquidem gratiam atque communionem apostolice sedis habuerit, et si ea gratis et sine prauitate uoluerit exhibere. Alioquin liceat uobis catholicum, quem uolueritis, adire antistitem,  et ab eo consecrationum sacramenta suscipere, qui apostolice sedis fultus auctoritate, que postulastis, indulgeat. Obeunte te nunc eius loci abbate uel tuorum quolibet successorum, nullus ibi qualibet subreptionis astutia seu uiolentia preponatur, nisi quem fratres communi consensu, uel fratrum pars consilii sanioris, secundum Dei timorem et beati Benedicti regulam elegerint, a Romano pontifice consecrandum. Missas sane publicas in eodem monasterio per episcopum fieri, uel stationes, aut ordinationes aliquas celebrari, preter abbatis ac fratrum uoluntatem omnimode prohibemus; ne in seruorum Dei recessibus occasio popularibus prebeatur ulla conuentibus. Nec ulii  episcopo facultas sit, preter Romani pontificis conniuentiam, idem cenobium aut eius cellas grauare, interdicere uel excommunicare, uel exactiones nouas imponere, nec secularium procerum cuique liceat fodrum, uel aliud seruitium ex eodem monasterio, aut ex eius pertinentiis extorquere. Ad hec adiicientes decernimus ut nulli omnino hominum liceat eamdem Ecclesiam temere perturbare, aut eius possessiones auferre, uel ablatas retinere, uel iniuste detentas suis usibus uindicare, minuere, uel temerariis uexationibus fatigare, sed omnia integra conseruentur eorum, pro quorum sustentatione et gubernatione concessa sunt, usibus omnimodis profutura. Si qua igitur in futurum ecclesiastica secularisue persona, hanc nostre constitutionis paginam  sciens, contra eam temere uenire tentauerit, secundo tertioue commonita, nisi satisfactione emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco iusta seruantibus sit pax Domini nostri Iesu Christi, quatenus fructum bone actionis percipiant, et apud districtum iudicem premia eterne pacis inueniant. Amen, amen, amen.

Scriptum per manum Geruasii scriniarii regionarii et notarii sacri palatii.

Ego Paschalis catholice Ecclesie episcopus SS.

 Datum Laterani per manum Ioannis, sancte Romane Ecclesie diaconi cardinalis ac bibliothecarii, sexto Idus Februarii, indictione octaua, Incarnationis Dominice anno 1115, pontificatus autem domni Paschalis secundi pape anno XuI.



CDXXII. Ad Cantuarienses.---De translatione Radulfi a Roffensi sede ad Cantuariensem. 
[MANSI, Concil., XX, 1066
.

PASCHALIS episcopus, seruus seruorum Dei, Cantuariensis Ecclesie filiis, salutem et apostolicam benedictionem.

Ecclesie uestre legatos benigne suscepimus, tanquam uiros religiosos atque prudentes; sed legatio  quam ad nos cum uestris litteris attulerunt nobis non ingrata tantum, sed etiam grauis fuit. Significabatur enim Roffensis episcopi ad metropolim uestram facta translatio, quod preter scientiam et conuenientiam nostram presumi omnino non debuit, quia sanctorum Patrum decretis inhibitum prorsus agnoscitur. Pro religione tamen et honestate persone que translata dicitur, nos hanc presumptionem uestram toleramus: sed nostrum in proximo legatum ad uos dirigemus, largiente Domino, qui super hoc negotio que fuerint disponenda disponat.

Date Laterani, XII Kal. Martii.



CDXXIII. Ad Henricum Anglorum regem.---Permittit transferri Radulfum a Roffensi sede ad Cantuariensem. Quod tamen iniussu sedis apostolice id susceptum sit, reprehendit. 
[MANSI, ibid.]


PASCHALIS episcopus, seruus seruorum Dei, dilecto filio HENRICO illustri Anglorum regi, salutem et apostolicam benedictionem.

Cum de manu Domini largius honorem, diuitias pacemque susceperis, miramur uehementius et grauamur, quod in regno potestateque tua B. Petrus, et in B. Petro Dominus, honorem suum iustitiamque perdiderit. Sedis enim apostolice nuntii, uel littere, preter iussum regie maiestatis, nullam in potestate tua susceptionem aut aditum promerentur.  Nullus inde clamor, nullum inde iudicium ad sedem apostolicam destinatur. Quamobrem multe apud uos ordinationes illicite presumuntur, et licenter delinquunt qui delictorum deberent licentiam cohibere. Nos tamen usque adhuc in his omnibus ampliori patientia usi sumus, sperantes per tue probitatis industriam omnia corrigenda. Quid enim honoris, quid opulentie, quid tibi dignitatis imminuitur, cum beato Petro debita in regno tuo reuerentia conseruatur? Hec nimirum tanto nobis indigniora sunt, quanto familiarius regnum uestrum, ueterum regum temporibus, sedi apostolice adhesisse cognoscimus. Legimus quippe reges ipsos apostolorum limina uisitasse, et illic usque ad obitum commoratos. Legimus nonnullos ecclesiarum  prepositos et magistros, ultro illuc a Romanis pontificibus destinatos. Pro his igitur apud uos pertractandis et corrigendis, carissimum filium Anselmum familiarem tuum, nunc Sancti Sabe abbatem, ad tuam excellentiam destinauimus: per quem etiam tue et episcoporum petitioni in causa Cantuariensis episcopi, quamuis contra auctoritatem sedis apostolice satisfecimus, sperantes et uos deinceps sedi apostolice in sue dignitatis iustitia satisfacturos. Alioquin, si suam uos beato Petro iustitiam subtraxeritis, ipse quoque in posterum sue uobis subtrahet beneficia dignitatis. Que minus litteris continentur uiuis legati uocibus explebuntur. Omnipotens Deus sua te dextera protegat, et in sua dilectione perficiat. Eleemosyna beati Petri, prout audiuimus,  ita perperam doloseque collecta est, ut neque mediam eius partem hactenus Ecclesia Romana susceperit. Quod totum tibi, sicut et alia, imputatur, quia preter uoluntatem tuam nichil in regno presumitur. uolumus igitur ut eam deinceps plenius colligi facias, et per presentem nuntium mittas.

Date Laterani, III Kal. Aprilis.



DXXIu. Ad Arnaldum episcopum Carcassonensem. 
[Gall. Christ. uI, Inst. 433.]

PASCHALIS episcopus, seruus seruorum Dei, uenerabili fratri ARNALDO, eiusque successoribus canonice  substituendis episcopis Careassonensibus in perpetuum.

Iustis uotis petentium, etc. Statuimus ergo ut in uestro dominio permaneant ecclesia Sancte Marie in burgo Carcassensi, cum omnibus suis pertinentiis, excepto redditu quem canonici S. Nazarii accipere consueuerunt; in Caparitensi fundo ecclesia S. Stephani cum pertinentiis suis, ecclesia S. Marie de uarnasona, ecclesia S. Sepulcri, que et S. Fulconis dicitur, ecclesia S. Clementis, ecclesia S. Petri de Leuco, ecclesia S. Felicis de Prexano, ecclesia S. Germani de Allairac, cum omnibus pertinentiis earum. Porro uniuersa que a te uel ab antecessoribus tuis ad usus communes canonicorum  regulariter in Beati Nazarii ecclesia uiuentium collata sunt, rata esse, et eis integra et quieta perpetuo manere sancimus; ex quibus in supradicta ecclesia B. Marie quos episcopus elegerit officia diuina concelebrent. Interdicimus etiam ut te ad Dominum euocato, uel tuorum quolibet successorum, nullus omnino inuitis uestre ecclesie clericis, aut episcoporum aut ecclesie res auferre, diripere aut distrahere audeat. Ipsummet etiam clericorum claustrum et claustri domos ita semper libera permanere sancimus, ut nemini illic uiolentiam liceat irrogare. Decernimus quoque ut nulli omnino hominum, etc.

Ego Paschalis catholice Ecclesie episcopus SS.

Datum Laterani per manum Fr. Ioannis, diaconi  cardinalis et bibliothecarii, pridie Kal. Aprilis, indict. uIII, Incarnationis Dominice anno 1115, pontificatus autem domini Pascalis pape II, anno XuI.



CDXXu. Ad Henricum regem et episcopos Anglie.---Reprehendit quod inconsulto pontifice multa perperam agant. 
[MANSI, Concil. XX, 1067.]

Paschalis episcopus, seruus seruorum Dei, dilecto filio HENRICO illustri regi, et episcopis Anglici regni, salutem et apostolicam benedictionem

Qualiter Ecclesia Dei fundata sit, non est a nobis nunc temporis disserendum. Hoc enim plenius euangelii textus et apostolorum littere profitentur. Qualiter  uero Ecclesie status prestante Domino perseueret, et referendum nobis est et agendum. A sancto siquidem Spiritu, Ecclesie dictum est: Pro patribus tuis nati sunt tibi filii, constitues eos principes super omnem terram . Super qua constitutione Paulus apostolus precipit, dicens: Manum cito nemini imposueris, neque communicaueris pecca is alienis . Quam eiusdem apostoli sententiam beatus Leo doctor exponens, ait: »Quid est cito manum imponere, nisi ante etatem maturitatis, ante tempus examinis, ante meritum laboris, ante experientiam discipline, sacerdotalem honorem tribuere non probatis?« Qua igitur ratione Anglie regni episcopis sacerdotalis honoris confirmationem  tribuere possumus, quorum uitam, quorum scientiam nulla probatione cognoscimus? Ipse caput Ecclesie Dominus iehsu Christus cum pastori primo apostolo Petro Ecclesiam commendaret, dixit: Pasce oues meas, pasce agnos meos . Oues quippe in ecclesia, Ecclesiarum prepositi sunt, qui Deo filios generare ipso donante consueuerunt. Quomodo ergo uel agnos uel oues pascere possumus, quos neque nouimus, neque uidimus? quos neque audimus, neque ab ipsis audimur? Quomodo super eos illud Domini preceptum implebimus, quo Petrum instruit, dicens: Confirma fratres tuos . Uniuersum siquidem terrarum orbem Dominus et magister noster suis discipulis dispertiuit, sed Europe fines Petro singulariter commisit et  Paulo. Nec per eorum tantum, sed per successorum discipulos ac legatos Europe uniuersitas conuersa est et confirmata. Unde usque ad nos, licet indignos eorum uicarios, hec consuetudo peruenit, ut per nostre sedis uicarios grauiora ecclesiarum per prouincias negotia pertractarentur seu retractarentur. uos autem inconsultis nobis, etiam episcoporum negotia definitis, cum martyr uictor Ecclesie Romane pontifex dicat: »Quanquam comprouincialibus episcopis accusati causam pontificis scrutari liceat, non tamen definire inconsulto Romano pontifice permissum est.« Zephyrinus quoque martyr et pontifex: »Iudicia, inquit, episcoporum, maioresque cause a sede apostolica, et non ab alia sunt terminanda.« uos oppressis apostolice sedis appellationem  subtrahitis, cum sanctorum Patrum conciliis decretisque sancitum sit. ab omnibus oppressis ad Romanam Ecclesiam appellandum. uos preter conscientiam uestram decreta synodalia celebratis, cum Athanasius Alexandrice Ecclesie scribat: »Scimus in Nicea magna synodo trecentorum decem et octo episcoporum, ab omnibus concorditer esse corroboratum, non debere absque Romani pontificis scientia, concilia celebrari.« Quod ipsum scriptis suis sancti pontifices firmauerunt, et aliter acta concilia irrita statuerunt. uidetis igitur et uos contra sedis apostolice auctoritatem plurimum excessisse, et dignitati plurimum subtraxisse, et nobis pro nostri officii debito imminere, ut probatos habeamus  quibus sacerdotalem conferimus dignitatem: ne contra apostolum, manum citius cuique imponentes, communicemus peccatis alienis, quia, iuxta beati Leonis sententiam: »Graui semetipsum afficit damno, qui ad sue dignitatis collegium sublimat indignum.« uos preter auctoritatem nostram, episcoporum quoque mutationes presumitis, quod sine sacrosancte Romane sedis auctoritate ac licentia fieri nouimus omnino prohibitum. Si ergo in his omnibus sedi apostolice dignitatem ac reuerentiam seruare consentitis, nos uobis, ut fratribus et filiis caritatem debitam conseruamus, et que uobis ab apostolica Ecclesia concedenda sunt, benigne ac dulciter Domino prestante concedimus. Si uero adhuc in uestra decernitis obstinacia permanere,  nos iuxta euangelicum dictum et apostolicum exemplum, pedum in uos puluerem excutiemus, et tanquam ab Ecclesia catholica resilientes, diuino iudicio trademus, dicente Domino: Qui non colligit mecum, dispergit; et qui non est mecum, aduersum me est . Deus autem omnipotens et nobiscum uos in ipso esse et nobiscum uos in ipso colligere, ita concedat ut ad eternam eius unitatem, que id ipsum permanet, peruenire concedat.

Data Laterani, Kal. Aprilis, indict. uIII



CDXXuI. Ad Bernardum Toletanum primatem, apostolice sedis uicarium.---De electione Burgensis episcopi. 
[MANSI, Concil., XX, 1036, ex Primatu Toletano Casteioni.]


Postquam litteris uestris nostras rescripseramus, de consentiendo P. Ecclesie Burgensis electo licentiam largientes: alias a clero et populo Burgensi litteras inopinato accepimus, quibus idem Paschalis archidiaconus tuo quidem consilio, sed rege nesciente, et populo ignorante, significabatur electus. Sed post illam illius electionem, populo exspectante, uniuerso clero consentiente, rege quoque uolente, ipsius regis germanus asserebatur ad pontificatum  Burgensis Ecclesie destinatus. Sane in iis dissensionum uarietatibus, nostrum est, et canonum iustitiam conseruare, et saluti Ecclesie prouidere. Unde sollicitudini tue presentia scripta dirigimus, precipientes ut, comprouincialibus episcopis conuocatis, loco et tempore opportuno, utramque partem ad uestram iubeatis presentiam conuenire: ubi omni personarum acceptione, omni dolo, et animositatis prauitate seposita, precipimus earumdem electionum causam omnino canonice definiri.

Datum Laterani, Iu Idus Aprilis.



CDXXuII. Ad Guidonem archiepiscopum uiennensem, sedis apostolice legatum.---Ut liti que est inter Bisuntinos canonicos et S. Stephani finem imponat. 
[MANSI, Concil., XX, 1047, ex mss.]


Controuersiam que inter Bisuntinos canonicos et S. Stephani tanto iam tempore uoluta et reuoluta est, canonico nunc tandem iudicio apud nos noueris esse decisam. Precipimus igitur sollicitudini tue ut pro hoc negotio peragendo, et tanti scandali lite sedanda, adhibitis tecum sapientibus et religiosis fratribus, uel Diuionum, uel ad alium competentiorem locum conuenias, quo possint sine grauamine personas sibi necessarias adducere: ut omni partium animositate seposita, ita sincere, ita liquide, iudicii huius perfectionem accipias, quatenus inter eos nulla ulterius huius rei lis aut querela remaneat. Testes autem huius questionis probatores,  quia de capite parochie causa grauior agitur, quinque sint, siue clerici, siue laici, qui secundum canonicas sanctiones, de uisu et auditu testimonium proferant.



CDXXuIII. Inter fratres Molismenses et monachos S. Apri de cella Castiniacensi litigantes pacem conficit. 
[Dom CALMET, Hist. de Lorraine, Pr., p. 537.]

PASCHALIS episcopus, seruus seruorum Dei, fidelibus per Tullensem parochiam, salutem et apostolicam benedictionem.

Inter religiosos uiros Molismenses et Sancti Apri monachos de cella Castiniacensi questio aliquandiu agitata est, et in nostra, seu fratrum nostrorum  audientia uentilata. In quo tractatu constitit quod eamdem cellam prius Sancti Apri monachi obtinuerunt, sed eorum neglectu posterius in eumdem locum Molismeuses fuerunt introducti. Cum itaque negotii eiusdem decisio iam ad iuramenti finem spectare uideretur, placuit eisdem fratribus causam ipsam caritate potius quam altercatione finire. Abbas igitur Molismensis Guido, cum fratribus qui secum aderant, in conspectu nostro, et fratrum nostrorum Castiniacensem cellam abbati S. Apri et eius fratribus qui-in tempore aderant, reddidit, cum omni integritate sua et appenditiis suis in omnibus mobilibus et fundo. Promittentes etiam quod Molismi in conuentu fratrum eamdem redditionem ipsis fratribus approbari facerent, et scripto ac sigillo  tam monasterii sui, quam Lingonensis episcopi confirmarent, et ipsis S. Apri monachis traderent. Rursus abbas S. Apri Guiricus, cum monachis suis qui in tempore aderant, caritatis intuitu, curauerunt ne Molismenses sumptuum dispendia paterentur, quos in celle illius edificatione, et rerum immobilium seu mobilium paratione, consumpserant. In conspectu igitur nostro, et fratrum nostrorum, Molismensi abbati et eius fratribus predium donauerunt quod dicitur Ixei, et uillam liberam ab aduocato, cum omni integritate, cum terris cultis et incultis, pratis, aquis, molendinis, siluis, mancipiis utriusque generis; promittentes etiam quod hanc donationem in claustro suo a reliquis fratribus ipsis presentibus laudari facerent, et scripto ac  sigillo tam monasterii sui, quam Tullensis episcopi roborarent, et Molismensibus monachis traderent. Nos itaque religiosorum uirorum quieti prestante Deo in posteris prouidentes, huiusmodi conuentum et concordiam laudauimus, et uniuersa, sicut coram nobis promissa et deliberata sunt, ab utraque parte impleri precepimus; preterea per presentis pagine scriptum apostolice sedis auctoritate sancimus, ut redditio hec, uel donatio inter Molismenses et Sancti Apri monachos, in perpetuum firma et intemerata permaneat, nec aut presentibus aut futuris eorumdem monasteriorum abbatibus uel monachis, transgredi hec aut uiolare ullatenus liceat. Si quis autem huius nostre sanctionis tenore agnito, temerario  ausu obuiam his uenire presumpserit, canonice districtionis animaduersioni subiaceat

Actum Beneuenti, in palatio principali, coram multis testibus, IX Kal. Iunii.

Ego Paschalis catholice Ecclesie episcopus, collaudaui et subscripsi.

Ego Sennes Dei gratia Capuanus archiepiscopus, interfui et subscripsi.

Ego Rainaldus Dei gratia Andegauensis episcopus, interfui et subscripsi.

Ego Willelmus Dei gratia Troianus episcopus, interfui et subscripsi.

Ego PP. Terracinensis episcopus, interfui et subscripsi.

 Ego Risa Barrensis episcopus, interfui et subscripsi.

Ego Anastasius cardinalis presbyter tituli Beati Clementis, interfui et subscripsi.

Ego Romualdus diaconus, interfui et subscripsi.

Ego Adelbero Metensis archiepiscopus, interfui et subscripsi.

Ego Garlandus scholarum Metensium preceptor, interfui et subscripsi.

Ego Unaldus, Tullensis canonicus, interfui et subscripsi.

Data Beneuenti per manum Ioannis, sancte Romane Ecclesie diaconi ac bibliothecarii, IX Kal. Iunii, anno Dominice Incarnationis 1115, pontificatus autem domini Paschalis pape anno XuI.



CDXXIX. Ad Archembaldum abbatem Sancti Albini Andegauensis. ---Confirmat iudicium Urbani II de concordia inita inter monachos Sancti Albini et uindocinenses. 
[BALUZ., Miscell. edit. Luc., III, 53.]


PASCHALIS episcopus, seruus seruorum Dei, dilecto filio ARCIMBALDO abbati monasterii Sancti Albini quod apud Andegauim situm est, salutem et apostolicam benedictionem.

Ex predecessoris nostri sancte memorie Urbani secundi pape litteris intelleximus quod ante conspectum eius a monachis Sancti Albini, aduersus uindocinenses questio facta fuerat super Sancti Clementis ecclesia Credonensi. Tum ex beneplacito  eiusdem pontificis deliberatum fuit ut uindocinenses fratres pro recompensatione supradicte ecclesie aliam Sancti Albini monachis ecclesiam traderent. Unde factum est ut uindocinenses eisdem monachis ecclesiam Sancti Ioannis super Ligerim darent, quod utriusque congregationis fauore consensuque firmatum est. Nostro autem tempore Ioffridus uindocinensis abbas super eadem ecclesia Sancti Ioannis Arcimbaldum Sancti Albini abbatem sollicitare studuit. Unde nos ab eo efflagitati, Arcimbaldum ipsum nostris ad causam litteris euocauimus. Ceterum post terminum a nobis statutum, cum ipsi alio sibi tempore secundum uel tertium terminum statuissent, sicut nobis eorum litteris significatum  est, Arcimbaldo super ad profectionem parato, sicut ex eius legatione percepimus, uindocinensis abbas non solum non uenit, sed nec excusationes rationabiles allegauit. Nos igitur simulationes et dissimulationes huiusmodi perpendentes, iuxta postulationem uenerabilis fratris nostri Rainaldi Andegauensis episcopi quieti uestre in posterum super hoc negotio duximus prouidendum. Presentis igitur decreti pagina conuenientiam illam que per supradicti predecessoris nostri deliberatione constituta est firmam perpetuo permanere decernimus, omnimodis prohibentes ne super illa Sancti Ioannis ecclesia ulterius Sancti Albini monasterium uindocinensis abbas inquietare presumat. Quod si presumpserit, inquietatio ipsa uires nullas obtineat.

 Ego Paschalis catholice Ecclesie episcopus subscripsi.

Data Beneuenti per manum Ioannis, diaconi bibliothecarii, uIII Kal. Iunii, indictione uIII, Incarnationis Dominice anno 1115.



CDXXX. Bulla pro Mauritio Bracarensi archiepiscopo. 
[ARGOTE, Memorias para a historia de Braga, Lisboa 1732, III, 451.]

PASCHALIS episcopus, seruus seruorum Dei, uenerabili fratri MAURITIO Bracarensi archiepiscopo, salutem et apostolicam benedictionem.

Minduniensis cathedre transmutatio sicut nostis facta est prouincialis deliberatione concilii, licet tu  habes in tempore qui eiusdem Ecclesie metropolitanus es. Si quid igitur in hoc corrigendum est, legatus noster, cum ad uos uenerit, per Dei gratiam prouidebit. Clericis tamen loci nolumus aliquas iniurias irrogari, latori quoque presentium seu ceteris precipimus beneficia si que sunt ablata restitui.

Datum Beneuenti, quinto Nonas Iunii.



CDXXXI. Ecclesie Teatine possessiones quasdam, rogante Guillelmo episcopo, confirmat. 
[UGHELLI, Italia sacra, uI, 702.]

PASCHALIS episcopus, seruus seruorum Dei, uniuersis fidelibus per Teatinam parochiam, siue comitatum,  salutem et apostolicam benedictionem.

Ex predecessoris nostri, sancte memorie Urbani II pape scripto comperimus quod nobilis memorie comites Robertus, cui de Loretello  cognomen fuit, et frater eius Tassio possessiones quasdam, uel ecclesias Teatino episcopo contulerint, siue reddiderint, et in ius proprium, siue dominium perenniter possidendas scriptis propriis confirmauerint, et Roberti quidem donatio hec continebat: In Aterno plebem Sanctorum Legontiani et Domitiani, ad pedem autem ipsius urbis, et ad portam, que respicit contra mare, ecclesiam S. Thome apostoli, exterius uero ecclesiam S. Nicolai, terras, uineas, domos, homines intus et foris, decimas, et oblationes  uiuorum et mortuorum, et ultra piscariam terras in pertinentia Sculcule, castellum Genestrale, castollum S. Cesidii cum pertinentiis suis, et unam ecclesiam in Buclanico, dedicatam in honorem S. Saluatoris et S. Angeli, cum decimis comitis, et decimas castellorum in Teatino episcopatu, que sub ipsius Roberti dominio erant, et quod Teatina Ecclesia in castro Septi tenebat. Tassionis autem restitutio et confirmatio hec adnotabat, scilicet Teatinam urbem, Treuellianum, uillam magnam, montem Filardum, ecclesiam S. Marie in Bari, S. Blasii in Lanciano, S. Leucii in Atissa, S. Marie, S. Georgii in Ortona, Montem acutum cum ecclesia  S. Nicolai. Preter hec in eodem predecessoris nostri scripto, Rainulphus bone memorie Teatinus episcopus industria sua et pecunia ecclesiastica in Ecclesie dominium hec recepisse narratur. In monte Oderisii ecclesiam S. Saluatoris, S. Nicolai, S. Petri, cum beneficiis illarum, monasterium S. Mauri cum beneficio suo, in ciuitate Luparelli plebem S. Petri cum pertinentiis suis, monasterium S. Marie de Letto cum casali, aliisquo ad ipsum pertinentia; in Abatico, plebem S. Martini cum pertinentiis suis; in Caramanico plebem S. Marie cum possessione sua; in Turre plebem S. Ioannis. Fratris etiam nostri Guillelmi episcopi, qui ad presens ecclesiam Teatinam possidet, relatione cognouimus quod idem Rainulphus episcopus post id tempus a predicto Roberto  comite in Aterno ecclesiam S. Saluatoris, et Sancti Ierusalem ad episcopi dominium acquisiuit; ultra Piscarium uero ad montem Siluanum sanctam Mariam in Riuolo, et castellum Lattiniani; in Teatino autem comitatu castellum S. Pauli, et castellum, quod Furca dicitur; in Buclanico plebem S. Siluestri; in Gissi, plebem S. Marie cum pertinentiis suis. Idem etiam Rainulphus episcopus ab Hugone abbate S. Ioannis de Ardano commutatione facta Mucelam recepit, que iuxta Ortonam est, Robertus uero predicti Roberti comitis filius eidem episcopo castellum Sculcule reddidit. Porro successor eius supranominatus episcopus Guillelmus, Tassionis filius, castellum Montipolum, Iulianum, et Ornum cum omnibus suis pertinentiis se acquisiuisse significauit.  Nos itaque, supradicti confratris nostri Guillelmi episcopi precibus exorati, predictam predictorum comitum et Guillelmi Tassionis donationem salua sedis apostolice confirmamus auctoritate, sub diuini obtestatione iudicii statuentes ut nulli omnino uiuentium liceat, uel que a predictis personis concessa sunt, uel quidquid hodie Teatina Ecclesia iuste possidet, uel in futurum auxiliante Domino iuste poterit adipisci, auferre, uel ablata retinere, minuere, uel temerariis uexationibus fatigare; sed presenti episcopo eiusque successoribus firma semper et illibata permaneant. Si qua igitur in futurum ecclesiastica secularisue persona, hanc nostre constitutionis paginam sciens, contra eam temere  uenire tentauerit, secundo tertioue commonita, nisi satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore et sanguine Dei et Domini nostri Redemptoris Iesu Christi aliena fiat, atque in extremo examine districte ultioni subiaceat. Cunctis autem eidem Teatine Ecclesie iura seruantibus sit pax Domini nostri Iesu Christi, quatenus et fructum hic bone actionis percipiant, et apud districtum iudicem premia eterne pacis inueniant. Amen.

Dat. Beneuenti per manum Ioannis diaconi, Xu  Kal. Augusti, ind. uIII., Incarnationis Domin. anno 1115.



CDXXXII. Ad archiepiscopos, episcopos, etc., per Hispaniam.---De concilio generali Rome celebrando. 
[FLOREZ, España sagrada, XX, 203.]

PASCHALIS episcopus, seruus seruorum Dei, dilectis fratribus archiepiscopis, episcopis, abbatibus, siue clericis per Hispaniam, salutem et apostolicam benedictionem.

Ab Ecclesie Patribus, quos terre sal et mundi lucem Dominus ac Magister noster Christus instituit, exempla uel precepta suscepimus, ut quoties  in Ecclesia grauiores emerserint questiones, frequentior fratrum numerus conuocetur. Sane pro inuestituris episcopatuum, uel abbatiarum, quas sibi iam dudum assumpserunt laici, tantum in Ecclesia scandalum est exortum, ut ad schisma processerit: unde opportunum et ualde necessarium duximus, tam pro inuestituris ipsis, quam pro Ecclesiarum occupationibus, fraternitatem uestram ad agendum generale concilium excitare. Rogamus et precipimus ut de prouinciis singulis, qui sapientiores uel religiosiores per Dei gratiam cognoscuntur episcopi, et de parochiis abbates siue clerici Scripturis sanctis et institutis ecclesiasticis eruditi, Iu Non. proximi Martii nobiscum in urbe Roma studeant omnimodis conuenire. Sic prestante Deo in  huiusmodi questionibus premuniti, ut conuentus nostri unitas uniuerse Ecclesie unitatis afferat firmamentum.

Datum Beneuenti, XuIII Kal. Septemb.  .



CDXXXIII. Portugalensem Ecclesiam a metropolitani iurisdictione eximit, et eius diecesis limites asserit et confirmat. 
[FLOREZ, España sagrada, XXI, 297.]

PASCHALIS episcopus, seruus seruorum Dei, uenerabili fratri HUGONI Portugalensis Ecclesie episcopo, et eius successoribus canonice substituendis in perpetuum

 Egregias quondam episcopalis dignitatis urbes in Hispania claruisse, egregiorum, qui in ipsis refulserunt pontificum, siue martyrum, scripta et monumenta testantur. Postea uero per annos multos Hispanie maiorem partem a Mauris uel Ismelitis inuasam atque possessam, urbium uel ecclesiarum abolitio manifestat, et nostrorum temporum memoria non ignorat. Sane quia temporibus nostris omnipotenti Deo placuit urbes nonnullas Maurorum tyrannide eripere, et destitutas in restitutionis columen reuocare, opportunum utique duximus episcopales in eisdem urbibus cathedras reparare.

 Cum ergo ad reformandum Portugalensis Ecclesie statum fraternitas tua communi fratrum concilio deputata sit, nos ad eius reformationem, exsecutionem dilectionis tue uenerabilis frater et cepiscope Hugo, benignissimo fauemus affectu. Personam siquidem tuam, et Ecclesiam ipsam Dei gratia restitutam, sub nostram decreuimus tutelam specialiter confouendam, ea te libertate donantes, ut nullius metropolitani nisi Romani pontificis, aut legati qui ab eius latere missus fuerit, subiectioni tenearis obnoxius: sed remotis molestiis, commisse Ecclesie quietus immineas. Statuimus itaque ut quecunque predia, quamcunque diecesim, in presenti uIII indictione eadem Ecclesia iuste possidet, uel in futurum iuste ac canonice poterit adipisci,  firma tibi tuisque successoribus et illibata permaneant; et quod de antiquis parochie terminis, dum Portugalensis prostrata iaceret Ecclesia, ab aliis Ecclesiis occupatum est, auxiliante Deo eidem reintegretur Ecclesie. Quorum uidelicet terminorum distinctio, horum dicitur finium continuatione distendi. A fauce Auie fluminis ubi cadit in mare Oceanum per ipsum flumen sursum, usque in Auicellam fluuium, et per Auicellam ad arcum Palumbarii, inde ad Antam de Temone, inde ad montem Ferrati, inde ad montem Marannis, inde ad Campeanam fluuium, et per ipsum fluuium sicut defluit in Bandugium, et per Bandugium, sicut decurrit in Corgam, et per Corregam in Dorium flumen, inde trans Dorium ad Piscarium, per montem magnum  ad Antoanam flumen, et per ipsum fluuium sicut descendit ad mare Oceanum. Quecunque ergo infra hos fines ecclesie uel monasteria continentur, precipimus ut supra dicte Portugalensi Ecclesie obedientiam debitam iustitiamque persoluant. Ad hec adiicientes decernimus ut nulli omnino hominum liceat eamdem Ecclesiam temere perturbare, aut eius possessiones auferre, uel ablatas retinere, minuere, uel temerariis uexationibus perturbare; sed omnia integra conseruentur, tam tuis quam clericorum et pauperum usibus profutura. Si qua ergo in futurum ecclesiastica secularisue persona, hanc nostre constitutionis paginam sciens, contra eam temere uenire tentauerit, secundo tertioue commenita, si non satisfactione congrua emendauerit, potestatis  honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore et sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen.

Ego Paschalis catholice Ecclesie episcopus.

Dat. Beneuenti per manum Ioannis, sancte Romane  Ecclesie diaconi cardinalis ac bibliothecarii, XuIII Kalend. Septembris, indictione uIII, Incarnationis Dominice anno 1115, pontificatus autem Domini Paschalis secundi pape anno XuII



CDXXXIu. *Gonsaluo, episcopo Colimbriensi, precipit ut occupatam diecesis Portugalensis partem Hugoni episcopo restituat.





CDXXXu. Ad Didacum episcopum Composteltanum. 
[FLOREZ, España sagrada, XX, 202.]

PASCHALIS episcopus, seruus seruorum Dei, uenerabili  fratri DIDACO Compostellano episcopo, salutem et apostolicam benedictionem.

Perturbationem regni uestri non parum in personam tuam declinare comperimus, partim pro ecclesie B. Iacobi, cui Deo auctore presides, magnitudine, partim pro animi tui solertia, que nonnullis metuenda conspicitur; unde non paruo te odio insequi dicuntur, qui statum regni turbare nituntur, quorum profecto insidias sollicitius cauere te conuenit, ne aut persone tue, aut Ecclesie detrimentum  eueniat. Propter quam causam confrater noster Hugo Portugalensis episcopus, et Laurentius Ecclesie uestre clericus, tue ad nos fraternitatis legationem afferentes et fideliter  exsequentes enixius postulauerunt ut personam tuam a conciliorum que per prouincias fiunt conuentibus solueremus. Nos itaque saluti uestre tanquam nostre per Dei gratiam prouidere, et personam tuam periculis omnibus erui et abesse optamus. Idcirco nos petitioni tue benignitate debita impertimur assensum; et quandiu guerra et regni perturbatio permanet, personam tuam a conciliorum conuentibus liberam manere concedimus. Ad decorem preterea fraternitatis tue addicimus, ut in quotidiana conuersatione tunica et stola indutus incedas. Qui uidelicet habitus sacerdotalis est indicium dignitatis: optamus enim ut et salutem temporalem obtineas, et omnipotenti Domino in omnibus placere contendas.

 Datum Beneuenti, XIII Kal. Septembris, indict, uIII.



CDXXXuI. Ad Guidonem sedis apostolice legatum.---De controuersia orta inter Bizantinos canonicos et S. Stephani. 
[MANSI, Concil., XX, 1047.]

PASCHALIS episcopus, seruus seruorum Dei, uenerabili fratri GUIDONI uiennensi archiepiscopo, sedis apostolice legato, salutem et apostolicam benedictionem.

Super prudentia tua plurimum admiramur, quod in negotio Ecclesie B. Stephani, clericorum ipsorum [al. suorum] testimonium acceptare nolueris: cum B. Gregorius in huiusmodi causis ecclesiarum,  auctoribus [al. actoribus] probationem imponat. Diuerse namque sunt in causarum auctoribus species, nec in omnibus causis crimina agitantur. In criminibus siquidem accusatorum testium illa districtio obseruanda est, que canonibus continetur, ne qui ad probationem domestici assumantur. Ceterum in possessionum, uel ceteris huiusmodi negotiis, hi potissimum assumendi sunt, qui eadem negotia tractauerunt, de quorum uisu et [al. uel] auditu hesitatio esse non debeat. Si ergo iidem clerici idonei sunt, ab assertione cause illius nullatenus repellantur: sed sicut aliis litteris deliberatum est, inter S. Ioannis et S. Stephani canonicos lis illa plenius decidatur. Cessat iam malitie zelus, et dolositatis cauillatio: et predictarum ecclesiarum  negotium iuxta litterarum tenorem omnimodis peragatur. Alioqum ad presentiam nostram parati prorsus et instructi proximo quadragesimalis concilii tempore reuertantur.

Datum Troie, uI Kal. Septembris, indictione uIII.



CDXXXuII. Ad Alexium imperatorem Constantinopolitanum 
Registr. Paschalis pape, lib. XIu , cap. 6.---E cod. uatic. Ottobon. n. 3057 eruit W. Giesebrecht; edidit Philipp. IAFFÉ, Regesta Rom. pont., p. 510.]

ALEXIO, Contantinopolitano imperatori.

Omnipotentis Dei dignationi et miserationi gratias agimus, quia cor uestrum ad reformandam catholice  Ecclesie unitatem animare et confortare dignatus est, S. Spiritus Paracleti potentiam deprecantes, ut sicut in apostolis suis omnium gentium diuersitates unire dignatus est, ita in nobis unitatis huius operetur effectum. In quo nimirum negotio nobis quidem grandis est difficultas, quia nostrarum gentium diuersitas non facile in unum potest conuenire consensum. uobis autem per omnipotentis Dei gratiam facultas patet, quia clericorum ac laicorum, prepositorum ac subditorum . . . . . de uestro pendet arbitrio, cum uestre adsit benignitas uoluntatis. De cuius religioso sanctoque proposito et uestre nos littere instruxerunt et fidelissimi ac sapientissimi nuntii uestri, B. Mesimeri relatio nos  plenius certificauit. Ipse enim legationi uestre totis profecto desideriis instare contendit, utpote qui et uestre fidelitatis studiis et catholice unitatis uotis totus exestuat. Nouit sane uestre sagacitatis experientia, quanta olim Constantinopolitani patriarche circa Romanum episcopum deuotio ac reuerentia fuerit. Ceterum ex multis iam annorum curriculis adeo se ciuitatis regie presules cum clero suo preter omnem audientiam a Romane Ecclesie caritate ac obedientia subtraxerunt, ut neque litteras ab apostolica sede directas suscipere, nec eius apocrisiariis communicare dignati sint. Et nisi uestri imperii sapientia amoris circa nos et nuntios nostros dulcedinem demonstraret, omnimodo inter nos diuisio permaneret, ut neque nos uestri, neque, uos nostri  notitiam haberetis, nec ulla inter nos hodie reconciliationis memoria gereretur. Prima igitur unitatis huius uia hec uidetur, ut confrater noster Constantinopolitanus patriarcha primatum et reuerentiam sedis apostolice recognoscens, sicut in religiosi principis Constantini sanctionibus institutum et sanctorum conciliorum consensu firmatum est, obstinatiam preteritam corrigat, sicut ex legatorum nostrorum suggestione cognosces; metropoles uero ille siue prouincie, que sedis apostolice quondam dispositionibus subiacebant, ad eiusdem sedis obedientiam dispositionemque concurrant, ut status ille, qui inter ueteris et noue Rome nostrorum ac uestrorum predecessorum temporibus habebatur, nunc cooperante Deo per uestre sublimitatis industriam  reformetur. Ea enim, que inter Latinos et Grecos fidei uel consuetudinum [diuersitatem] faciunt, non uidentur aliter posse sedari, nisi prius capiti membra cohereant. Quomodo enim inter dissidentium et sibi inuicem aduersantium pugnas questionum poterit diuersitas pertractari, dum alteri alteris nec obedire nec consentire dignantur. Mox per Dei gratiam apostolicarum sedium presules, et nostro et uestro cooperante studio, loco et tempore, quod statuerimus, conuenire debebunt, ut communicatis consiliis secundum sanctarum rectitudinem Scripturarum de medio questionum scandala resecentur. Cuius conuentus locum uestre imminet prudentie deliberare, qui nostris ad uos conuenientibus fratribus salubrior atque commodior  sit. Tempus autem opportunum Octobrem sequentis anni mensem Domino cooperante preuidimus. Propter que omnia cum uestre sapientie moderatione tractanda uenerabilem fratrem nostrum, M[aurum], Amalfitanum episcopum, et carissimos filios N. abbatem et Hugonem, sedis nostre presbyteros et carissimum B., sedis nostre subdiaconum, ad uestram presentiam destinamus. Quos rogamus ad nos celerius remitti, ut responsionis uestre certitudinem cognoscentes, que in posterum ad id peragendum disponenda fuerint, auctore Deo, congruenter disponamus.

Troie.



CDXXXuIII. Ad T[heodericum] presbyterum cardinalem, apostolice sedis legatum. 
[MANSI, Concil., XX, 1096.]

PASCHALIS episcopus, seruus seruorum Dei, T. presbytero cardinali apostolice sedis legato, sanctam et apostolicam benedictionem.

Ex antiqua relatione comperimus Saxones a principio conuersionis sue ad Deum fideles atque obedientes beato pontifici et apostolice sedi exstitisse. Quia igitur ad partes illas, ut audiuimus, accessit, et meis super ecclesiis aliisque quibusdam negotiis scandala emerserint, si quid aut etiam alibi iuste atque canonice operari potueris, auctoritatis nostre fauore, et cooperante Domino,  opereris. Si quod et consolationis auxilium nostro Halberstadiensi episcopo conferre potueris, conferas ut apostolice sedis uisitatione gaudeat.

Data Ferentini, uI Id. Octobris.



CDXXXIX. Oratorium S. Marie penes Nouum-purgum apud Aldenardam, membrum Eihamensis Ecclesie, tuendum suscipit. 

[Historia Mechliniensis, II, 253, teste Brequigny Tabl. chron. II, 455.]



CDXL. Monasterii S. Xisti Placentini possessiones confirmat, monachisque ius eligendi abbatis tribuit. 
[MABILL., Annal. Bened. uI, 607.]

 Pacatis in Urbe rebus, Romam sub autumnum reuersus est Paschalis, ubi residebat III Kalendas Aprilis huius anni 1115, cum pontificium diploma indulsit Odoni abbati monasterii Sancti Xisti, Placentie siti, ubi monachi loco sanctimonialium male uiuentium nuper substituti fuerant, agente precipue illustris memorie Mathildi comitissa, quatenus et religio illic monastici ordinis seruaretur, et monasterii possessiones, que iam diu destructe fuerant, per eorum restituerentur industriam. Ad hec uniuersa predia et possessiones quas Angilberga imperatrix, eiusdem fundatrix monasterii, illic contulerat, ceteraque omnia eidem loco a fidelibus concessa uel concedenda idem pontifex confirmat, tribuitque liberam facultatem eligendi abbatis secundum Regulam  sancti Benedicti.

Scriptum per manum Geruasii, scriniarii regionarii ac notarii sacri palatii. Data Laterani per manum Ioannis, S. R. E. diaconi cardinalis ac bibliothecarii, III Kal. Nouembris, indictione IX, Incarnationis Dominice anno 1115, pontificatus autem domni Paschalis pape II anno XuII.



CDXLI G[onsaluo] episcopo Colimbriensi precipit ut ad Mauritii Bracarensis obsequium redeat. 
[BALUZ., Miscell., edit. Luc. I, 139.]

PASCHALIS episcopus, seruus seruorum Dei, uenerabili fratri GONSALuO Colimbriensi episcopo, salutem  et apostolicam benedictionem.

Quanti criminis habeatur ecclesiastice auctoritatis contemptus ex propheticis uerbis agnoscitur, ubi scriptum est: »Quasi scelus idololatrie nolle acquiescere .« Fraternitatem tuam missis et remissis litteris admonuimus ut confratri nostro Mauritio Bracarensi archiepiscopo tanquam metropolitano tuo reuerentiam obsequiumque impenderes. Tu uero et litteras contempsisti, et priuilegia que Bracarensi Ecclesie apostolice sedis auctoritate indulsimus sub contemptu eiusmodi conculcasti. Adhuc tamen penes te patientiam exhibentes precipimus ut eidem archiepiscopo tanquam metropolitano tuo deinceps debeas obedire. Porro nisi infra dies quadraginta postquam has litteras acceperis, debitam ei obedientiam  prestaueris, ex tunc ab episcopali officio re suspendimus.

Datum Anagnie, III Nonas Nouembris.



CDXLII Ad Bernardum archiepiscopum Toletanum, apostolice sedis legatum. 
[BALUZ., ubi supra.]

PASCHALIS episcopus, seruus seruorum Dei, uenerabili fratri BERNARDO Toletano archiepiscopo, apostolice sedis legato salutem et apostolicam benedictionem.

Pro iniuriis confratris nostri Mauritii Bracarensis archiepiscopi fraternitatem tuam sepe monuimus; sed adhuc se uehementer a te grauari conqueritur.  Colimbriensis enim episcopi obedientiam ei contra Romane auctoritatis priuilegia subtraxisti. Item in Lucensi Ecclesia, ad eius metropolim pertinente, episcopo preter iudicium eiecto superordinari alium proposuisti. Idipsum in monasterio Beati Petri de Monte factum conqueritur. Bracarensis Ecclesie bona et ab aliis distrahi consensisti, et ipse cum familiaribus tuis mora diutina consumpsisti. Per totam etiam prouinciam, inuito et ignorante eo, potestatem tue uoluntatis exerces. Asturicensis Ecclesie parochiam, ut Salmantinam augeres, inuito eo, imminuisti. Nos autem in his uehementer regni turbationem et etatis tue grauedinem infirmitatisque pensamus. Idcirco te ab iniuncta super archiepiscopum  et prouinciam Bracarensem cura legationis absoluimus, ut liberius ipse ualeat in prouincia sua iustitiam exercere.

Datum Anagnie III Nonas Nouembris.



CDXLIII. *Inter Anastasium, SS. Andree et Gregorii in Cliuo Scauri Rome siti abbatem, et »Scholam piscatorum stagni« de parte eiusdem stagni litem pro abbate discernit.





CDXLIu. *Monasterii Sinsheimensis priuilegia confirmat.





CDXLu. Ad canonicos et laicos parochianos ecclesie S. Frigdiani Lucensis. 
[BALUZ., Miscell. ed. Luc. Iu, 586.]

PASCHALIS episcopus, seruus seruorum Dei, dilectis filiis canonicis seu laicis parochianis ecclesie S. Fridiani, salutem et apostolicam benedictionem.

Charitatis utilitas immensa et incomprehensibilis est, quia ipse Dominus omnipotens immensus et incomprehensibilis caritas est. Ex caritatis radice omnium uirtutum robur egreditur, omniumque bonorum operum constantia generatur: propter nimiam caritatem omnium Dominus de summis ad ima descendit, ut nos de imis ad summa conscendere ualeamus. Quod etiam ut in nobis caritas permaneret,  hoc suum preceptum dixit, ut nos inuicem diligamus. Ea propter nos dilectionem uestram litteris apostolicis duximus uisitandam gratias Deo et uobis agentes, quod inter personam ex uobis, uidelicet priorem uestrum gratiam Dei bonam et nobis utilem habeamus. Sic quod caritatem uestram rogamus, ut animis uestris indignatio nulla subrepat. Et si enim pro canonici ordinis obseruantia eum in nostra retineamus ecclesia, ipse tamen uobiscum est animo et a uobis corporaliter quandoque Domino prestante non deerit. Nolite itaque ullatenus indignari, sed tanquam unum corpus in Domino ad inuicem uobis caritatis debite solatium adhibere, ut de uestre dilectionis uinculo Dominus omnipotens, qui uera est caritas, et uera gloria, glorietur.  Orantes uos pro nobis misericordia diuina custodiat.

Datum Later., Idibus Ianuarii



CDXLuI, Ad canonicos S. Frigdiani Lucensis 
[BALUZ., ibid.]

PASCHALIS episcopus, seruus seruorum Dei, dilectis filiis canonicis Sancti Fridiani, salutem et apostolicam benedictionem.

De religione uestra letamur; et uos semper in his que religionis sunt per Dei gratiam manere, optamus. In eo autem, quod ad priorem uestrum duos ex uobis canonicos fratres misistis, caritatem quidem  intelligimus quoniam ad minus quam inter duos caritas non habetur; sed fratres ipsos non caritatis legatione functos percipimus, ut aut priorem reducerent, aut alium eligendi licentiam obtinerent: monemus itaque dilectionem uestram, ut omnino ab illis desistatis, imitantes eum qui, relictis omnibus, Dominum secutus est. Satis enim religioni uestre indecens est quod modicum quid perpeti non ualetis. Si qua ergo, quod absit! zizania oriuntur, radicitus ea euellere satagatis, ut seges Dominica liberius in altum surgere et fructum plurimum, largiente Domino, ualeat exhibere. Prior enim uester quanquam nobiscum sit, a uobis tamen non recessit.

Datum Laterani, uI Kal. Februarii.



CDXLuII. Parochianos ecclesie S. Frigdiani Lucensis hortatur ut decimas et oblationes subtractas ecclesie restituant. 
[BALUZ., ibid., p. 587.]


PASCHALIS episcopus, seruus seruorum Dei, dilectis filiis parochianis ecclesie S. Fridiani, salutem et apostolicam benedictionem,

Et a nobis et a uobis omnipotenti Domino gratie referende sunt, quod per ecclesiam uestram diuinum illud communis et apostolice uite lumen usque ad prime sedis uerticem diffusum est. Etsi enim Romana Ecclesia mater sit Ecclesiarum omnium et magistra, ei tamen de beati Fridiani ecclesia regularis uite ordinem sibi assumere et per dominum  R. priorem et alios uestros fratres disponere placuit. Super quo aliquos uestrum adeo scandalizatos audiuimus quod decimas et oblationes suas Beati Fridiani ecclesie subtraxerunt, quos profecto decuerat, beneficiorum que omnipotens Dominus loco eidem contulit reminisci, non ei debita sua subtrahere, aut de diuine largitatis gratia indignari. Et nobis enim et uobis diuini luminis illustratio sufficit. Nec quidquam pro nostra uobis, aut pro uestra nobis participatione adimitur. uestram ergo dilectionem apostolice uisitationis alloquio salutantes monemus, ut benignitatem Dei ad memoriam reuocetis, et in his, que placita ei sunt, efficaciter et unanimiter maneatis. Illis autem qui decimas et oblationes ecclesie subtraxisse dicuntur,  precipimus ut et ablata restituant, et ad satisfactionem debita humilitate perueniant. Alioquin sententiam, quam in eos dominus prior uel per se uel per fratres suos dictauerit, nos prestante Deo ratam habebimus.

Datum Laterani, Iu Kalend. Februarii.



CDXLuIII. Priuilegium pro canonicis S. Fidelis. 
[TATTI, Annal. della citta di Como, II, 866.]

PASCHALIS episcopus, seruus seruorum Dei, uenerabili fratri CUMANO episcopo, salutem et apostolicam benedictionem.

Episcopalis officii est supra commissum gregem attentius uigilare, et que salutis sunt ei, per Dei gratiam,  prouidere. Etsi enim pastor malus sollicitus uideatur, si tantum gregis sui curam negligit grauioris reatus penam non effugit. Unde Apostolus scribens ait: »Si quis suorum, et maxime domesticorum curam non habet, fidem negauit, et est infideli deterior.« Fratres siquidem S. Fidelis conqueruntur, quod in eorum Ecclesiam contradicentibus ipsis contra ipsius Ecclesie possibilitatem quidam clerici intrudantur, uestre sollicitudini mandamus ut iisdem fratribus debitam iustitiam facias; nec tantum eis iniuriam irrogari, aut eorum ecclesiam usque adeo aggrauari permittas, nec tu eos propter hoc a tua communione repellas. Tuum est enim et personis et ecclesiis ita prestante Domino prouidere, ut boni pastoris mercedem retributoris honorum  omnium Dei nostri examine merearis.

Datum Laterani, III Kal. Februarii.



CDXLIX. Ad Bernardum Toletanum primatem, apostolice sedis uicarium.---Segouiensem ciuitatem ipsius persone permittit. Monasterium S. Seruandi donat. 
[MANSI, Concil., XX, 1037.]

Fraternitatis tue petitionem clementer admisimus. uolumus enim ut commissa tibi apostolice sedis legatione honorifice perfruaris. Segouiensem ciuitatem, nisi proprium desideret ciuitas ipsa episcopum, persone tue pro grauioris paupertatis necessitate permittimus. Monasterium Sancti Seruandi  quod nostri iuris est, a predecessoribus nostris Massiliensi quondam monasterio nouimus fuisse commissum. Ceterum, quia propter Sarracenorum feritatem monachos de loco ipso discessisse cognouimus, nos monasterium ipsum sollicitudini tue restaurandum disponendumque committimus. Quod si per omnipotentis Dei misericordiam restaurari contingit, debitum Lateranensi palatio censum annis singulis persoluetis.

Datum Lateranis XuI Kalend. Aprilis.



CDL. Excommunicationem Uberti presbyteri prolatam a R[othone] preposito et fratribus S. Frigdiani confirmat. 
[BALUZ., Miscell. ed. Luc. Iu, 585.]


PASCHALIS episcopus, seruus seruorum Dei, dilectis filiis R. preposito et ceteris fratribus Sancti Fridiani, salutem et apostolicam benedictionem.

uite regularis propositum in primitiua Ecclesia cognoscitur ab apostolis institutum. Nemo enim illorum quidquam proprium habebat, sed erant in illis omnia communia. Erat enim illius anima una et cor unum; hanc beatus Augustinus tam gratanter amplexus est, ut eam suis regulis informaret; hanc et uos, largiente Domino, suscepistis, et quicunque semel cum uoti professione susceperit, sine reatu preuaricationis et uxoris Lot exemplo dimittere omnino non poterit. Audiuimus autem quemdam inter uos presbyterum, Ubertum nomine, post  professionem exhibitam in tantam prorupisse uesaniam ut, suscepte uite et claustri uestri conuersatione posthabita, Sodomam Gomorrhamque respexerit et se amplioris uie uolutabris replicarit. Porro super hunc quoniam admonitus redire contempserit, audiuimus a uobis excommunicationis prolatam esse sententiam. Notum utique penes uos et eos qui in partibus uestris sunt, haberi uolumus, quia nos eamdem sententiam sancti Spiritus iudicio confirmamus. Nemo enim mittens manum suam in aratrum et respiciens retro aptus est regno Dei.

Dat. Laterani, II Nonas Martii.



CDLI. Ad Florentinos clericos.---Ut Dominicis diebus ac precipuis festis, maioris misse officio, sicut prius solebant, intersint. 
[MANSI, Concil., XX, 1052.]


PASCHALIS episcopus, seruus seruorum Dei, dilectis filiis Florentinis clericis, salutem et apostolicam benedictionem.

Antiquum morem uestre matricis ecclesie fuisse audiuimus, quod clerici de canonicis et de capellis, tam in Dominicis diebus quam in precipuis festiuitatibus, in processionibus et in officio maioris misse usque ad perlectum euangelium soliti erant conuenire. Nunc uero, nescimus qua occasione ab hac debita obedientia et honesta eiusdem ecclesie consuetudine uos subtraxistis: quod nobis schisma et Ecclesie diuisio esse uidetur. Mandamus igitur  uobis, atque precipimus, ut ad primam Ecclesie consuetudinem redeatis, ne canonicam Ecclesie sententiam incurratis.

Datum Laterani, tertio Idus Martii.



CDLII. Ad Lanuinum Turris priorem. 
[MABILL., Annal. Bened. u, 456.]

PASCHALIS episcopus, seruus seruorum Dei, dilecto filio LANUINO, salutem et apostolicam benedictionem.

Quoties a fratribus nostris illud exigitur quod sanctorum Patrum regulis consonat, dignum est ut eorum petitiones libentius audiantur. Ex igitur presenti auctoritate in ecclesia illa iuris eremi, que apud Squillacium sita est, monasterium constitue,  ut fratres, austeritatem eremi ferre non ualentes, iuxta beati Benedicti Regulam illic possint omnipotenti Deo deseruire. Quam nimirum habitationem per prepositum et decanum gubernari disponique precipimus, sic tamen ut eremi prepositus semper preferatur, et maior habeatur: et sicut idem monasterium eremi dispositioni subiacet, ita eiusdem loci prepositus et decanus subiiciatur magistro eremi.

Data Lateranis uI Kal. Februarii.



CDLIII. Ad O[tbertum] Leodiensem episcopum.---Pro querela Radulfi Remensis archiepiscopi. 
[MARTENE, Ampl. Collect., II, 624.]

 PASCHALIS episcopus, seruus seruorum Dei, uenerabili fratri O.  Leodiensi episcopo, salutem et apostolicam benedictionem.

Confratris nostri Radulfi  Remensis archiepiscopi, querelam accepimus, quod in castello  Bullionis partem Remensis parochie usurpaueris, et in ecclesia Sancti Ioannis, eo inuito, presbyterum ordinaueris. Unde fraternitati tue precipimus quatenus aut partem ipsam parochie omnino dimittas, aut de ea iudicio confratrum nostrorum Catalanensis et Tullensis episcoporum, Remensi Ecclesie iustitiam exsequaris loco et tempore quod ipsi preuiderint. Alioquin nos super presbyterum illum, qui iam in Beati Ioannis ecclesia intrusus dicitur, confratris nostri Remensis archiepiscopi iudicium confirmamus.

 Datum Rome, sexto Kalendas Ianuarii.



CDLIu. Ad Reinhardum episcopum Halberstadensem.---Laudat eum quod quedam monialium monasteria reformauerit. 
[MARTENE, Coll. I, 637.]

PASCHALIS episcopus, seruus seruorum Dei, uenerabili fratri REINHARDO Halberstadensi episcopo, salutem et apostolicam benedictionem.

 Quedam monasteria monialium audiuimus per uestram industriam correcta, ut remotis secularibus pompe uanitatibus, regulari debeant discipline operam dare. Hanc profecto sollicitudinem tuam laude dignam ducimus, et assertionis nostre robore confirmamus. Statuimus ergo ut in locis ipsis monastica semper religio conseruetur, nec cuiquam liceat regularem disciplinam ab eisdem monasteriis remouere, ut correctionis tue gratia, perpetuis illic temporibus conseruetur.

Data Laterani, XIII Kal. April.



CDLu. Ad A[delgotum] Magdeburgensem archiepiscopum, etc. 
[ECCARD, Corpus hist., tom. II, p. 278.]

 PASCHALIS episcopus, seruus seruorum Dei, uenerabilibus fratribus A[DELGOTO] Magdeburgensi metropolitano et suffraganeis eius, salutem et apostolicam benedictionem.

ueniens ad apostolorum limina confrater noster Magdeburgensis electus suam apud nos querelam exposuit, quod uidelicet a clero et populo Merseburgensis ecclesie electus sit presentibus et collaudantibus uobis et in ea sacerdotis officium uestra ordinatione susceperit. Post hec nullo preeunte iudicio non solum episcopalis ei sit gratia benedictionis denegata, sed ab eadem et Ecclesia quasi ex precepto nostro uiolenter sit expulsus. Nos igitur eum ad fraternitatis uestre presentiam cum litteris presentibus premittentes, precipimus ut idem frater  plenius electioni huic et Ecclesie restituatur, et secundum canonicas sanctiones causa eius presentie uestre iudicio decidatur. Quod si iudicii difficultas apud uos emerserit, cum communibus fraternitatis uestre litteris et nuntiis ad examen sedis apostolice causa eadem remittatur.

Datum Rome, uI Kalendis Februarii.



CDLuI. Clerum populumque Merseburgensem de superiore ad Adelgotum epistola certiorem facit. 
[ECCARD, Corpus hist. tom. II, p. 277.]

PASCHALIS episcopus, seruus seruorum Dei, clero et populo Merseburgensi, salutem et apostolicam benedictionem.

 Lator presentium Gregorius confrater noster cum duabus Ecclesie uestre clericis et totidem laicis ad nostram presentiam ueniens se a uobis communi electum assensu asseruit, presentibus et collaudantibus metropolitano Magdeburgensi et suffraganeis eius. Ceterum prius hec nullo preeunte iudicio quasi ex precepto nostro se per archiepiscopum eumdem conquestus est ab electione et Ecclesia sua uiolenter expulsum. Unde nos ad archiepiscopum ipsum et comprouinciales episcopos litteras, ut si  que super hoc iniuste acta sunt corrigantur. Neque uero nostre uoluntatis est ut causa eiusdem fratris aliquod preiudicium patiatur.

Datum Rome, uI Kalend. Nouembris.



CDLuII. Ad uitalem abbatem Sauigniensem.---Permittit Sauigniensibus fratribus ut tempore interdicti diuina celebrent officia. 
[MARTENE, Thes. anecd. I, 336.]

PASCHALIS episcopus, seruus seruorum Dei, dilecto filio uITALI abbati S. Trinitatis de Sauigneio, salutem et apostolicam benedictionem.

In nemore quodam deserto et inuio ecclesiam edificatam et religioso fratres per tuam industriam  in Dei seruitio illic congregatos audiuimus: unde omnipotenti Deo gratias agimus, cuius gratie est bonum omne quod agimus, et quieti uestre pro officio prouidere curauimus. uestre siquidem religioni concessionem hanc litterarum presentium auctoritate concedimus, ut pro interdicto communi parochie, in qua manetis, ecclesia uestra, nullo modo officiis debeat carere diuinis. Tu igitur in Christo uenerabilis, tam pro nobis quam pro uniuersa Ecclesia omnipotentis Dei misericordiam instantius exorare memineris, qui nos per gratiam suam in dilectione sua semper custodiat.

Dat. Lateranis, X Kal. Aprilis.



CDLuIII. Monasterium Fabariense ab episcopi Basileensis potestate liberat et bona eius confirmat.






CDLIX. Ad clerum et populum Florentinum.---Innocentem eorum episcopum declarat; eius calumniatores officiis et beneficiis priuat. 
[MANSI, Concil. XX, 1053.]

PASCHALIS episcopus, seruus seruorum Dei, dilectis filiis, clero et populo Florentino, salutem et apostolicam benedictionem.

Iam dudum apud nos confrater noster G. [Godifredus], episcopus uester, querelam suam deposuit aduersus Ecclesie uestre archidiaconum et eius  socios, uidelicet Ioannem priorem ecclesie S. Laurentii, et Petrum S. Petri de Scaradio, et Rambaldum S. Stephani priorem, quod eum in populo criminarentur Simoniace prauitatis. Missis itaque litteris, utrique parti agende cause terminum dedimus. Cum in termino uenisset episcopus, illi ad presentiam nostram minime accesserunt, terrorem captionis in itinere pretendentes. Nos autem, ut eis huiusce occasionis diuerticula toleremus, per eumdem episcopum, et per episcopum uolterranum ducatum eis omnimode tutum prouidere curauimus. Archidiaconus quidem, et B. Laurentii prior ad nostram presentiam conuenerunt: ceteri alii nec uenerunt, nec pro se nuntios transmiserunt. Tunc presentibus eis aduersus eos episcopus questus est,  quod se ipsius obedientie communionique sub traxerint, quod ipsum in populo Simoniaci flagitii criminati sint, quod eius exsecrati sint consecrationes, quod aduersus eos conspirationem in conuenticulis fecerint. Porro illi, premisso tractationis spatio, se accusatores episcopi, aut illius criminis probatores penitus negauerunt. Collectiones clericorum seu laicorum in ecclesiasticis fecisse asseruerunt, sed propter inquirendum rumoris illius, qui contra episcopum increbuerat, ueritatem: in quibus nimirum collectionibus, conspirationis conuenticula intelleximus. In ceteris quoque se offendisse confessi sunt. Prolata sunt igitur his causis congruentia sanctorum Patrum diuersa capitula; Antiochene uidelicet synodi quintum: »De his qui se a  ministerio ecclesiastico subtrahunt, et seorsum colligunt;« item »De conspiratione seu coniuratione« Chalcedonensis synodi octauum decimum; et Calixti pape ad episcopos per Galliam constitutos, cuius initium est: »Conspirationum crimina uestris in partibus uigere audiuimus.« Item Alexandri pape: »De his qui sanctos persequuntur, aut amouere, aut dilacerare nituntur.« Item Stephani pape: »De his qui aduersus Patres armantur, et qui fratres calumniantur.« Nos ergo tantorum Patrum auctoritatibus instructi, prefatos uiros propria confessione conuictos, ab officiis seu dignitatibus suis sententia iudiciali remouemus, nisi eis in posterum misericordia subueniatur Ecclesie: aliisque etiam,  qui uocati uenire ad nostram presentiam neglexerunt, idem iudicium irrogamus, quoniam eisdem uidentur capitulis irretiti. Aequum est enim ut dilationem sententie de absentia non lucrentur, quia confitetur de omnibus quisque, si subterfugere [forte quisquis se subterfugere. HARD.] iudicium dilationibus putat. Omnibus igitur uobis presentium litterarum auctoritate precipimus, ut episcopum uestrum, tanquam per Dei gratiam catholicum unanimi concordia diligatis et uereamini. Si qui uero clericorum, aut laicorum, temeraria deinceps presumptione super huiusmodi episcopum infestauerint: nouerint se pertinacia sua, clerici quidem, depositione multandos; laici uero, excommunicationi subiiciendos.

 Data Laterani, u Non. Martii, indict. IX.



CDLX. Breue ad Stephanum Augustodunensem. 
[Gall. Chr., Iu, 88.

PASCHALIS, seruus seruorum Dei, uenerabili fratri STEPHANO Augustod. episcopo, etc.

Iustis uotis assensum prebere, iustisque petitionibus aures accommodare nos conuenit, qui, licet indigni, iustitie custodes atque precones in excelsa apostolorum principum Petri et Pauli specula positi, Domino disponente, conspicimur. Tuis igitur, frater in Christo carissime Stephane, iustis petitionibus annuentes, sanctam Augustodunensem Ecclesiam, cui Domino auctore presides, apostolice  sedis auctoritate munimus. Statuimus enim ut oppida, uille, seu ecclesie, possessionesue, quas predecessores tui Aganonis temporibus, Augustodunensis Ecclesia tenuit, tibi quoque ac successoribus tuis, quiete, firme et integre conseruentur. Cetera etiam que eidem Augustodunensi Ecclesie per tuam industriam recuperata uel acquisita sunt, uidelicet ecclesia S. Marie, et S. Lazari de Aualone, et castrum Toilonum cum eorum pertinentiis, uel in futurum per Dei gratiam recuperari uel acquiri iuste legitimeque contigerit, quieta semper et integra in eiusdem Ecclesie iure ac possessione permaneant. Decernimus ergo ut nulli liceat eamdem Ecclesiam temere perturbare, aut eius possessiones auferre, uel ablatas retinere, minuere, uel temerariis  uexationibus fatigare; sed omnia integra conseruentur, tam tuis quam clericorum et pauperum usibus profutura. Si qua igitur in futurum ecclesiastica secularisue persona, hanc nostre constitutionis paginam sciens, contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore et sanguine Dei et Domini Redemptoris nostri Christi Iesu aliena fiat, atque in extremo examine districte ultioni subiaceat. Cunctis autem eidem Ecclesie iusta seruantibus, sit pax, etc.

Ego Paschalis catholice Ecclesie episcopus subscripsi.

 Datum Laterani, per manum Ioannis S. Romane Ecclesie diaconi cardinalis ac biblioth., II Idus Martii, ind. IX, Incarnat. Dominice anno 1116, pontificatus autem domni Paschalis secundi anno XuII.



CDLXI. Ad Gozeranum archiepiscopum Lugdunensem.--- Primatum illi confirmat in Lugdunenses prouincias. 
[MANSI, Concil., XX, 1079.]

Idcirco, uenerabilis frater Gozerane Lugdunensis archiepiscope, presentis decreti pagina, fraternitati tue tuisque successoribus, et per uos eidem Lugdunensi Ecclesie, confirmamus primatum super quatuor Galliarum primatiis, uidelicet Lugdunensi,  Rothomagensi, Turonensi, et super Senonensi, sicut a nostris constat antecessoribus institutum.



CDLXII. Priuilegium pro ecclesia S. Pancratii Hadmerslebensi. 
[LEUCKFELD, Antiquit. Halberstad., Wolffenbuttel, 1714, 4o, p. 704.]

PASCHALIS episcopus, seruus seruorum Dei, dilectis filiis THIETMARO preposito, et eius fratribus in ecclesia Beati Pancratii penes uillam Hamersleue regularem uitam professis tam presentibus quam futuris in perpetuum desiderium.

Quod ad religiosum prepositum et animarum salutem pertinere monstratur, auctore Deo sine aliqua  est dilatione complendum; uenerabilis siquidem frater noster Reinhardus Halberstadensis episcopus officii sui debito religioni operam uigilanter impendens, in uilla sua predicta clericorum iuxta beati Augustini regulam uiuentium congregationem instituit, quorum et ordinem et quietem nostra desiderat auctoritate muniri. Nos igitur eius desideriis annuentes uos, karissimi filii in supradicta B. Pancratii ecclesia cohabitantes, sub apostolice sedis tutelam suscipimus et decreti presentis auctoritate munimus. uite namque canonice ordinem, quem professi estis, priuilegii pagina firmamus. Et ne cui post professionem exhibitam proprium quid habere, neue sine prepositi uel congregationis licentia de claustro discedere liceat, interdicimus. Unde etiam  quieti uestre attentius prouidentes statuimus ut uniuersa que ad uestre fraternitatis sustentationem a supradicto episcopo deliberata sunt, et quecunque ab aliis fidelibus de ipsorum iure uel iam data sunt, uel in futurum dari, offerri, aut aliis iustis modis acquiri contigerit, firma uobis uestrisque successoribus et illibata permaneant. Decernimus igitur ut nulli omnino hominum liceat eamdem ecclesiam temere perturbare, aut eius possessiones auferre, uel ablatas retinere, minuere, uel temerariis uexationibus fatigare, sed omnia integra conseruentur eorum, pro quorum sustentatione et gubernatione concessa sunt, usibus omnimodis profutura, salua nimirum canonica Halberstadensis episcopi reuerentia. Si qua ergo ecclesiastica secularisue persona, hanc nostre  constitutionis paginam sciens, contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen.

Ego Paschaiis catholice Ecclesie episcopus.

Data Laterani per manum Ioannis, sancte Romane Ecclesie diaconi cardinalis et bibliothecarii, XIII  Kalend. April., indict. IX, Incarnationis Dominice anno 1116, pontificatus autem domini Paschalis secundi pape XuII.



CDLXIII. *Dominico, monasterii S. Facundi Sahagunensis abbati »ligandi ac soluendi potestatem super Burgenses S. Facundi« concedit, qui »tempore cum inter regem Alfonsum, regis Sancii filium, et Urracam reginam, Aldefonsi regis filiam, bellum uehemens et diutinum emersisset,« et abbatem et monasterium uariis iniuriis affecerint.





CDLXIu. Bulla pro monasterio S. Tiberii. 
[Gall. Christ. uI, 316.


PASCHALIS episcopus, seruus seruorum Dei, dilecto filio ARNALDO abbati monasterii S. Tiberii, quod in Agathensi territorio in Cesarione situm, eiusque successoribus regulariter substituendis in perpetuum.

Iustis uotis assensum prebere, iustisque petitionibus animum accommodare nos conuenit, qui, licet indigni, iustitie custodes atque precones in excelsa apostolorum principum Petri et Pauli specula positi, Domino disponente, conspicimur. Tuis igitur, frater in Christo carissime, iustis petitionibus annuentes,  Beati Tiberii monasterium, cui Deo auctore presides, apostolice sedis auctoritate munimus. Statuimus enim ut in adiacenti uilla uel terminis eius nulla unquam ecclesiastica secularisue persona castrum aliquod uel fortitudinem facere audeat, neque in hominibus eiusdem uille aliquas exactiones, preter abbatem et ministros eius extorquere, neque uicarie ministerium exercere, neque pro eadem uicaria campum uindicare, qui est ultra flumen Tongam subtus Ceueracum, uel abbatis, uel persone cuiuslibet indulgentia. Confirmamus autem uobis uestrisque successoribus in Agathensi territorio ecclesiam Sancte Marie de Gradu, ecclesiam S. Martini de ualleurages, ecclesiam S. Sulpicii de  Castro nouo, ecclesiam Sancti Ioannis de Florenciaco, ecclesiam Sancti Martini de Grenolheriis, ecclesiam S. Andree de Rominiaco, cum pertinentiis earum. Item in Biterrensi episcopatu ecclesiam Sancte Marie de Serignano cum pertinentiis suis. Item in Tolosano ecclesiam Sancti Petri et Sanctarum Puellarum cum pertinentiis suis. Item in Gasconia in comitatu Armeniensi ecclesiam Sancti Iuliani de Galano, cum ecclesiis, uillis, et ceteris omnibus ad eam pertinentibus. Item in parochia Conueniensi ecclesiam Sancte Marie de Aurinhaco, et cetera omnia que monasterium uestrum uel in presenti nona indictione legitime possidet, uel in futurum largiente Deo rationaliter ac legitime poterit adipisci. Decernimus ergo ut nulli omnino hominum  liceat idem cenobium temere perturbare, aut eius possessiones auferre, uel ablatas retinere, minuere, uel temerariis uexationibus fatigare, sed omnia integra conseruentur eorum, quorum sustentationi et gubernationi concessa sunt, usibus omnimodis profutura. Obeunte te nunc eius loci abbate, uel tuorum quolibet successorum, nullus ibi qualibet subreptionis astutia seu uiolentia preponatur, nisi quem fratres communi consensu, uel fratrum pars consilii sanioris de suo, uel si oportuerit, de alieno collegio secundum Dei timorem et beati Benedicti Regulam prouiderit eligendum. Sane locus ipse, sicut a predecessore nostro felicis recordationis papa Sergio institutum est, semper sub apostolice sedis iure et protectione permaneat, sub aurei  unius censu annualiter Lateranensi palatio persoluendi. Si qua in futurum ecclesiastica secularisue persona, hanc nostre constitutionis paginam sciens, contra eam uenire tentauerit, secundo tertioue ammonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei ac Domini Redemptoris nostri Iesu Christi aliena fiat, atque in extremo iudicio districte ultioni subiaceat. Cunctis autem eidem monasterio iusta seruantibus sit pax Domini nostri Iesu Christi, quatenus hic fructum bone actionis percipiant, et apud districtum iudicem premia eterne pacis inueniant. Amen, amen, amen.

 Ego Paschalis catholice Ecclesie papa secundus.

Datum Laterani per manem Ioannis, sancte Romane Ecclesie cardinalis diaconi ac bibliothecarii, XI Kalend. Aprilis, ind. IX, Incarnationis Dominice anno 1116, pontificatus autem domini Paschalis secundi pape anno decimo sexto.



CDLXu. *Monasterii S. Facundi Sahagunensis possessiones quasdam et priuilegia confirmat, imposito monachis duorum solidorum censu annuo.





CDLXuI. Sedem episcopalem uesontionensem ex synodi sententia iubet in ecclesia B. Stephani permanere. 
[MANSI, Concil., XXI, 149.]


PASCHALIS episcopus, seruus seruorum Dei, dilectis fratribus et filiis, suffraganeis, clero, et populo Bisontine Ecclesie, salutem et apostolicam benedictionem.

Inter S. Stephani et S. Ioannis canonicos, de cathedra episcopali, quanta et quam diutina concertatio fuerit, plenius uos audisse ac certius scire credimus. Canonici siquidem B. Stephani, Romanorum se pontificum priuilegiis, seu regum scriptis tuebantur, asserentes, pro ecclesie sue destructione episcopos illinc discessisse, unde contigerit ut apud S. Ioannis ecclesiam episcopalis ministerii sacramenta  celebrarentur. Contra B. Ioannis canonici annis plurimis preter questionem aliquam, penes se cathedram episcopalem mansisse, et ecclesiam suam matricem esse clamabant. Ad hec B. Stephani fraires allegabant, frequenter super hoc predecessores suos uel apud apostolice sedis uicarium, uel apud Bisuntinos episcopos reclamasse. Post longa igitur disceptationis certamina, communi fratrum nostrorum episcoporum, qui tunc synodali uocatione conuenerant, seu cardinalium iudicio deliberatum est ut si B. Stephani canonici idoneis testibus probare possent, quod post redintegrationem ecclesie sue infra annos triginta super querela hac questionem fecerint, per quam illorum uideretur interrupta pretentio, uidelicet uel  ante antistitem suum, uel ante legatum nostrum in communi audientia hac probatione peracta, priuilegia eorum robur perpetuum obtinerent et episcopalis sedes in posterum apud B. Stephani ecclesiam haberetur; alioquin canonici B. Ioannis ab hac quarela liberi manerent, et episcopalem sedem, sicut tenuerunt, tenerent. Quatuor igitur eiusdem ecclesie clerici, uidelicet Petrus et Hugo presbyteri cardinales, Bonifilius succentor, et Guarinus presbyter, et Alofricus archipresbyter de Sancto Gorgonio, producti coram clericis Sancti Ioannis ad testimonium asserendum, et mox episcopali examinandi iudicio, et idonei inuenti, huiusmodi testimonium in conspectu nostro tactis sacrosanctis Euangeliis prebuerunt:

 »uidi et audiui quod Hugo decanus S. Stephani, et Hugo de Palma, et Ebrardus, canonici S. Stephani, aduersus canonicos Sancti Ioannis, Mainerium decanum, Bernardum magistrum et Stephanum cantorem, questionem fecerunt de sede episcopali, ante Hugonem tertium Bisuntinum archiepiscopum, fratrem Guidonis uiennensis archiepiscopi, in claustro S. Ioannis, infra triginta annos post redintegrationem ecclesie S. Stephani.

Hac demum redintegratione suscepta, communi fratrum nostrorum episcoporum, qui tunc plurimi synodali uocatione-conuenerant et cardinalium iudicio, priuilegio B. Stephani robur perpetuum obtinere decreuimus: et episcopalem primam sedem in posterum apud eamdem B. Stephani ecclesiam  permanere, et uniuersa episcopalis ministerii officia, que apud matrices solent ecclesias fieri, ibidem celebrandam sancimus: et que sane scripta preteritis temporibus ante huius discussionis certitudinem aut a nobis elicita, aut a uicariis nostris minus prouidenter excussa sunt, nullum deinceps momentum, nullas uires obtinere censemus. Hec autem sicut apud nos presenti iudicio deliberata et decreti presentis litteris confirmata sunt, ita in perpetuum integrum et illibata seruari apostolica auctoritate precipimus. Si quis igitur decreti huius tenore cognito, temere, quod absit! contraire tentauerit, honoris et officii sui periculum patiatur, aut excommunicationis ultione plectatur, nisi presumptionem  suam digna satisfactione correxerit.

    Ego Paschalis, catholice Ecclesie episcopus, hoc iudicium ratum habens, subscripsi.
    Ego Crescentius, Sabinensis episcopus, subscripsi.
    Ego Petrus, Portuensis episcopus, subscripsi.
    Ego Cono, Prenestinus episcopus, subscripsi.
    Ego Anastasius, cardinalis presbyter tituli B. Clementis, interfui et subscripsi.
    Ego Dinizo, cardinalis tituli Equitii, subscripsi.
    Ego Boso, tituli Sancte Anastasie presbyter, subscripsi.
    Ego uasatensis episcopus Beltrannus, subscripsi.
     Ego Arnaldus, Burdegalensis archiepiscopus, subscripsi.
    Ego Hugo, Portugalensis episcopus, subscripsi.
    Ego Ioannes, Briocensis episcopus, subscripsi.
    Ego Baldricus, Dolensis archiepiscopus, subscripsi.
    Ego Leo, diaconus cardinalis ecclesie S. uiti, subscripsi.
    Ego Romoaldus, diaconus cardinalis S. Marie, subscripsi.
    Ego Aldo, diaconus cardinalis uenerabilis diaconii Sanctorum Sergii et Bacchi, subscripsi
    Ego Petrus, diaconus cardinalis ecclesie Sanctorum Cosme et Damiani, subscripsi.
    Ego Ioannis, diaconus cardinalis Sancte Lucie,  subscripsi.


Datum Laterani, per manum Ioannis S. R. E. diaconi cardinalis ac bibliothecarii, nono Kal. Aprilis, indictione IX, Incarnationis Dominice anno 1116, pontificatus autem domini Paschalis II pape anno XuII.



CDLXuII. Monasterium S. Archangeli de Morfisa Neapolitanum tuendum suscipit eiusque bona et priuilegia confirmat petente Gregorio archiepiscopo. 
[UGHELLI, Italia sacra, uI, 94.]

PASCHALIS episcopus, seruus seruorum Dei, dilecto filio GREGORIO abbati monasterii Sancti Archangeli, quod de Morfisa dicitur, intra ciuitatem Neapolitanam,  eiusque successoribus regulariter substituendis in perpetuum.

Pie postulatio uoluntatis effectu debet prosequenti compleri, quatenus et deuotionis sinceritas notabiliter enitescat, et utilitas postulata uires indubitanter assumat. Quia igitur dilectio tua, ad sedis apostolice portum confugiens, eius tuitionem deuotione debita perquisiuit, nos per interuentum uenerabilis fratris nostri Gregorii Neapolitani antistitis, supplicationi tue clementer annuimus, et Beati Archangeli monasterium, cui Deo auctore presides, sub tutelam apostolice sedis excipimus. Per presentis igitur priuilegii paginam apostolica auctoritate statuimus ut quecunque predia, quascunque possessiones dem cenobium, in presenti IX indictione  legitime possidet, et quecunque in futurum concessione pontificum, liberalitate principum, oblatione fidelium, uel aliis iustis modis poterit adipisci, firma uobis uestrisque successoribus et illibata permaneant. Decernimus ergo ut nulli omnino hominum liceat idem monasterium temere perturbare, aut eius possessiones auferre, uel oblatas retinere, uel iuste datas suis usibus uindicare, minuere, uel temerariis uexationibus fatigare, sed omnia integra conseruentur eorum pro quorum sustentatione et gubernatione concessa sunt, usibus omnimodis profutura, salua Neapolitani antistitis canonica reuerentia, cui tamen monasterium ipsum grauare omnino non liceat, nec exactiones inferre, aut consuetudines  aliquas, que fratrum quieti noceant, irrogare. Si quis igitur in futurum archiepiscopus aut episcopus, imperator aut rex, dux aut princeps, magister militum, comes, uicecomes, iudex, castaldus, aut ecclesiastica quelibet secularisue persona, hanc nostre constitutionis paginam sciens, contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore et sanguine Dei, Domini et Redemptoris nostri Iesu Christi, aliena fiat, atque in extremo examine districte ultioni subiaceat. Cunctis autem eidem monasterio iusta seruantibus sit pax Domini nostri  Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen, amen, amen.

+ Ego Paschalis catholice Ecclesie episcopus.

Datum Albe per manum Ioannis, sancte Romane Ecclesie diac. card. ac bibliothecarii, III Id. Aprilis, indict. IX, Incarnationis Dominice anno 1118, pontificatus autem dom. Paschalis II, pape anno XuII.



CDLXuIII. Ad R. Guillelmum prepositum Nantensem de sublectione Nantensis monasterii ad uabrensem. 
[Gall. Christ., I, 61.]

PASCHALIS episcopus, seruus seruorum Dei, dilecto  filio R. GUILLELMO preposito Nantensi, salutem et apostolicam benedictionem.

Ex illius boni uiri Bernardi monumentis accepimus, quod Nantensis ecclesia pro uoto et oblatione eiusdem Bernardi in monasterium constituta sit, et uabrensis monasterii dispositioni et ordinationi concessa. Ex communi itaque fratrum nostrorum consilio adiudicatum est ut ecclesia Nantensis uabrensis abbatis subesse debeat dispositioni, quatenus predicti boni uiri Bernardi uotum et oblatio integra permaneant, et ordo ibidem monasticus per Dei gratiam illius sollicitudine perseueret. Monachi quoque eiusdem monasterii ut proprio abbati obedire debebunt. Repetitis igitur litteris uos obedire uabrensi  abbati, et subesse precepimus, alioquin sicut aliis litteris statutum est, a diuinis uos officiis interdictos, usque ad satisfactionem manere precepimus.

Data Albe, Idibus Aprilis.



CDLXIX. Oldegarium abbatem S. Rufi, electum Barcinonensem, a monasterii regimine soluit eique precipit ut episcopatum suscipiat. Bosonem, presbyterum cardinalem, in Hispaniam legatum mittit. 
[FLOREZ , España sagrada, XXIX, 468.]

PASCHALIS episcopus, seruus seruorum Dei, dilecto fratri OLDEGARIO, abbati S. Rufi, electo Barcinonensi, salutem et apostolicam benedictionem.

Cum pastoralis officii cura expostulet, et uigor  equitatis ordoque exigat rationis, ut ea que a nobis petuntur, si iusta et honesta sunt, ad debitum perducantur effectum, ea propter noueris, quatenus ex litteris karissimi filii nostri Raymundi comitis Barcinonensium, eorumque Ecclesie et populi propositionibus accepimus te, qui scientie donum tibi a Patrefamilias, quasi talentum negotiaturo commissum, nequaquam in terra cum seruo inutili fodiens, in sollicitudinem pastoralem assumptus, sic, secundum Apostolum, opus implens rectoris, tuum honorificare ministerium et preesse in sollicitudine abbatiali studuisti, ut, sicut credimus, uere possis dicere cum propheta: Super speculam Domini ego sum stans iugiter per diem, et super custodiam meam ego sum stans totis noctibus , ita te fidelem  exhibens super pauca ut merearis constitui super multa. Quod dilecti filii canonici Barcinonensis Ecclesie prouide attendentes, cum bone memorie eorum episcopo, ab hac luce subtracto, de substitutione pontificis tractatum diutinum habuissent, tandem, operante illo qui facit utraque unum, cleri et populi desideriis concurrentibus, in suum episcopum et pastorem unanimi elegere consensu. Quo per te cognito, in tuam diffugiens abbatiam, omnium exspectationes fefellisti, ita ut Spiritui sancto resistere uidearis, et manum ad aratrum ponere recuses. Quare nobis humiliter supplicari fecerunt et instanter, quatenus te, per cuius circumspectionem sollicitam et sollicitudinem circumspectam multa credunt Ecclesie sue commoda prouentura, ad huiusmodi  oneris munus apostolica cohortatione suscipiendum compellere dignaremur.

Nos igitur, qui ipsos in electione postulatione iam dicta nunc unanimes esse cognouimus et concordes, eamdem ipsorum inclinati precibus admittendam, teque a regimine Ruffensis monasterii absoluentes, ipsorum electionem duximus approbandam. Ideoque fraternitati tue per apostolica scripta mandamus atque precipimus quatenus uocationem recipiens de te factam, ne diuine dispositioni resistere uidearis, ad prefatam Ecclesiam Barcinonensem accedas, eidem ita sollicite curam studens impendere pastoralem ut eiusdem status, iuxta ipsius exspectationem et nostram, per tue sollicitudinis prouidentiam  temporaliter et spiritualiter augeatur, ut tu sicut de gradu in gradum, ita de uirtute in uirtutem proficere uidearis. Quod si, quod absit! huic nostre preceptionis pagine obedientiam impertiri renueris, uenerabili fratri nostro Bosono S. R. E. presbytero cardinali, quem in Hispanie partibus legatum dirigimus apostolicum, per apostolica scripta precipientes mandamus, quatenus te, ut Barcinonensis Ecclesie prefate, ad quam te electum dignoscimus, gubernacula sumas  per censuram ecclesiasticam, donec pareas, cogere non desistat, iuxta formam, quam eidem sub mandato nostro dedimus interclusam, capitulo, clero et populo.  Barcinonensi mandantes quatenus tibi, sicut episcopo suo, humiliter intendant, obedientiamque et reuerentiam tibi exhibeant, tam debitam quam deuotam.

Dat. apud Trans-Tyberim, per manum Ioannis S. R. E. diaconi cardinalis ac bibliothecarii, X Kal. Iunii, indictione nona, Incarnationis Dominice 1117, pontificatus autem domini Paschalis II anno XuII.

Ego Paschalis catholice Ecclesie episcopus.



CDLXX. Ad Raimundum Barcinonensem marchionem.--- Gratulatur ei de uictoria in hostes reportata, eumque ac suos sub sua suscipit protectione. 
[MARTENE, Ampl. Coll. I, 636.]

PASCHALIS episcopus, seruus seruorum Dei, dilecto  filio RAYMUNDO Barcinonensium marchioni Bisuldunensi, et Prouincie comiti, salutem et apostolicam benedictionem.

Deuotioni tue, carissime fili, congratulamur, quod inter curas bellicas, beati potissimum Petri optas munimine confoueri. Huius deuotionis petitionem libenter admittimus, quia te in Dei seruitio efficaciter laborare cognoscimus; non parum enim tue nobilitati meritum labor ille conciliauit, quo per anni longitudinem in Balearibus insulis desudasti; cui tuo tuorumque consortium glorioso procinctui omnipotens Deus gloriosam de hostibus uictoriam conferre dignatus est. Super hoc ad expugnandos Mauros ac Moabitas in Hispanie partibus, et Tortosam eorum presidium obsidendam animi  nobilis industriam paras. Eapropter dulcedinis tue petitionibus ampliori benignitate accommodamus assensum. Personam siquidem tuam et uxoris tue, ac filiorum uestrorum, et honorem uestrum, que aut in presenti noua indictione tenetis, aut in futurum prestante Deo habebitis, per decretum presentis pagine, sub triginta morabatinorum censu annuo in beati Petri et eius sedis apostolice tutelam suscipimus, precipientes et stabiliter statuentes, ne cuiquam omnino persone liceat lesionem uobis uel honori uestro, uel iniuriam arrogare presumat. Si quis autem, quod absit! aut uobis aut honori uestro lesionem uel iniuriam inferre tentauerit, apostolice sedis patrocinium uobis efficaciter prebeatur,  et uobis debite exerceatur.

Datum apud Transtiberim per manum Ioannis, S. R. E. cardinalis et bibliothecarii, X Kalendas Iunii, indictione IX,  Incarnationis Dominice anno 1116, pontificatus autem domini Paschalis II pape anno XuII.



CDLXXI. Ad archiepiscopos, episcopos et clerum Anglie.---Significat se mittere Anselmum S. Sabe abbatem, legatum in Angliam, ut synodales conuentus celebret. 
[WILKINS, Concil. Brit. et Hibern., I, 377.]

PASCHALIS episcopus, seruus seruorum Dei, uenerabilibus  fratribus archiepiscopis, episcopis et abbatibus per Angliam, salutem et apostolicam benedictionem.

Licet uos religiosos prudentesque nouerimus, multa tamen inter uos correctione digna fieri non ignoramus; Ecclesia enim Dei non solum fructuosis palmitibus, sed etiam infructuosis exuberat; unde agricolis necesse est ad inutilia resecanda falcem frequenter apponere. Hec nimirum cura sacrosancte Romane Ecclesie ab ipsis apostolis consuetudinem fecit suos per diuersas prouincias apocrisiarios destinare, qui ad uinee Dominice curam agricolas Domini debeant sollicitius excitare. Eapropter dilectum filium nostrum Anselmum, Sancti Sabe abbatem, uirum utique religiosum ac sapientem,  cum presentibus ad uos litteris destinamus, ut cum fraternitate uestra synodales debeat celebrare conuentus, et per Dei gratiam que sunt euellenda euellere, et que plantanda plantare procuret. Precipimus ergo ut eum tanquam persone nostre uicarium reuerenter suscipientes communicatis studiis ad Domini uincam excolendam uiuacitate ac sollicitudine debita satagatis. Super beati Petri eleemosyna colligenda segnius uos hactenus egisse cognouimus; uestram itaque fraternitatem monemus et precipimus ut eam deinceps studiosius, et sine quorumlibet dolo Romane Ecclesie transmittere debeatis.

Datum apud transtiberim, IX Kal. Iunii.



CDLXXII. *Henrico Anglorum regi significat se Anselmo  »uices apostolicas in Anglia administrandas« tribuisse.






CDLXXIII. *B[ernardo] Toletano et M[auritio] Bracarensi archiepiscopis, atque Al[fonso] Tudensi, Ie[ronymo Salmanticensi, T. regine et baronibus eius P. Guncaluiz, E. Muniz, E. Gusendiz, significat se ecclesiam Lamegensem, Gonsaluo episcopo Colimbriensi abiudicatam, Hugoni episcopo Portugalensi addixisse.





CDLXXIu. Ad episcopos, abbates, priores, clerum, regem et populum Hierosolymitane Ecclesie.---Significat Arnulfum patriarcham, cui legatus suus officio pontificali interdixisset, a sese restitutum. 
[ROZIERE, Cartul. du Saint-Sepulcre, 11.]


PASCHALIS episcopus, seruus seruorum Dei, dilectis fratribus et filiis episcopis suffraganeis, abbatibus, prioribus, clero, regi, principibus et populo Ierosolymitane Ecclesie, salutem et apostolicam benedictionem.

Pro sedandis Ecclesie uestre scandalis, pro discutiendis capitulis quibusdam, que aduersus confratrem nostrum Ar[nulfum], patriarcham uestrum,  ad audientiam nostram et frequenti fama et bonorum uirorum relatione peruenerant, nostre auctoritatis nuper ad uos nuntium miseramus; ferebatur enim et de inutilibus nuptiis genitus, et mulierum commistione pollutus, et in Ecclesie prelationem uiolentia regis intrusus. Ceterum preter opinionem et exspectationem nostram adeo apud uos est aucta turbatio, ut idem patriarcha cum nonnullis fratribus ad nostram coacti sunt presentiam peruenire. Hi profecto ad nos ex regis, episcoporum, abbatum, priorum et clericorum nominibus uestre fraternitatis litteras attulerunt, Ecclesie necessitates multiplices preferentes, et apostolice sedis misericordiam obnixis precibus exorantes ut, quod ab eis super suo antistite factum fuerat, apostolice dispensationis  gratia firmaretur. Eos itaque penes nos prolixiori tempore detinuimus, legati nostri reditum prestolantes, aduersus quem idem fratres uehementius querebantur, quod, causa unius audita, propere aduersus patriarcham ipsum sententiam, posthabita sedis apostolice appellatione, protulerit. Sed cum nec eumdem legatum nec certius de eo responsum habere possemus, habito tandem cum fratribus nostris tractatu atque consilio, capitula eadem, quanta potuimus inuestigatione, discussimus. uenerabiles siquidem fratres Aschetinus, episcopus Bethlehem, Hugo, abbas monasterii de ualle Iosaphat, Arnaldus, prior ecclesie de Monte Sion, Petrus et Guillelmus, canonici Dominici Sepulcri, tactis sacrosanctis Euangeliis, in hec uerba iurauerunt:  »Pro pace et necessitate Ecclesie Ierosolymitane communi uoto et consensu elegimus nobis in patriarcham domnum Arnulfum, remota uiolentia regis.« Ipse etiam confrater noster patriarcha Ar[nulfus] criminum illorum, que aduersus eum ferebantur, se omnino immunem, Euangeliis tactis, asseruit. Porro persone ipsius utilitas ab inito expeditionis Ierosolymitane quanta penes uos fuerit et quanta sit, non solum nos, sed uniuersus pene agnoscit. Duobus igitur capitulis huiusmodi iudicii ordine pertractatis, tertium, quod de ipsius genitura uulgatum est, pro multis et uariis persone utilitatibus, quas dinumerare prolixum est, pro pace ac necessitate Ierosolymitane Ecclesie, que in preterito  quidem grauis, in futurum longe grauior imminere uidebatur, apostolice dispensationis prouisione duximus tolerandum, scientes ex apostolici dogmatis notitia quoniam caritas operit multitudinem peccatorum. Hac nimirum ratione seruata, supradictum fratrem pontificali officio, quod ei per legatum interdictum fuerat, restituimus, et eum in episcopum seu patriarcham Ierosolymitane Ecclesie confirmauimus, et, quod eius adhuc dignitati deerat, pallii uidelicet indumentum ex apostolice sedis benignitate concessimus. Nunc ergo eum ad uos cum patriarchice dignitatis integritate et gratie nostre plenitudine remittentes, rogamus et precipimus ut eum, tanquam patrem et magistrum Deique uicarium, affectione debita diligatis et obedientia debita  uere [a]mini. Prestet omnipotens Deus ut in conspectu eius et ipse de uobis et uos de ipso gloriam mereamini! Manifestum autem uobis omnibus esse uolumus quod mulieres ille, de quibus, ut superius significatum est, idem patriarcha infamabatur, altera dicebatur uxor Girardi, altera Sarracena, de qua filium genuerit. Porro a communi uoto et consensu electionis in sacramento superius exposito Ebremarus et eius complices omnino remoti sunt.

Datum Priuerni, XIu Kalendas Augusti, indictione IX, Incarnationis Dominice, anno 1117.



CDLXXu. Ad Robertum uizeliacensem abbatem.---Declarat eum esse in apostolice sedis tutela. 
[MANSI, Concil., XX, 1030.]


PASCHALIS episcopus, seruus seruorum Dei, dilecto filio ROBERTO uizeliacensi abbati, salutem et apostolicam benedictionem.

Et diuinarum et humanarum legum institutionibus edocemur, et ipsa etiam naturalis ratio nos exhortatur, ut non solum familiares et domesticos, sed uniuersos quoque diligentes nos diligere debeamus. Quia ergo, in Christo fili carissime Roberte abbas, dudum Romane Ecclesie familiaris ac domesticus comprobaris, et quia in ipso B. Petri alodio constitutus es, precipua te dilectione complectimur et B. Petri munimine confouemus. Interdicimus enim ut nullus omnino personam tuam uel commissum  tibi officium conturbare uel inquietare presumat: sed quiete permaneas, ut libere omnipotenti Deo debitum possis seruitium exhibere. Si quis autem contra ista presumpserit, Dei omnipotentis et sedis apostolice indignationem se nouerit inuenturum. Qui uero obediens et obseruator exstiterit, Domini Dei nostri et apostolorum eius gratiam consequatur.

Datum apud Transtiberim, uIII Kalend. Nouembris.



CDLXXuI. Decretum quo aduersus abbatem Crassensem abbati Electensi confirmatur monasterium S. Polycarpi. 
[Gall. Christ. uI, Instr. I, p. 107.]


PASCHALIS episcopus, seruus seruorum Dei, dilecto filio RAIMUNDO Electensis monasterii abbati, salutem et apostolicam benedictionem.

Frequens ad apostolicam sedem tua et fratrum uestrorum querela perlata est aduersus Crassensis monasterii fratres pro S. Polycarpi ecclesia, que cum anno preterito apud S. Aegidium in concilio coram legati nostri presentia tractaretur, legatus idem terminum utrique parti constituit ad nostram presentiam ueniendi. Statuto ergo tempore fratres cenobii uestri ad conspectum nostrum et apostolice sedis presentiam peruenerunt; Crassenses autem monachi cum ultra terminum essent diutius exspectati, nec uenerunt, nec excusationes aliquas  transmiserunt. Tunc a fratribus uestris testium ablegationem suscepimus iureiurando firmatam, quod reuerende memorie predecessor noster papa Urbanus Electensis abbatis querela et semel et iterum cognita abbatem ipsum et Electense monasterium preceperit de beati Polycarpi ecclesia reuestiri; ac allegatione suscepta Electenses fratres precipimus de beati Polycarpi ecclesia reuestiri, salua nimirum si que esset Crassensis monasterii iustitia. Mox etiam utrique parti pertractande in conspectu nostro iustitie terminum presignauimus: adfuerunt tunc cenobii uestri nuntii opportuna cause munimina perferentes; porro ex Crassensi monasterio frater unus adfuit nullos testes, nulla munimina representans: cum uero etiam ultra terminum  dies plurimos sustinuissemus, preter eum nullus aduenit. In tractatu igitur et discussione negotii ex ipsa aduersarii relatione patuit supradictam Beati Polycarpi ecclesiam uetustis temporibus ab Electensi monasterio fuisse possessam, nec ecclesiastici ueritate iudicii, sed potestatum secularium uiolentia ab Electensis monasterii possessione subtractam: exposita sunt in conspectu nostro cenobii uestri munimina, quibus scripta continebatur Guillelmundi comitis donatio, quam Caroli imperatoris tempore eidem Electensi monasterio de supradicta ecclesia S. Polycarpi fecerat: et item Remundi comitis redditio, siue donatio, quam regnante Francorum rege Philippo ediderat. Sane  Crassensis ille frater nudis tantum sermonibus utebatur; illud inter utrumque constabat, quod Ermengarda comitissa beati Polycarpi ecclesiam et Electensi monasterio confirmauerat, et item Crassensi monasterio contradiderat: sic ueritate iustitie patefacta, fratrum nostrorum iudicio, supradictam beati Polycarpi ecclesiam uestris fratribus et Electensi cenobio restituimus et possidendam in perpetuum presentis pagine auctoritate firmamus, precipientes et stabilitate perpetua decernentes ut eadem Beati Polycarpi ecclesia sub tua semper et successorum tuorum Electensium abbatum obedientia uel dispositione permaneat, nec ecclesiastice cuilibet aut seculari persone facultas sit cellam ipsam cum omnibus appenditiis seu pertinentiis suis  ab Electensis monasterii unitate ac possessione subtrahere.

    Ego Paschalis catholice Ecclesie episcopus, firmaui et SS.
    Ego Petrus Portuensis episcopus, SS.
    Ego Cono Prenestinus episcopus, SS.
    Ego Petrus Romane Ecclesie cardinalis diaconus, huic definitioni interfui et SS.
    Ego Petrus cardinalis SS. Cosme et Damiani, SS.
    Ego GG. cardinalis diaconus S. Angeli, interfui et subscripsi.
    Ego Amiso presbyter cardinalis titulo Equetii, laudaui et SS.
    Ego Desiderius presbyter cardinalis tituli S. Praxedis, laudaui et SS.
     Ego GG. presbyter cardinalis tituli Lucine, laudaui et SS.
    Ego Ioannes presbyter cardinalis tituli S. Eusebii, laudaui et SS.


Datum apud trans Tiberim per manum Ioannis, S. R. E. C. diaconi ac bibliothecarii, IX Kalend. Decembris, indictione X, Incarnationis Dominice anno 1116, pontificatus autem domni Paschalis secundi pape anno XuIII.



CDLXXuII. Ad Augustane Ecclesie clerum.---Episcopum suum de adulterio accusatum a se necdum esse absolutum. 
[MANSI, Concil., XX, 1009.]

 PASCHALIS episcopus, seruus seruorum Dei, dilectis filiis Augustensis ecclesie clericis, salutem et apostolicam benedictionem.

Pro querelis quibusdam, que super episcopo uestro ad audientiam nostram ante quinquennium peruenerunt, nos ei tunc temporis officium episcopale interdixisse meminimus: quia et a nostro id temporis legato bone memorie Richardo Albano episcopo, sicut uestris significatur litteris, inuitatus et nostra preceptione premonitus, nequaquam ad statutum terminum ante nos curauit occurrere, aut purgationis debitum exhibere. Ex illo namque tempore nunquam interdicti remissionem nos ei fecisse meminimus.



CDLXXuIII. Ad Arnoldum archiepiscopum Moguntinum.---Illi causam episcopi Augustani ad audiendum et decidendum committit. 
[MANSI, Concil., XX, 1009.


PASCHALIS episcopus, seruus seruorum Dei, ARNOLDO uenerabili fratri Moguntino archiepiscopo, salutem et apostolicam benedictionem.

Super cetera horrenda et infamia, que de persona Augustensis iamdudum ad sedis apostolice audientiam perlata sunt, nuper querelam Adalberti Augustensis ciuis lacrymabili suggestione suscepimus: quam nimirum personis ecclesiasticis et dicere et audire turpe est, sed ex ipsius Adalberti poteris relatione  cognoscere. Tibi ergo, ad quem huiusmodi discussio pro metropolitane dignitatis debito attinet, litterarum presentium preceptione iniungimus ut huiusce negotii ueritatem, conuocatis fratribus, sollicita inquisitione discutias, et quod iustitia exegerit decernatis: quod enim a uobis iuste et rationabiliter, auctore Deo, statutum fuerit, nos ratum habebimus.



CDLXXIX. Priuilegium ad confirmationem datum omnium bonorum monasterii S. Bartholomei ad Ioannem abbatem. 
[Anecdota Ughelliana, 390.]

PASCHALIS episcopus, seruus seruorum Dei, dilecto filio IOANNI abbati monasterii S. Bartholomei, quod  in Pennensi patria situm est, eiusque successoribus regulariter substituendis in perpetuum.

Ad hoc in apostolice sedis regimen Domino disponente promoti conspicimur, ut ipso prestante religionem augere et eius seruis tuitionem debeamus impendere. Tuis igitur, dilecte in Domino fili Ioannes abbas, iustis petitionibus annuentes, B. Bartholomei monasterium, cui Deo auctore presides, in tutelam et protectionem beati Petri suscipimus, et contra prauorum hominum nequitiam auctoritatis eius priuilegio communimus. Presenti itaque decreto statuimus ut quecunque bona, quascunque possessiones idem monasterium in presenti decima indictione, concessione pontificum, liberalitate principum, oblatione fidelium ubilibet iustis modis possidet,  uel in futurum auctore Domino poterit adipisci, firma uobis uestrisque successoribus et illibata permaneant; in quibus hec propriis uisa sunt nominibus exprimenda: castellum Carpinetum, castellum Fara, ecclesie S. uitalis, Sancti Tegrini, S. Nicolai de uiculo; ecclesia S. Marie in Serane, ecclesia S. Marie, S. Felicis in Latumano cum pertinentiis suis; ecclesia S. Nicolai, et Marie, S. Iuste de Castello Deretani; ecclesie SS. Ioannis et Pauli, S. Sepulchri, S. Angeli; ecclesie S. Marie Brittulensis, S. Herarmi, S. Marie in Pisciano, S. Ioannis in Balneo, S. Laurentii Unciani, S. Marie in Plano, et Marie in cellulis, et S. Lucie in ara antiqua. Decernimus ergo ut nulli omnino hominum liceat idem monasterium temere perturbare, aut eius possessiones auferre,  uel ablatas retinere, minuere, uel temerariis uexationibus fatigare, sed omnia integra conseruentur eorum, pro quorum sustentatione ac gubernatione concessa sunt, usibus omnimodis profutura. Sepulturas quoque eiusdem monasterii omnino liberas esse decernimus, ut eorum qui illic sepeliri deliberauerint, deuotioni et extreme uoluntati, nisi forte excommunicati sint, nullus obsistat. Si qua igitur in futurum ecclesiastica secularisue persona, hanc nostre constitutionis paginam sciens, contra eam uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat,  et a sacratissimo corpore et sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat; cunctis autem eidem monasterio iusta seruantibus sit pax Domini nostri iehsu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen, amen, amen.

Ego Paschalis catholice Ecclesie episcopus.

Datum apud Transtiberim, per manum Ioannis S. R. E. diac. cardinalis bibliothecarii, Nonas Decemb. indict. X, Incarnationis Dominice anno 1116, pontificatus autem domini Paschalis secundi pape anno XuIII.



CDLXXX. Ad canonicos S. Marie in portu Rauennatis.---Ut regulam a Petro canonico exaratam obseruent. 
[RUBEI, Hist, Rauenn., p. 321.


PASCHALIS episcopus, seruus seruorum Dei, dilectis filiis apud ecclesiam S. Marie in portu Rauennatis exarchatus regulariter commorantibus salutem et apostolicam benedictionem.

Hanc institutionis canonice regulam, tam ore sanctorum Patrum auctoritate conceptam, quam et religiosorum uirorum exemplis et morum honestate compositam nobis perspectam, Deo auctore suscipimus, et auctoritate sedis apostolice confirmantes, uobis per Dei gratiam efficaciter obseruandam iniungimus,  ut quorum sequi uestigia deuouistis in terris, eorum obtinere consortium possitis in celis.

Datum Transtiberim, Kalend. Ianuarii, indictione decima.

Huiusmodi pontificiis litteris hi cardinales subscripsere: Crescentius Sabinus, Petrus Portuensis, Cono Prenestinus, uitalis Albanus, episcopi; Bonifacius tituli S. Marci, Duesdedit S. Laurentii, Desiderius S. Praxedis, Wido S. Balbine, presbyteri; Petrus SS. Cosme et Damiani, Petrus S. Adriani, Rosemanus S. Georgii ad uelum aureum; comes S. Marie in Aquiro, Gregorius S. Angeli, Ioannes S. Lucie, diaconi.



CDLXXXI. Priuilegium pro ecclesia B. Marie in Portu. 
[FANTUZZI, Monumenti Rauennati, uenezia 1801, 4o, Iu, 237.]


PASCHALIS episcopus, seruus seruorum Dei, dilecto filio PETRO priori ecclesie B. Marie in Portu eiusque successoribus regulariter substituendis in perpetuum.

Ad hoc in apostolice sedis regimen, Domino disponente, promoti conspicimur, ut ipso prestante religionem augere et eius seruis tuitionem debeamus impendere. Quapropter petitionibus tuis, carissime in Christo fili Petre prior, paterne benignitatis accommodamus assensum, ut loci uestri quies per Dei gratiam tranquilla et tuta persistat. Si qua  ex hinc predia ad ius nostre sancte Romane Ecclesie pertinentia loco uestro a colonis quibusque data sunt, et cetera que in presenti decima indictione possidere noscimini, uobis uestrisque successoribus in eadem regularis uite obseruantia promouentibus per decreti presentis paginam concedimus atque firmamus. Sepulturam quoque loci uestri omnino liberam esse decernimus, ut eorum, qui illuc sepeliri deliberauerint, deuotioni et extreme uoluntati, nisi forte excommunicati sint, nullus obsistat. Ordinationes clericorum a quo malueritis catholico episcopo suscipere loci uestri fratribus permittimus, uel cum episcopum non habet Rauennatis Ecclesia, uel quem habuerit constaret non esse catholicum. Porro laicorum de quibuslibet parochiis  susceptiones ad discipline uidelicet regularis conuersionem, nisi forte legalibus conditionibus teneantur obnoxii, a nullo uobis episcopo permittimus obsisti, uidelicet clericorum tonsionem, qui regulariter loco uestro uiuere per professionem deliberauerint. Sane fructuum uestrorum decimas quos ubilibet uestris sumptibus laboribusque colligitis, preter episcopum uel episcopalium ministrorum contradictionem, uobis concedimus obtinendas. Si quis igitur, decreti huius tenore cognito, temere, quod absit! contraire tentauerit, honoris et officii periculum patiatur, aut excommunicationis ultime plectatur; nisi per . . . . . suam digna satisfactione correxit.

    Ego Paschalis catholice Ecclesie episcopus SS.
     Ego Petrus Portuensis episcopus SS.
    Ego Cono Prenestinus episcopus SS.
    Ego Bonifacius card. S. Marci SS.
    Ego Ioannes cardin. S. Cecilie SS.
    Ego Desiderius cardin. S. Praxedis SS.
    Ego Deusdedit card. S. Laurentii in Damaso SS.
    Ego Petrus card. diac. SS. Cosme et Damiani SS.
    Ego Bonsemannus card. diac. S. Georgii SS
    Ego Comes card. diac. S. M. in Aquiro SS
    Ego Petrus cardin. diac. S. Adriani SS.
    Ego Gregorius card. diac. S. Angeli SS.
    Ego Ioannes diac. card. S. Lucie SS.


Datum apud Transtiberim per manum Ioannis, sancte Romane Ecclesie diaconi card. ac bibliothecarii, XI Kal. Ianuarii, indictione X, Incarnat.  Dominice anno 1116, pontificatus autem domni Paschalis II pape anno 18.



CDLXXXII. *Ecclesiam S. Pancratii Backnangensem rogatu Hermanui marchionis tuendam suscipit et eius possessiones confirmat, ea lege ut aureus unus quotannis Lateranensi palatio persoluatur.





CDLXXXIII. Priuilegium pro monasterio S. Bertini Sithiensis 
[Collection des Cartulaires, III, 251.]

PASCHALIS episcopus, seruus seruorum Dei, dilecto  filio Lamberto, abbati monasterii Sancti Bertini, salutem et apostolicam benedictionem.

Que religionis prospectu statuta sunt, firma debent perpetuitate seruari. Illud itaque religionis ac discipline, quod a Cluniacensi cenobio suscepistis, perpetua uolumus apud uos obseruantia custodiri. Porro quod de monasterii uestri libertate in Lateranensi palatio a fratribus nostris episcopis et cardinalibus, coram nobis, iudicatum et priuilegio nostro confirmatum est, repetita sanctione firmamus; et ita ratum ac inconuulsum seruari apostolice auctoritatis dispositione statuimus, ut nemini deinceps in perpetuum liceat illud infringere, nemini liceat ausu temerario retractare.

Data uiterbii, octauo Idus Octobris.



CDLXXXIu. Ad fratres S. Frigdian. 
[BALUZ., Miscell. ed. Luc. Iu, 586.]


PASCHALIS episcopus, seruus seruorum Dei, dilectis filiis A. priori S. Fridiani et eius fratribus, salutem et apostolicam benedictionem.

»Multe tribulationes iustorum, et de his omnibus liberabit eos Dominus:« multis modis nos inimicus aggreditur, et pluribus diuina misericordia consolatur. Unde, filii in Christo karissimi, si persecutores omnes insurgant, ne miremini; sed ad uerum et summum refugium currite ipsius misericordiam  postulantes, omnem in eo spem uestram et fiduciam statuentes. Potens est enim liberare uos, nec tentari uos super potentiam patietur. Nos quoque libenter uobis, sicut filiis in Christo karissimis, si quid possumus solatium conferemus. Sacrilego et raptori ecclesiarum et pauperum oppressori, et que potest pessima operanti, quomodo seruis Dei communicandum sit non uidemus. Quomodo enim quem Dominus abiicit seruus suscipiet? Ecce Psalmista dicit: »Nonne quos oderit Dominus, oderam illos?« Non uidetur Ecclesie filiis cum illis habenda communio, quod Dei nostri iudicio propter iniquitates suas de matris Ecclesie gremio expelluntur? Qui cum Domino non est, contra Dominum est. Unde si cum Domino esse uolumus, cum eo non esse qui est  contra Dominum oportet.

Datum trans Tiberim, XuIII Kal. Nouemb.



CDLXXXu. Ad monachos Sancti Aegidii. 
[MANSI, Concil., XX, 1070.]

PASCHALIS episcopus, seruus seruorum Dei, dilectis filiis monasterii Sancti Aegidii monachis, salutem et apostolicam benedictionem.

Monachorum status a seculo omnino diuisus est ut cohereat Deo. Aliis enim licet et Deo seruire et seculum non relinquere. Monachis autem nec corpora licet nec uoluntatem habere in propria potestate,  ut in eis illud Dominicum impleatur: Non ueni facere uoluntatem meam, sed eius qui misit me . Unde dilectionem uestram litteris presentibus commonemus ut omni nisu omnique studio diuine dilectioni uos arctius astringatis, et postpositis uanitatibus seculi, pleno mentis affectu Dei semper faciem inquiratis. Propter quod opportunum uobis est ut, sicut a prioribus uestris dispositum est, Cluniacensis ordinis districtionem efficacius teneatis; nec si aliter feceritis, et hominum detractionibus pateatis, et apostolice sedis indignationem grauius incurratis. Cluniacensis enim monasterii ordo multis locis per Dei gratiam religionis amplioris lumen infudit.

Data Beneuenti, III Kal. Iulii.



CDLXXXuI. Ad Hermannum Augustensem episcopum. 
[Edidit Philipp. IAFFÉ, Regesta pontif. Rom., p. 515, »ex Schedis Pertzii.«]


H[ERMANNO] Augustensi episcopo, salutem et apostolicam benedictionem.

Latoris presentium causa penes nos diligentius indagata est. Frater etiam noster, H. uenerabilis abbas eamdem causam in ipsa uestre ecclesie congregatione cum religiosis monachis ac prudentibus uiris se diligenter examinasse suggessit. Itaque cum ex ipsius clerici confessione tum ex supradicti abbatis suggestione cognouimus, quia idem clericus, cum inter languorem iam sensu destitutus desperaretur,  neque sponte neque scienter monachico habitu est indutus, sed mox in se reuersus ipsum habitum aduersatus est, et a predecessore tuo atque a congregatione Augustensis ecclesie litteris repetitus, beneficium et prebendam eiusdem recepit ecclesie. Cum igitur ita se cause huius series habeat, tam fratribus nostris quam nobis uisum est, eumdem clericum nullo propter hec iustitie debito compellendum, ut in monasterium reuertatur. Tua itaque fraternitas non eum ulterius inquietet. Nuntios quidem tuos post huius aduentum quinque dierum induciis sustinuimus, sed cum nullus ad nos ueniret, hunc in pace dimisimus.

Dat. III Id. Martii.



CDLXXXuII. Priuilegium pro canonicis S. Fidelis. 
[TATTI, Annali della citta di Como, II, 266.]


PASCHALIS episcopus, seruus seruorum Dei, uenerabili fratri Cumano episcopo, salutem et apostolicam benedictionem.

Licet in ecclesiarum dispositione concessam tibi noueris potestatem, debes tamen sollicite prouidere ut hac utaris in edificationem et non in destructionem. Sicut ergo aliis precipimus, ita et presentibus rogantes precipimus, ut clericis S. Fidelis nullas iniurias, nulla grauamina inferas, nec in eorum Ecclesiam clericos preter ipsorum uoluntatem intrudas. Si qui uero intrusi sunt, debita iustitia cerceantur,  nec ulterius eos impediri permittas; quin secundum suam prudentiam clericos ad conuentum sue congregationis admittant.

Datum Transtiberim, Kal. Ianuarii.



CDLXXXuIII. *Monasterii Miciacensis possessiones confirmat.





CDLXXXIX. Ad episcopos et regem Anglie.---De dignitate Ecclesie Cantuariensis. 
[MANSI, Concil., XX, 1011.]

PASCHALIS episcopus, seruus seruorum Dei, uenerabilibus  fratribus Anglie episcopis, et carissimo filio HENRICO illustri regi, salutem et apostolicam benedictionem.

ueniente ad nos carissimo ac reuerendissimo fratre nostro Radulfo archiepiscopo, uestram ad nos missam legationem per uenerabilem episcopum Herebertum Norwicensem cognouimus. Et quidem grauibus infirmitatum molestiis impediti iidem fratres et cepiscopi, peruenire ad nostram presentiam minime ualuerunt. Sed nuntiorum honestis uenerabilibusque personis peruenientibus, eorum scripta suscepimus: in quibus et ipsorum postulationes et uestre legationis uota perspeximus. Id enim optabatur, id poscebatur, ne Ecclesia Cantuariensis temporibus nostris sua dignitate priuetur: ne nos eamdem dignitatem  minuamus, aut minui sinamus: qua uidelicet potita est, ex quo a B. Gregorio per B. Augustinum fundata est. Preter hec litterarum indicia, legati qui ad nos missi sunt, ut sapientes ac strenui uiri, assertiones suas prudenter, instanter et efficaciter exsecuti sunt. Nos profecto et legatorum personas, et assertiones, et uestrum omnium legationes, tanquam carissimorum fratrum, benigne hilariterque suscepimus: quod uobis in Domino propter Dominum placere optamus. uestre ergo dilectioni notum facere uolumus, quod Cantuariensis ecclesie dignitatem nec imminuimus, nec imminuere desideramus. Beatum namque Gregorium apostolice sedis pontificem, tanquam precipuum Christi Domini membrum, tanquam Christiani populi pastorem et doctorem, et  tanquam salutis eterne ministrum, in omnibus ueneramur: et rata esse cupimus, que ab eius institutionibus processerunt. Illam ergo dignitatem, quam ab eo per B. Augustinum Cantuariensis suscepit ecclesia, et quam sancte memorie frater noster Anselmus iure ac possessione legitima tenuisse cognoscitur, nos profecto nullatenus imminuimus: sed in eodem statu esse Cantuariensem ecclesiam uolumus, ut authentica eius priuilegia, iuxta canonum sanctiones, nullis perturbationibus uiolentur.

Data Beneuenti, nono Kalendas Aprilis.



CDXC. Ad canonicos Augustane Ecclesie.---De causa episcopi sui. 
[MANSI, Concil., XX, 1009.]


PASCHALIS episcopus, seruus seruorum Dei, dilectis filiis D. decano, et ceteris Augustensis ecclesie canonicis, salutem et apostolicam benedictionem.

Diu est quod frater noster Herimannus episcopus uester de tribus apud nos fuit capitulis impetitus, de prauo uidelicet electionis et consecrationis accessu, de conuersatione peruersa, et de rerum ecclesiasticarum distractione. Pro quibus, ipso ab episcopali officio suspenso, terminum constitutus est, quo pars utraque ante nostram deberet presentiam conuenire. Infra quem nimirum trerminum confrater uester  et concanonicus Conradus ad nos uenit: et, sicut ipse asserit, a nobis accepit, quod episcopus liber esset, nisi illi constituto termino conuenirent. Cum itaque nuper ante nos, et de quibusdam aliis grauibus idem diffamaretur episcopus, cum his ad memoriam nostram etiam illa preterita redierunt. Unde opportunum duximus causam ipsius, ne diutius Ecclesie detrimentum afferat, terminare. Sed quoniam propter difficultates itinerum, et persone infirmitatem, nostro nequit se offerre conspectui, confratri nostro Widoni Curiensi episcopo negotium istud prouidimus iniungendum. Precipimus ergo ut ipse causam omnem diligentius audiat. Et si episcopus uester de rerum ecclesiasticarum, et de peruerse conuersationis uita emendationem fecerit, et de aliis  que obiecta sunt, tertia episcoporum, uel quinta presbyterorum manu se purgauerit, restitutionem interdicti sibi officii consequatur.

Datum Beneuenti, Kalendis Aprilis.



CDXCI. Albino abbati et canonicis S. Marie de Bosco  capellam B. Nicolai Credonensem asserit. 
[BALUZ., Miscell. ed. Luc., III, 18.]

PASCHALIS episcopus, seruus seruorum Dei, dilectis filiis ALBINO abbati et canonicis Sancte Marie de Bosco, salutem et apostolicam benedictionem.

Quia uos ad uidendum Deum uacare cognouimus, nos iuxta petitionem uestram quieti uestre benignius prouidemus. Eapropter capellam illam beati  Nicolai, quam in castello Credonis per manum Rainaldi Andegauensis episcopi suscepistis, nos uobis per decreti presentis paginam confirmamus, quam uidelicet idem Rainaldus episcopus de Hugonis Credonensis potestate receperat. Sicut ergo ab eo uobis concessa et tradita est, ita uobis in perpetuum quietam et integram cum omnibus appenditiis suis manere censemus. Saluo nimirum censu annuo solidorum decem, qui matrici ecclesie Beati Mauritii persoluendi sunt. Uniuersa enim predia et dona que supradicti Hugonis auus Rainaldus eidem capelle de suo iure obtulit et scripti assertione contradidit, queque ab ipsius Rainaldi filio Mauritio collata sunt, quieta uobis et integra in perpetuum manere sancimus.

 Data Beneuenti, II Non. Aprilis, indictione decima.



CDXCII. Priuilegium pro abbatia Fontebraldensi. 
[PAuILLON, uie de Robert d'Arbrissel, Preuues, p. 623.]

PASCHALIS episcopus, seruus seruorum Dei, religiosis ancillis Dei sanctimonialibus S. Marie Fontebraldensis, salutem et apostolicam benedictionem.

Beate memorie Petrus Pictauiensis episcopus qualiter domnum Robertum de Arbrissel religioso uiro uestri monasterii fundatori, Tucianensem locum commiserit, et in possessionem uestri monasterii  dedit, ex ipsius scriptis euidenter agnouimus. Cum enim Nantolienses monachi locum illum calumniarentur occasione cuiusdam ecclesie cuius fundamenta inibi apparebant, ipse cum clericis suis et Fulcardo Frenicardi, de cuius iure locus ipse fuerat, ad Nantoliense monasterium accessit, de praua calumnia, cum abbate et monachis eiusdem loci in communi capitulo concordiam fecit. Fulcardus siquidem Frenicardi dedit pro hac concordia Nantoliensibus monachis quatuor annone sextarios in decima S. Mecdardi de uertolio qui annis singulis redderentur. Abbas itaque Nantoliensis nomine Gualterius in capitulo Nantoliensis Ecclesie, ipso episcopo clericisque presentibus, assensu monachorum suorum, calumniam illam penitus absoluit  atque dimisit, et ecclesiam Tucionensis loci, ipsumque locum ex integro supradicto domno Roberto et congregationi uestre, et uiris ei ministrantibus gerendam, ac perpetuo possidendam renuntiauit. Nos ergo supradicti episcopi concessionem tam rationabiliter factam, ratam duximus, et presentis pagine auctoritate firmamus. Statuentes et omnino interdicentes, ne aut Burdegalensi archiepiscopo, aut Nantoliensi abbati, aut cuique Ecclesie seculariue persone, liceat ipsum a monasterii uestri possessione et unitate subtrahere. Si quis autem temerarie contraire tentauerit, canonice ultionis auctoritate plectatur.

Datum Beneuenti Nonas Aprilis, indict. X.



CDXCIII. Ad Henricum regem Anglie.---In causa Turstani Eboracensis archiepiscopi absque iudicio e sua Ecclesia eiecti. 
[MANSI, Concil. XX, 1012.]


PASCHALIS episcopus, seruus seruorum Dei, HENRICO illustri regi Anglorum, salutem et apostolicam benedictionem.

Nos, auctore Deo, de probitate tua, non tantum bona, sed meliora confidimus. Idcirco monemus excellentiam tuam, ut diuine gratie memor semper existas, qui tibi et regni pacem et iustitie notitiam tribuit. Honorem igitur Dei et ecclesiarum eius in  regno tuo diligenter obserua, et iustitiam efficaciter exsequere: quia per honorem Dei, tuus profecto augebitur. Audiuimus electum Eboracensem, uirum sapientem et strenuum, sine iudicio ab Eboracensi ecclesia sequestratum: quod nimirum diuine iustitie et sanctorum Patrum institutionibus aduersatur. Nos quidem neque Cantuariensem ecclesiam minui, neque Eboracensem uolumus preiudicium pati: sed eam constitutionem, que a B. Gregorio Anglice gentis apostolo inter easdem ecclesias constituta est, firmam censemus illibatamque seruari. Idem ergo electus, ut iustitia exigit, ad suam ecclesiam omnimodis reuocetur. Si quid autem questionis inter easdem ecclesias nascitur, presentibus utriusque partibus in nostra presentia pertractetur.



CDXCIu. Ad Radulphum Cantuariensem episcopum, super primatu Ecclesie Eboracensis. 
[Monastic. Anglic., III, 143.]


PASCHALIS episcopus, seruus seruorum Dei, uenerabili fratri RANULPHO Cantuariensis Ecclesie archiepiscopo, salutem et apostolicam benedictionem.

Quanto amplius de tue dilectionis sinceritate confidimus, tanto amplius admiramur quod ea uidearis exigere, que Romane solum competere uidentur Ecclesie. Nosti enim, frater carissime, beati Gregorii ad Augustinum uerba; ita in eius epistola de Eborum episcopo esse disposita, post obitum tuum episcopis quos ordinauerit, presit, ut Londoniensis  episcopi nullo modo ditioni subiaceat. Si uero inter Londonie et Eborace ciuitatis episcopos in posterum ista honoris distinctio, ut ipse prior habeatur qui prior fuerit ordinatus: quo igitur modo, qua ratione, ab electo Eboracensis Ecclesie professionem exigis? et propter hoc ei manum imponere detractas, cum secundum prescriptam beati Gregorii constitutionem nullo modo ditioni tue debet subiacere: precipimus igitur ut pro uestrarum Ecclesiarum consuetudine eum debeas, secundum sanctorum scita canonum, consecrare, omni subiectionis exactione deposita; alioquin nos eum iuxta communem Ecclesiarum morem ab Eboracensi Ecclesie suffraganeis precipimus consecrari. Et si cum prioris locum obtineat, nec Ecclesie tue suffraganeus,  est, nec tibi obedientiam debet.



CDXCu. Confirmato priuilegii regis Ludouici pro Ecclesia Carnotensi. 
[Collection des Cartulaires, II, 270.]

PASCHALIS episcopus, seruus seruorum Dei, uenerabili fratri GAUFRIDO, Carnotensi episcopo, salutem et apostolicam benedictionem.

Que a secularibus principibus iuste et legaliter statuuntur, dignum est ut nostri quoque fauoris assertione firmentur. Illam igitur sanctionem illustris fili nostri Ludouici, Francorum regis, quam pro Carnotensis Ecclesie quiete sanciuit, nos presentis  decreti auctoritate firmamus. Cuius uidelicet sanctionis uerba sic se habent nominatim. »Propter reuerentiam beate Marie et beati Petri apostoli, in prediis Carnotensis Ecclesie, tam episcopalibus quam canonicalibus, et prediis monasterii Beati Petri apostoli, que uidelicet a Puteacensibus dominis diu oppressa fuerant, pretaxatas oppressiones funditus abolemus, ut neque sub nomine nostre regie maiestatis, neque sub nomine alicuius alterius potestatis, alique angarie uel uiolentie inferantur; nulle exactiones, nulla grauamina ingerantur; sed omnis eorumdem utilitas usibus eorum tantum proficiat, pro quorum sustentatione sacratis locis predicta predia, fidelium collatione, sunt concessa et predecessorum nostrorum astipulatione confiscata.«  Hanc igitur supradicti regis iustam et legitimam sanctionem ita ratam, per succedentia tempora, et illibatam seruari censemus, ut, si quis eam, presumptione temeraria, uiolauerit, tanquam sacrilegus, usque ad satisfactionem, ab ecclesie liminibus arceatur.

Datum Beneuenti, Idibus Aprilis, indictione decima.



CDXCuI. Antonio preposito S. Petri ad oratorium de Capistrano, presbytero cardinali, priuilegia tribuit. 
[UGHELLI, Italia sacra, IX, 506.]

. . . . . Tibi ergo, dilecte in Christo fili Antoni preposite, quem prestante Deo in nostra sancta Romana  Ecclesia presbyterum cardinalem consecrauimus, tuisque successoribus . . . . .

Datum Beneuenti per manum Ioannis S. R. E. diaconi cardinalis ac bibliothecarii, XII Kal. Maii, indict. X, Incarnatione Domin. 1117, pontificat. an. XuIII.



CDXCuII. Ad regem Danorum. 
[»Ex Reg. Paschalis II, lib. XuIII, cap. 21«---E cod. uatic. Ottobon. n. 3057 eruit W. Giesebrecht; edidit Philippus IAFFÉ, Regesta Rom. pont., 515.]

Danorum regi.

Legimus in apostolo Paulo: Non est potestas nisi a Deo. Tunc uero recte potestas agitur, cum ad Deum respicitur, a quo datur. Tu ergo, fili, ad  Deum semper intendas, ut sicut a Deo potestatem accepisti, ita ei placere semper per eius gratiam ualeas, ecclesias et sacerdotes Domini gratanter et humiliter uenereris, pupillis et uiduis opem tue protectionis impendas. Iustitiam efficaciter exerceas et iustitie repugnantes tua comprimas potestate. Nec a quibuslibet iniquis ecclesiarum bona diripi patiaris, quia sacrilegii crimen est, et eorum culpa te respicit. Nec enim debent aliquorum uiolentia diripi, que pro multorum sunt concessa salute. In his et aliis nequitiis cercendis regni tui debes pontificibus adiutor et cooperator existere. Tunc enim bene mundus regitur, cum sacerdotali auctoritati potestas regia comitatur, sacerdotes enim in Christi Ecclesia  oculi sunt. Quos sequi condecet populum, quia et uirtute Domini corpus eius illuminatur. Ipsis profecto conuenit ueritatem Domini nuntiare, ut sponsam Domini castam illibatamque custodiant. Unde scire te uolumus quia de presbyterorum et diaconorum castitate et illi et nos uerbum mutare non possumus. Dominica namque sententia est: Sint lumbi uestri precincti et lucerne ardentes in manibus uestris, ut casti simus corpore et luceamus operum claritate. Si qui autem ueritati resistere molliuntur, et sacerdotali ministerio commonendi et regia sunt potentia cercendi. Tue igitur potestati confratres nostros Lundensem metropolitanum et alios regni Danorum episcopos commendamus, ut eis et obedientiam reuerenter exhibeas et adiutorium efficaciter  subministres, ut et temporalem gloriam pacifice per Dei gratiam obtinere et ad eternam salutem mereamini feliciter peruenire.

Datum Beneu., uIII Kal. Maii.



CDXCuIII. Ad Fridericum archiepiscopum Coloniensem.---Approbat excommunicationem regis ab eo factam, et ut Rome Ecclesie subueniat, hortatur. 
[MANSI, Concil., XX, 1084.]

PASCHALIS episcopus, seruus seruorum Dei, uenerabili fratri F. Coloniensi episcopo, salutem et apostolicam benedictionem.

Significauit nobis fraternitas uestra, pro sacrilegiis, pro rapinis, pro incendiis, et pro iniquitatibus  aliis in regem uos excommunicationis sententiam dictauisse. Nos illud Doctoris gentium capitulum attendentes, ubi inter cetera legitur: Si quis frater nominatur fornicator aut rapax, cum huiusmodi nec cibum sumere . Item aliud beati Ioannis apostoli expauescentes, in quo de similibus continetur quod qui ei aue dixerit, communicat operibus eius malignis. Illud etiam Niceni concilii considerantes ut qui ab alio excommunicatur, ab alio non recipiatur; ut et uos ita faciatis, hortantes omnino ab eiusdem regis nos communione subtraximus. Ipse autem, siue propter hoc, siue propter aliud ignoramus, Romam uenit, seditionem in populo concitauit, excommunicatos ab Ecclesia in communionem suscepit, beati Petri fideles impugnauit, et impugnare  non desinit, patrimonium beati Petri, que potuit occupauit, alia deuastationi exposuit. De quibus uidelicet ab antecessoribus nostris, domino Ioanne papa in concilio quadraginta episcoporum, et ab aliis nonnullis per longa iam tempora excommunicatio facta est. Ad apostolorum limina, et ad nostram presentiam uenientes positis in uiam custodibus capiuntur, bonis suis exspoliantur, nec liberum habere transitum permittuntur. Pro quibus in nos et in beatum Petrum agere ista debuerit nos nescimus. Hec itaque dilectioni uestre cognita facientes pro matre uestra Romana Ecclesia uos monemus, ad eius auxilium uos tanquam fratres et filios in Christo carissimos inuitamus. Turpissimum enim filiis est matrem in eorum oculis fatigari, nec auxilium  ferre cum possint. uestre igitur matri succurrite, eiusque opportunitatibus cum Dei adiutorio subuenire procurate. Nos enim quod a uobis de illo factum est, et tenuimus, et Domino prestante tenebimus.



CDXCIX. Priuilegium pro ecclesiis S. Petri de Nurki, S. Nicolai de Nugubii, et S. Helie de Setin. 
[GATTULA, Hist. Casin., 425.]

PASCHALIS episcopus, seruus seruorum Dei, illustri uiro GUNNARIO domnicello, salutem et apostolicam benedictionem.

 Deuotionem tuam spectauimus, quia S. Petri de Nurki, S. Nicolai de Nugubii, et S. Helie de Setin ecclesias, quas infra Turritanam et Empuritanam parochias in tuo uidelicet patrimonio construxisti, apostolice sedis postulas patrocinio communiri. Et nos ergo tuis postulationibus annuentes, statuimus ut nulli omnino hominum liceat ecclesias ipsas temere perturbare, aut earum possessiones auferre, uel ablatas retinere, minuere, uel temerariis uexationibus fatigare, sed omnia, que illis a te aut iam collata sunt, aut in futurum largiente Deo uel a te, uel ab aliis fidelibus uiris, dari, offerri, uel aliis iustis modis acquiri contigerit, quieta semper et integra conseruentur clericorum illic seruientium usibus profutura, salua canonica confratrum et cepiscoporum  nostrorum reuerentia. Si quis igitur in futurum iudex, domnicellus, curator aut quelibet ecclesiastica secularisue persona, hanc nostre constitutionis paginam sciens, contra eam temere uenire tentauerit, honoris et officii sui periculum patiatur, aut excommunicationis ultione plectatur, nisi presumptionem suam digna satisfactione correxerit. Quicunque uero ecclesias ipsas et in eis Domino seruientes fouere suisque rebus honorare curauerit, omnipotentis Dei et apostolorum eius gratiam, et peccatorum suorum indulgentiam consequatur. Amen, amen, amen.

Ego Paschalis catholice Ecclesie episcopus SS.

Datum Anagnie per manum Crisogoni, sancte Romane Ecclesie diaconi cardinalis, agentis uices  domni Ioannis cancellarii, XIII Kalend. Septembris, indictione decima, anno Dominice Incarnationis millesimo centesimo tertio decimo  , pontificatus domni Paschalis secundi pape anno XIu.



D. Monasterii Sublacensis possessiones quasdam confirmat. 
[MARGARINI, Bullar. Casin., II, 131.]

PASCHALIS episcopus, seruus seruorum Dei, dilecto in Christo filio IOANNI Sublacensi abbati, eiusque successoribus regulariter instituendis et in beati Petri fidelitate mansuris in perpetuum.

Cum uniuersis sancte Romane Ecclesie filiis ex  apostolice sedis auctoritate ac beneuolentia debitores existamus, illis tamen locis, atque personis, que specialius ac familiarius eidem Romane adherent Ecclesie propensiori nos conuenit dilectionis studio impendere, et eorum quieti attentius, auxiliante Domino, prouidere. Beati siquidem Benedicti Sublacense monasterium, cui Deo auctore, dilecte in Christo Ioannes abbas, presidere cognosceris, cum pro ipsius beatissimi Patris nostri Benedicti reuerentia, tum pro religiosorum fratrum constantia multis olim fidelium oblationibus auctum, multisque possessionibus fuisse cognoscitur dilatatum. Cum autem diutius et in spiritualibus et in temporalibus  claruisset, deficiente tandem timentium Deum potentia, et tyrannorum uiolentia concrescente, locus idem uehementer oppressus, et possessionibus suis admodum imminutus est, quod felicis memorie predecessor noster, papa Gregorius, grauius ferens, diebus suis ad eiusdem restaurationem monasterii laborauit. Nos quoque, ipsius uestigiis insistentes, ad hoc ipsum operam dedimus, et diuina fauente clementia, nonnulla eorum que ablata fuerant in territorio Campanino recuperauimus, et monasterio eidem reddidimus, quorum confirmationem a sede apostolica dilectio tua, propter prauorum nequitiam, postulauit. Et nos ergo postulationi tue, fili in Christo carissime, annuentes, ea tibi tuisque successoribus, et per nos supradicto  monasterio Beati Benedicti, presentis priuilegii pagina confirmamus. uidelicet Afilem et Pontiam, cum ecclesiis, fundis, casalibus, siluis et pertinentiis earum, sicut in Benedicti, nobilis memorie, ducis et consulis oblatione, et in predecessorum nostrorum Benedicti uI et Ioannis X Romanorum pontificum muniminibus continetur. Decernimus itaque ut nulli omnino hominum facultas sit a monasterii possessione illa subtrahere, minuere, uel temerariis uexationibus perturbare, sed omnia, sicut superius prenotata sunt, eidem loco quieta semper et integra conseruentur, fratrum ibidem sub beati Benedicti regula Domino militantium, usibus profutura; si qua igitur in futurum ecclesiastica secularisue persona, hanc nostre constitutionis paginam  sciens, contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem prefato monasterio iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen, amen, amen.

Ego Paschalis catholice Ecclesie episcopus.

Datum Anagnie per manus Chrysogoni sancte  Romane Ecclesie diaconi cardinalis, agentis uices domni Ioannis cancellarii, IX Kalend. . . . .



DI. Ad Rogerium comitem Sicilie. 
[»Ex Reg. Paschalis II, lib. XuIII, cap. 3.«---E cod. uatic. Ottobon. n. 3057 eruit W. Giesebrecht; edidit Philippus IAFFÉ, Regesta Rom. pont., 516.]

ROGERIO comiti Sicilie.

Ante Sarracenorum inuasionem Sicilie insula Romane Ecclesie adeo familiaris fuit, ut semper in ea Romani pontifices et patrimoniorum suorum curatores et sue uicis representatores habuerint. Patri autem tuo diuina gratia prerogatiuam contulit, ut suo et suorum labore et sanguine Sarraceni,  ab eadem insula pellerentur, et in ea Dei Ecclesie restituerentur. Unde, sicut in tuis litteris suggessisti, antecessor meus patri tuo legati uicem gratuita benignitate concessit. Nos quoque tibi post ipsum eius successori concessimus, ea uidelicet ratione, ut si quando illuc ex latere nostro legatus dirigitur, quem profecto uicarium intelligimus, que ab eo gerenda sunt, per tuam industriam effectui mancipentur. Sic enim in Ecclesia seculares potestates dispositas legimus, ut quod ecclesiastica humilitas minus ualet, secularis potestas sue formidinis rigore perficiat. Nam personarum ecclesiasticarum seu dignitatum iudicia nusquam legimus laicis uel religiosis fuisse commissa. Porro episcoporum uocationes ad synodum quas unquam sibi  legatus aut uicarius usurpauit? quod aliquando singularibus, aliquando pluralibus litteris per quoslibet solet nuntios fieri. Cognosce, fili carissime, modum tuum et datam tibi a Domino potestatem, noli contra Dominicam erigere potestatem. Sic enim a Domino Romane Ecclesie potestas concessa est, ut ab hominibus auferri non possit. Disce in comitatu tuo bonorum imperatorum exempla, ut Ecclesias non impugnare studeas, sed iuuare; non iudicare aut opprimere episcopos, sed tanquam Dei uicarios uenerari. Que a patre tuo nobilis memorie R[ogerio] comite Ecclesie data sunt, per te nullatenus minuantur, sed potius augeantur. Noli Deum precedere, sed sequaris, quia eo duce non offendes, sed uite lumen habebis. Hec tibi tanquam filio  carissimo precipio, hec moneo; si, ut spondes, obedieris et obtemperaueris, tuam profecto salutem obtemperabis. Omnipotens Dominus suo te beneplacito dirigat, conseruet atque custodiat.

Dat. Anagnie Kal. Octobris.



DII. Ad Gerardum episcopum Engolismensem.---Afflictum consolatur. Interdictum abbati Rotonensi illatum confirmat. 
[MABILL. Annal. Bened., uI, 634.]

PASCHALIS episcopus, seruus seruorum Dei, uenerabili fratri GERARDO Engolismensi episcopo, apostolice sedis uicario, et fratribus qui cum eo sunt,  salutem et apostolicam benedictionem.

Fraternitati uestre compatitur nostre dilectionis affectus, pro eo quod uos angustiari angustiis plerisque cognouimus. Ceterum et nos non minora tribulationum pondera ferimus, pro quibus fraternitatem uestram rogamus, ut ad omnipotentem Deum preces et gemitus effundatis, et idipsum per uniuersas parochias uestras fieri precipiatis, quatenus omnipotens Deus multiplici miseratione Ecclesiam suam respiciat, et persecutionum estus cessare precipiat. Interdicti sententiam quam super Rotonensem abbatem protulistis et eius abbatiam, nos ratam ducimus, donec uestro iudicio satisfaciat. Comitem uero nostris litteris commonemus, ne assensum suum illius pertinacie prebeat, quin etiam  uobis eum obedire compellat. Quod si aliter fecerit, si quid uos in eum communi consilio austerius decreueritis, nos fauoris nostri assensione firmamus.

Data Treuane, II Kal. Decembris.



DIII. Conanum Britannorum comitem hortatur ut cogat monachos Rotonenses ut Bellam insulam monachis Kemperelegiensibus restituant. 
[MAB. ubi supra.]

PASCHALIS episcopus, seruus seruorum Dei, dilecto filio CONANO illustri Britannorum comiti, salutem et apostolicam benedictionem.

Nosse debes, fili carissime, quia non est potestas nisi a Deo. Per ipsum igitur potestate accepta, noli  aduersus eum ceruicem cordis erigere, nec eius Ecclesiam impugnare, sed potius eius omnipotentiam cogita, et humiliter Ecclesie precepta custodi, ut qui magna suscepisti, merearis maiora suscipere. Rotonensem abbatem audiuimus, contempta uicarii nostri Engolismensis episcopi reuerentia, per uiolentiam tue potestatis Bellam insulam inuasisse, et Kemperelegienses inde monachos expulisse. Quam ob causam cum iudicio uicarii obedire contemneret, per eum est ab abbatis et sacerdotis officio interdictus, et abbatia tota officiis priuata diuinis. uerumenimuero interdictum ipsum pertinaci presumptione contemnunt. Tuam itaque indolem commonemus, et tanquam Ecclesie filio precipimus ne te eorum arrogantie socies, sed eos ad Ecclesie iudicium  peragendum ipse compellas; alioquin quecunque aduersus te pro hoc reatu sententia processerit, nos ratam Domino auctore tenebimus.

Data Treuane, II Kalend. Decembris.



DIu. Ad Guillelmum comitem Niuernensem.---Ut uizeliacense monasterium quietum ac liberum esse sinat. 
[MANSI, Concil., XX, 1030.]

PASCHALIS episcopus, seruus seruorum Dei, GUILLELMO illustri uiro, Niuernensium comiti, salutem et apostolicam benedictionem.

Non parua de te apud nos fama est, et nos ita  credimus et credidimus, quod Dei timorem habeas et amorem, quod iustitiam diligas, et quod in ceteris, sicut tantum decet uirum, per Dei gratiam honeste te habeas. Monemus igitur ut uicinas tibi ecclesias ab oppressionibus liberas facias, nec aliquas eis molestias irroges, illis maxime que ad B. Petri tutelam aut patrocinium pertinent, quemadmodum uizeliacense cenobium, in quo exactiones aut usurpationes aliquas per te, uel quorumlibet presumptione, institui omnino prohibemus et interdicimus. Imo sicut a nostris predecessoribus apostolice sedis pontificibus sancitum est; nosque sancimus ut idem monasterium secundum constitutionem testamenti  nobilis memorie Gerardi comitis, B. Petri iure quietum liberumque dimittas. Alioquin B. Petrus aduersum te dominii sui exeret ultionem, et nos locum nostrum apostolica auctoritate tuebimur.

Datum Preneste, XII Kal. Ianuar.



Du. Ad Daimbertum Senonensem et alios episcopos.---Ut uizeliacense monasterium protegant. 
[MANSI, Concil., XX, 1031.]

PASCHALIS episcopus, seruus seruorum Dei, uenerabilibus fratribus et cepiscopis DAIMBERTO Senonensi, HUGONI Niuernensi, STEPHANO Eduensi, IOCERANNO Lingonensi, HUGONI Antissiodorensi, salutem et apostolicam benedictionem.

 Ex fundatoris illustris memorie Gerardi comitis oblatione, uizeliacense monasterium B. Petri iuris esse, uestra, ut credimus, notitia non ignorat. uerum quidam, sicut accepimus, loco eidem exactiones imponere et graues moliuntur iniurias irrogare. Rogamus ergo fraternitatem uestram, et monemus, ut pro uestri officii debito locum ipsum protegere studeatis; et si quis ei molestias fecerit, ab abbate uel fratribus requisiti, ita inde iustitiam faciatis, ut a B. Petro et a nobis gratias habeatis.

Datum Preneste, XII Kalend. Ianuarii.



DuI.  Archiepiscopo  explicat cur legati sui pallium deferentes sacramentum ab eo exegerint. Saxonum et Danorum exemplum ad imitandum proponit. 
[MANSI, Concil., XX, 984.]


PASCHALIS episcopus, seruus seruorum Dei, N. Polonorum archiepiscopo.

Significasti, frater carissime, regem et regni maiores admiratione permotos, quod pallium tibi ab apocrisiariis nostris tali conditione oblatum fuerit, si sacramentum quod a nobis scriptum detulerant iurares. In pallio, frater, plenitudo conceditur pontificalis officii, quia, iuxta sedis apostolice et totius Ecclesie consuetudinem, ante acceptum pallium metropolitanis minime licet aut episcopos consecrare aut synodum celebrare.  Mirentur in hac causa et Dominum Iesum Christum. Cum enim Dominus iehsu Christus, ut omnium ouium suarum curam Simoni Petro committeret, conditionem posuit, dicens: Diligis me, Simon Petre? pasce oues meas . Si conscientiarum factor et conditor conditione hac usus est, nec semel tantum, sed et secundo, et usque ad contristationem: qua nos sollicitudine, qua prouisione oportet tantam Ecclesie prelationem, tantam Christi ouium curam fratribus imponere, quorum conscientias non uidemus; illis maxime quos nullo usu nouimus, quorum dilectionem penitus ignoramus? Aiunt omne iusiurandum a Christo Deo in Euangelio  esse prohibitum, nec ab ipsis apostolis post Dominum, nec in conciliis inueniri posse statutum. Quid est ergo quod idem Dominus subsecutus ait: Quod amplius est, a malo est?  Hoc enim amplius ut exigamus, malum nos, illo permittente, compellit. Nonne malum est ab Ecclesie unitate, a sedis apostolice obedientia resilire? Nonne malum est contra sacrorum canonum statuta prorumpere? Quam multi hoc etiam post sacramentum presumpserunt! Nonne predecessor tuus preter Romani pontificis conscientiam damnauit episcopum? Quibus hoc canonibus, quibus conciliis legitur esse permissum? Quid super episcoporum translationibus loquar, que apud uos non auctoritate apostolica, sed nutu regis presumuntur? Propter hec mala et  alia euitanda huiusmodi iuramentum exigitur.

Cur autem iuramentum Dominus prohibuerit, apostolus Iacobus manifeste adiiciens docet: Ut non sub iudicio incidatis , ne quisquam, sicut sanctus Augustinus exponit, assiduitate iurandi ad periurium per consuetudinem dilabatur. Quapropter iuratione quis non utatur, nisi necessitate, cum uidet pigros esse homines ad credendum quod utile est eis credere, nisi iuratione firmetur. Hoc nimirum malo ac necessitate [forte, hac necessitate. H.] compellimur, iuramentum pro fide, pro obedientia, pro unitate requirere. Porro apostolum Paulum pro auditorum diffidentia iurasse, eius Epistole testantur.

Aiunt in conciliis statutum non inueniri, quasi  Romane Ecclesie legem concilia ulla prefixerint: cum omnia concilia per Ecclesie Romane auctoritatem et facta sint, et robur acceperint, et in eorum statutis Romana patenter auctoritas excipiatur. Nonne in Chalcedonensis concilii actione decima sexta statutum est, ante omnia quidem primatus honorem precipuum secundum canones antique Rome reuerendissimo archiepiscopo conseruari? Itaque quod censuerunt rex et magnates a supradicta sacramenti conditione te quiescere, uideturne uobis iudicium euangelicum? uideturne primatus nostri honor precipuus? Nunquid animo cecidit illa sententia Domini: Non est discipulus supra magistrum?  Nunquid Hungarico principi dictum est: Et tu conuersus confirma fratres tuos?   Nunquid hec nos commodi nostri profectione requirimus; et non unitatis catholice statuimus firmamentum? Possunt apostolicam sedem contemnere, possunt aduersum nos calcaneum eleuare, datum a Deo priuilegium euertere uel auferre non possunt, quo Petro dictum est: Tu es Petrus, et super hanc petram edificabo Ecclesiam meam ; et: Tibi dabo claues regni celorum . Quibus tamen quatuor in conciliorum decretis dandi pallii modus prescriptus est, et professionis uel obedientie ordo sancitus est.

Cum igitur a sede apostolica uestre insignia dignitatis exigitis, que a beati tantum Petri corpore assumuntur: iustum est ut uos quoque sedi apostolice  subiectionis debita signa soluatis, que uos cum beato Petro tanquam membra de membro herere, et catholice capitis unitatem seruare declarent. In quibus a predecessoribus nostris ea est adhibita moderatio, ut nichil iniuriosum, nichil difficile sit appositum, quod non etiam preter exactionem nostram ab omnibus debeat episcopis obseruari, qui sub apostolorum principum Petri et Pauli obedientia decreuerunt et unitate persistere. Nunquid non ultra uos Saxones Danique consistunt? Et tamen eorum metropolitani, et idem iuramentum asserunt, et legatos apostolice sedis honorifice tractant, et in suis necessitatibus adiuuant, et apostolorum limina per legatos suos, non tantum per triennium, sed annis singulis uisitant. Ita te, frater carissime,  fruamur in Domino, ut non per te in ecclesiis subtractionis et dissidii, quod absit! oriatur occasio.



DuII. Ad R[othonem] priorem S. Frigdiani Lucensis. 
[BALUZ., Miscell. ed. Luc. Iu, 587.]

PASCHALIS episcopus, seruus seruorum Dei, uenerabili filio R. priori S. Frigdiani, salutem et apostolicam benedictionem.

Dilectioni tue gratias agimus quia in unitate Ecclesie, unde minime hesitabamus, firmius perseueras. De sapientia enim tua bona sperauimus et speramus, et in uinea Domini sic bonus cultor laborasti  et laborabis, et de laboribus tuis largiente Deo fructum percipietis sempiternum. Pacem atque unitatem Ecclesie cum Domino desiderauimus, et desideramus; scandala resecari optauimus et optamus. Rogamus autem ut si qua forte emergere uidebitis, nobis significare curetis: quia nos propter nos ipsos ubique esse aut omnia propriis oculis cernere non ualemus. Oret pro nobis beatitudo uestra.



DuIII. Ad canonicos S. Frigdiani Lucensis. 
[BALUZ., Miscell. Iu, 585.]

PASCHALIS episcopus, seruus seruorum Dei, dilectis filiis S. Frigdiani canonicis, salutem et apostolicam  benedictionem.

Benedictus Dominus et Pater Domini nostri Iesu Christi, Pater misericordiarum, qui suam in uobis gratiam multiplicare dignatus est: bona enim de uobis opinio non solum in Tuscia, sed etiam in ulterioribus partibus diuulgata est; ipse autem Dominus noster etiam temporalia bona seruituti uestre largius administrat. Unde et uos humiliores esse et ei amplius deseruire debetis. Monemus ergo uos, filii, et rogamus in Domino, ut semper ad meliora tendatis. Nemo enim adeo bonus est, quin possit per Dei gratiam, quandiu in mundo uiuitur, ad meliora proficere. Ita ergo uos agite ut semper Dei gratia digniores esse possitis.



DIX. Ad canonicos B. Martini Lucensis. 
[BALUZ., ibid.]


PASCHALIS episcopus, seruus seruorum Dei, dilectis filiis Beati Martini canonicis, salutem et apostolicam benedictionem.

In negotiis uestris communibus et singularibus, que ad nos peruenere, erga uos semper benignitatem nostram exhibuimus. Sed quidam uestrum, mala pro bonis reddentes, in nostram iniuriam proruperunt, cum quibus filiis nostris Sancti Frigdiani canonicis iniurias et contumelias uehementius intulistis. Quod licet graue et intolerabile nobis uisum sit, tamen quia predicti fratres nos pro uobis rogauere,  et pacem uobiscum se habere dixerunt, hoc totum uobis condonamus. Rogantes ut fraterna eos caritate diligatis, et inuicem uos sustentare procuretis, quatenus in Dei seruitio quiete per Dei gratiam inuigilare, et nostram bonam uoluntatem semper obtinere ualeatis.



DX. Ad Rothonem priorem S. Frigdiani Lucensis. 
[BALUZ., ibid.]

PASCHALIS episcopus, seruus seruorum Dei, dilecto filio ROTHONI priori Sancti Frigdiani, salutem et apostolicam benedictionem.

Prouisioni tue Beati Floridi ecclesiam commisimus, sperantes eam in regularis discipline statum  tua industria reparandam. Ceterum nescio quas ob causas, et tua prouisione ipsius ecclesie destitisti, et ipsa congregatio in detrimentum ruit; unde dilectioni tue mandamus ut usque ad proximam beati Martini festiuitatem ad nos uenias, quia nos et clericos eiusdem ecclesie, et episcopum, in eodem termino ad nos uenire faciemus, ut prestante Deo Ecclesiam ipsam sicut opportunum est ordinemus.



DXI. Ad Rothonem priorem et canonicos S. Frigdiani Lucensis. 
[BALUZ., ibid., p. 584.]

PASCHALIS episcopus, seruus seruorum Dei, dilectis filiis ROTHONI priori et eius canonicis, salutem et  apostolicam benedictionem.

Qui uos pro beati Petri patrocinio persequuntur, non uos, sed Romanam Ecclesiam persequuntur, pro quibus nobis dicendum est: A filiis tuis caue, et a domesticis tuis attende . uos autem nolite deficere in tentationibus, sed state uiriliter, iuxta illud uiri sapientis: Fili, accedens ad seruitutem Dei, sta in tremore et timore, et prepara animam tuam ad tentationem ; et: Accipite armaturam Dei ut possitis resistere in die malo, et in omnibus perfecti stare . Nos enim, auctore Domino, sicut cepimus, in uestro patrocinio persistemus. Nescit enim beatus Petrus deficere, pro cuius fide ipse auctor fidei Christus  orauit. Ipse uos in omnibus scuto bone uoluntatis protegat, et sibi placere concedat.



DXII. *Monasterii Gottwicensis priuilegia confirmat, petente Hartmanno abbate.





DXIII. Hartmanno abbati Gottwicensi »litteras mittit in quibus eum et sibi subditos a communione excommunicatorum prohibet.« 
[BOLLAND. Aug. II, 376.]

PASCHALIS episcopus, seruus seruorum Dei, karissimis fratribus HARTMANNO abbati Gottwicensi, et eius congregationi, salutem et apostolicam benedictionem.

 Celum et terra transibunt, uerba autem Dei non preteribunt . Ipse enim predixit quod cernimus, quod quotidie experimur; Quoniam abundauit iniquitas, refrigescet caritas multorum

, etc.



DXIu. Priuilegium pro ecclesia S. Trinitatis Norwicensis. 
[Monasticon Anglic., I, 410.]

PASCHALIS episcopus, seruus seruorum Dei, uenerabili fratri HERBERTO, Norwicensi episcopo, salutem et apostolicam benedictionem.

Officii nostri nos hortatur auctoritas pro ecclesiarum statu nos sollicitos esse, et que recte statuta sunt stabilire. Proinde, frater carissime, constitutionem  tuam decreti presentis auctoritate firmamus, ut monachorum regulariter uiuentium congregatio semper in Norwicensi ecclesia conseruetur, quam in sancte Trinitatis nomine strenuitas tua ab imis fundaminibus stabiliuit. Constituimus etiam ut sicut hactenus apud Theofordense oppidum fuit, ita in futurum quoque tam tibi quam successoribus tuis apud Norwicensem ecclesiam episcopalis cathedra conseruetur, nec cuiquam omnino successorum tuorum liceat monastice discipline uiros ab ecclesia remouere, aut eius possessiones et bona cetera a te prouisa auferre, uel que per industriam tuam aut a rege Anglorum Henrico, aut ceteris fidelibus ad monachorum sumptus oblata et temperata sunt, uel in futurum offerri Deo disponente contigerit.  Porro iidem monachi semper sub episcopi Norwicensis obedientia maneant, et in ipsa episcopali ecclesia diuinorum officia debita peragant, prout Cantuariensis Ecclesia per beatum Augustinum nouimus institutum et sanctissimi patris Gelasii doctoris Ecclesie catholice assertione sancitum. Ad hec adiicientes decernimus ut nulli omnino hominum liceat eamdem ecclesiam perturbare aut eius possessiones auferre, aut ablatas retinere uel minuere, uel temerariis uexationibus fatigare, sed omnia integre conseruentur eorum quorum sustentationi et gubernationi concessa sunt, usibus omnimodis profutura. Si que sane secularis ecclesiasticaue persona, hanc nostre constitutionis paginam sciens, temere contra  eam uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat reamque se diuino iudicio existere de perpetrata iniquitate cognoscat, et a sanctissimo corpore et sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premium eterne pacis inueniant. Amen.



DXu. Monasterii Andrensis protectionem suscipit, bonaque ac priuilegia confirmat, petente Ioanne episcopo Taruannensi. 
[D'ACHERY, Spicil., II, 794.]


PASCHALIS episcopus, seruus seruorum Dei, dilecto in Christo filio RAINALDO, abbati Andernensis monasterii, quod in Teruanensi parochia situm est, eiusque successoribus regulariter substituendis in perpetuum.

Pie postulatio uoluntatis effectu debet prosequente compleri, ut deuotionis sinceritas laudabiliter enitescat, et utilitas postulata uires indubitanter assumat. Quia igitur dilectio tua ad sedis apostolice portum confugiens eius tuitionem deuotione debita requisiuit, nos intercedente uenerabili fratre nostro Ioanne Teruanensi episcopo, supplicationi tue clementer annuimus, et Andernense monasterium in  Teruanensi parochia situm, cui Deo auctore presides, sub tutelam apostolice sedis excipimus. Quod uidelicet monasterium, in loco qui uocatur Andernes extra oppidum Gisnes, Balduinus nobilis memorie Gisnensis comes, cum uxore sua Adela, in honorem Domini et Saluatoris, et S. Rotrudis uirginis nomine, per eiusdem Saluatoris gratiam, filiorum suorum et baronum consilio, pro animarum suarum salute edificasse cognoscitur.

Uniuersa igitur que loco uestro per supradicte Teruanensis Ecclesie episcopum concessa sunt, uobis uestrisque successoribus in perpetuum possidenda firmamus, capellam uidelicet S. Marie infra oppidum Gisnes, altare de Bredenarda, altare de Lullingahem, altare de Fercnes, et altare de Eilingahem.  Confirmamus uobis etiam uniuersa que supradicti comites Balduinus cum uxore sua, et Manasses eius filius, uel barones eorum de suo iure ad idem Domini Saluatoris et S. Rotrudis uirginis monasterium contulerunt, scilicet pasturam omnem circa ipsum locum Andernensem, et commoditatem paludis, aque et cespitum, terram de Antegehem cum uillanis et omnibus redditibus suis et bosco; in uilla Gisnes, stagnum et sedem molendini, terram de Suanacas cum uillanis suis et commoditatem aque, terram de Campanies, terram de Bicedenarda; terram, uillanos, boscum et molendinum que dederunt Garinus de Fielnes et mater eius, et cetera que pro sui prolixitate dinumerare supersedemus; quecunque  etiam ab aliis uiris fidelibus eidem monasterio data sunt uel in futurum, aut a predictis comitibus et eorum baronibus, aut ab aliis fidelibus dari offerriue contigerit, aut aliis iustis modis acquisita fuerint, firma uobis uestrisque successoribus et illibata permaneant. Decernimus ergo ut nulli omnino hominum liceat idem monasterium temere perturbare, aut eius possessiones auferre, uel ablatas retinere, minuere, uel temerariis uexationibus fatigare, sed omnia integra conseruentur eorum pro quorum sustentatione et gubernatione concessa sunt omnimodis usibus profutura, salua Teruanensis episcopi canonica reuerentia.

Sepulturam uero eiusdem loci omnino liberam esse sancimus, ut tam supradictorum comitum  progenies quam barones omnes, qui pares castelli uocantur, iuxta uotum et deliberationem suam ibidem sepeliantur. Ceterorum quoque qui illic sepeliri deliberauerint deuotioni et extreme uoluntati, nisi forte excommunicati sunt, nullus obsistat. Si que igitur in futurum ecclesiastica secularisue persona, hanc nostre constitutionis paginam sciens, contra eam temere uenire tentauerit, secundo tertioue commonita, si non satisfactione congrua emendauerit, potestatis honorisue sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco iusta seruantibus  sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen.



DXuI. Ad Guidonem archiepiscopum uiennensem.---Ipsi episcopatum et metropolitana iura confirmat, palliumque mittit. 
[MANSI, Concil., XX, 1046.]

PASCHALIS episcopus, seruus seruorum Dei, dilecto fratri GUIDONI uiennensi archiepiscopo, eiusque successoribus canonice substituendis in perpetuum.

Potestatem ligandi atque soluendi in celis et in  terra, B. Petro eiusque successoribus, auctore Deo principaliter traditam, illis Ecclesia uerbis agnoscit, quibus Petrum Dominus allocutus est: Quodcunque ligaueris super terram, erit ligatum et in celis . Ipsi quoque et proprie firmitas, et aliene fidei confirmatio, eodem Deo auctore prestatur, cum ad eum dicitur: Rogaui pro te, ut non deficiat fides tua, Petre: et tu aliquando conuersus, confirma fratres tuos . Oportet ergo nos qui, licet indigni, Petri residere uidemur in loco, praua corrigere, recta firmare et in omni Ecclesia ad interni arbitrium Iudicis sic disponenda disponere, ut de uultu eius iudicium nostrum prodeat, et oculi nostri uideant equitatem. Tuis igitur, frater  carissime Guido, iustis petitionibus annuentes, sanctam uiennensem Ecclesiam cui auctore Deo presides, apostolice sedis auctoritate munimus. Mansuro itaque in perpetuum decreto licet [uidelicet] Gratianopolis, ualentina, Dia, Alba que et uiuarium dicitur, Geneua, Maurienna, sancte uienne Ecclesie tanquam metropolitane, iure perpetuo debeant subiacere. Porro Tarentasiam, ita semper sub primatu uiennensis Ecclesie permanere decernimus, sicut a sanctis predecessoribus nostris, Leone, Nicolao atque Urbano noscitur constitutum. Abbatias quoque tam intra quam extra urbis uiennensis menia sitas, tue fraternitati regendas disponendasque committimus. Preterea statuimus ut quecunque predia, quecunque dona, uel a Romanis  imperatoribus uel a Burgundie regibus, tue Ecclesie data uel reddita sunt, quecunque hodie possidet, siue in futurum iuste et canonice poterit adipisci, firma tibi tuisque successoribus et illibata permaneant. Ad hec tam supra nominatorum predecessorum nostrorum quam et ceterorum catholicorum sedis apostolice pontificum priuilegia, de iure seu possessione uiennensis Ecclesie edita, nos quoque presentis decreti auctoritate firma integraque perpetuo permanere decernimus. Pallio ad missarum tantum solemnia illis solummodo diebus uti fraternitas tua meminerit, qui tuis predecessoribus Romane auctoritate Ecclesie concessi sunt: cuius te uolumus per omnia genium conseruare. Huius enim indumenti honor humilitas atque iustitia est.  Tota ergo mente fraternitas tua se exhibere festinet in prosperis humilem; et in aduersis, si quando adueniunt, inueniatur cum iustitia recta; amica bonis, peruersis contraria; nullis unquam faciem, pro ueritate loquente prebens. Misericordie operibus iuxta uirtutem substantie insistens, et tamen supra uirtutem insistere cupiens; infirmis compatiens, bene ualentibus congaudens, de alienis gaudiis tanquam de propriis exsultans; in corrigendis uitiis pie seuiens, in fouendis uirtutibus, auditorum animos demulcens. In ira, iudicium sine ira tenens; in tranquillitate, seueritatis iuste censuram non deserens. Hec est, frater carissime, pallii dignitas, quam si sollicite seruaueris, quod foris accepisse ostenderis, intus habebis. Fraternitatem tuam  superne miserationis dignatio per tempora longa conseruet incolumem.

Scriptum per manum Petri notarii regionarii sacri palatii.



DXuII. Priuilegium pro Ecclesia Bellilocensi. 
[Gall. Christ., uet. edit. Iu, 152.

PASCHALIS episcopus, seruus seruorum Dei, dilecto in Christo fratri B. Bellilocensis ecclesie abbati, eiusque successoribus canonice substituendis in perpetuum.

 Iustis uotis assensum prebere, iustisque petitionibus aures accommodare nos conuenit, uidelicet indigni iustitie custodes atque precones in excelsa apostolorum principum Petri et Pauli specula positi, Domino disponente, uidemur existere. Tua itaque fraternitas postulauit ut predecessorum nostrorum sedis apostolice presulum formam sequentes, Ecclesiam in honore sancti Sepulcri fundatam, cui auctore Domino presides, nostri quoque priuilegii pagina muniremus. Ex apostolice igitur sedis benignitate qua solet uniuersis iusta petentibus subuenire, nos tue petitioni, frater B. in Christo uenerabilis et dilecte, clementer annuentes, ob amorem et reuerentiam sancti Sepulcri, in quo Christus pro nobis dignatus est poni, pia sancte  Ecclesie constitutione prout a priscis temporibus est fundata atque a predecessoribus nostris per auctoritatem suorum priuilegiorum firmata, presentis quoque decreti pagina, saluo tamen iure Turonensis Ecclesie confirmamus. Illud preterea intuitu et assensu R. metropolitani tui adiicientes, et sub anathemate precipientes, ut sacratum tue ecclesie cemeterium ad omnium tam clericorum quam laicorum Lochensis castri hominum sepulturam ceteris postpositis singulare sit. Illud autem cemeterium quod canonici S. Marie contra Romanam auctoritatem in eodem castro usurpauerunt, sibi irritum atque desertum habeatur. Ita quoque ut neque clericus neque laicus amodo ibidem sepeliatur.



DXuIII. Ad canonicos Sancti Martini.---Quidquid fidelis offert Ecclesie, oblationis nomine continetur, et a secularibus possideri non debet. 
[MANSI, Concil., XX, 1074.]


Ceterum primitie, decime, et oblationes, in solis Ecclesiarum bonis precipue numerantur. Oblationes uero dicuntur, quecunque de propriis et licitis rebus Ecclesie a fidelibus offeruntur. Quicunque igitur eas per potestatem secularem obtinet, procul dubio contra Deum et sanctorum Patrum nititur sanctiones. Quinimo et qui accipit, et qui tradit, raptor et sacrilegus iudicatur  .



DXIX. Docet hec: Ubi agitur ad correctionem de impediendo peccato, principalis persona admittitur in testem. 
[MANSI, Concil., XX, 1074.]


In omni negotio principalis persona dicens ueritatem de re sibi nota rectissime habenda est pro teste: cui adhibito uno efficiuntur duo testes; adhibitis duobus efficiuntur efficuntur tres. Quod patenter ostendit Dominus, cum dicit: Si peccauerit in te frater tuus, corripe eum inter te et ipsum solum. Quod si te non audierit, adhibe tecum unum, uel duos, ut in ore duorum uel trium testium stet omne uerbum . Et alibi affirmat dicens: Non unus stet contra alium,  sed in ore duorum uel trium testium stet omne uerbum . Item alibi: Ego sum qui testimonium perhibeo de meipso, et testimonium perhibet de me Pater. Nam in lege uestra scriptum est quod duorum hominum testimonium uerum est .



DXX. An decimas clerici clericis debeant. 
[MANSI, ubi supra.]

Nouum genus exactionis est, ut clerici a clericis frugum decimas uel animalium exigant. Nusquam in lege Domini hoc precipi legimus, uel permitti. Non enim Leuite a Leuitis decimas accepisse, uel extorsisse leguntur. Illi profecto clerici qui a clericis spiritualium ministeriorum labores accipiunt, decimas  eis debent  .



DXXI. Sacrilegi sunt iudicandi, qui Ecclesiam Dei non permittunt regulariter ordinari.
[MANSI, ib.]

Sunt quidam qui uel uiolentia, uel fauore, non permittunt ecclesias regulariter ordinari. Hos etiam decreuimus ut sacrilegos iudicandos.



DXXII. Spiritum sanctum uendit, qui decimas pro pecunia tribuit.


Altare et decimas per pecuniam dare, et Spiritum sanctum uendere, Simoniacam heresim esse nullus fidelium ignorat.



DXXIII. Nullus ministret abbatibus episcopalia, qui alicui episcoporum nolunt subesse.



Abbatibus qui neque sub episcopo, neque sub metropolitano, neque sub primate, neque sub patriarcha sunt, nullus prorsus episcoporum episcopalia quelibet administret. Cum enim se nulli episcopo omnino subesse profiteantur, consequens est ut nullus episcoporum, que sua sunt, eis tanquam extraneis largiatur.



DXXIu. De propriis laboribus monachi et canonici decimas soluere minime cogantur.


 Decimas a populo sacerdotibus ac Leuitis esse reddendas diuine legis sanxit auctoritas. Ceterum a monachis, siue clericis communiter uiuentibus, nulla ratio sinit ut milites, aut episcopi, aut persone quelibet, decimas de laboribus seu nutrimentis seu propriis extorquere debeant. Unde beatus Gregorius ait: »Communi uita uiuentibus iam de faciendis portionibus, uel exhibenda hospitalitate, et adimplenda misericordia, nobis quid erit loquendum? cum omne quod superest, in causis piis ac religiosis erogandum sit, dicente Domino: Quod superest, date eleemosynam, et ecce omnia munda sunt uobis .



DXXu. 1. Excommunicetur qui per laicos ecclesias obtinet.



Si quis clericus, abbas, uel monachus, per laicos ecclesias obtinuerit: secundum sanctorum apostolorum canones et Antiocheni concilii capitulum, excommunicationi subiaceat.

2. Qui per laicos ecclesias obtinet, et qui manus ei imponit, communione priuetur.

Constitutiones sanctorum canonum sequentes statuimus, ut quicunque clericorum ab hac hora inantea inuestituram ecclesie uel ecclesiastice dignitatis de manu laica acceperit, et ipse, et qui manum ei imposuerit, gradus sui periculo subiaceat et communione priuetur.



DXXuI. De eodem.



Nullus laicorum ecclesias uel ecclesiarum bona occupet uel disponat. Qui uero secus egerit, iuxta beati Alexandri capitulum ab Ecclesie liminibus arceatur.



DXXuII. De eodem.


Sicut Domini uestimentum scissum non est, sed de eo sortiti sunt, ita nec Ecclesia scindi debet, quia in unitate tota consistit. In potestatem ergo proprii episcopi ecclesie reducantur, et ab ipso, sicut sacris canonibus cautum est, ordinentur. Alioquin  et ecclesie ipse, et clerici earumdem, diuinis destituantur officiis



DXXuII bis. De sepulturis et defunctorum uoluntatibus statuit hec.


uolumus, ac iuxta canonum sententiam [al. statuta] nobis probabile uidetur, ut sicut morienti conceditur rerum suarum iudicium facere quocunque loco sibi placuerit, sic nimirum iustum est sui corporis licentiam habere eligenti sepulturam, in quocunque loco uoluntas exstiterit, siue in monasteriis siue in aliis locis [al. religiosis locis].



DXXuIII. Ad Lanuinum Turris priorem. 
[CAPIALBI, Memorie della Chiesa Miletese, 145.]


PASCHALIS episcopus, etc., dilecto filio LANUINO, etc.

Religionis tue sinceritas, et ministerii sollicitudo, quam in monasteriorum et ecclesiarum reparationem exerces, plurimum nos ad dilectionem tuam impellunt, et magnas O. D. gratias agere faciunt. Unde super religione tua congaudentes, et de tuo multum feruore, fili carissime, confidentes, hortamur et precipimus ut nostri iuris monasteria que circa te sunt sollicite requiras, et que illic aduersus monastice regule disciplinam prerupta sunt cum  omni discretione et moderamine studeas emendare, et eos qui hactenus prauis sunt moribus conuersati cercere non negligas; precipimus enim ut fratrem nostrum Militen. episcopum adeas, eumque super querela quam gerit aduersus monachos S. Angeli fraterne conuenias, et si pacem inter eos concordiamque componere nequiueris, opportuno tempore utraque pars ad nostrum destinetur examen; non enim ignoramus cum clericorum suorum instigationibus ad hoc prorupisse, ut B. Petri bona tot infestationibus laceraret: sed nos profecto in tales instigatores, nisi defecerint, gladium B. Petri exercebimus, et nos ipsos ulciscemur  .



DXXIX. Ad Lanuinum Turris priorem. 
[Apud MABILL. Annal. ord. S. Bened., u, 446.]


Repletum est gaudio os nostrum et lingua nostra exsultatione , quoniam, quod fractum fuerat, consolidatum, et quod dissolutum fuerat, audiuimus alligatum. Cauete ergo ne iterum uos Satanas circumueniat, et in idipsum, quod Deus auertat, reuertamini. Nolite de ieiuniis et orationibus presumere; Deum, qui caritas est, amplectimini, etc. Orate pro nobis.



DXXX. Ad uictorem Bononiensem.---Absque episcoporum consensu episcopalia iura monachi non usurpent. 
[MANSI, Concil., XX, 1073.]


Peruenit ad nos, unde ualde miramur, quod quidam monachi et abbates in parochia uestra, contra sanctorum Patrum decreta, episcopalia iura et officia sibi arroganter uindicant, uidelicet penitentiam, remissionem peccatorum, reconciliationem, decimas et ecclesias, cum absque proprii episcopi licentia, uel apostolice sedis auctoritate, hoc nullatenus presumere debeant: sicut in Chalcedonensi concilio de huiusmodi a sanctis Patribus cautum est, et sub anathematis uinculo monachis omnibus prohibitum. Mandamus itaque dilectioni tue ut eos conuenias, et ne talia deinceps presumant omnino prohibeas.



DXXXI. Monasterium Othoniense eiusque possessiones confirmat, Nicolao rege et Hubaldo episcopo per litteras petentibus. 
[THORKELIN, Diplomatarium Arna-Magneanum. Haynie et Lipsie, 1786, 4o, I, 244.[


PASCHALIS episcopus, seruus seruorum Dei, uenerabili fratri HUBALDO Othoniensi episcopo, salutem et apostolicam benedictionem.

 Illustris filii nostri regis. Nicolai scripta suscepimus quibus se per consilium et consensum tuum effecisse significauit, ut in loco secundum hanc religiosorum monachorum certitudinem aduniatur, quem apostolice sedis auctoritate munire postulat, ne post suum uel nostrum obitum hominum infestatione turbetur. In uestris quoque litteris id ipsum uoti postulationisque percepimus. Nos ergo uestris uotis et postulationibus annuentes congregationem ipsam, prestante Domino, per presentis priuilegii paginam apostolice sedis auctoritate munimus; statuimus igitur ut uniuersa predia et possessiones que uel idem rex de regio iure uel serenitate sua de Othoniensis Ecclesie pertinentiis ad eiusdem congregationis uictum sustentationemque contulit, quieta  eis semper et integra conseruentur. Quecunque preterea uel a uobis ipsis uel ab aliis fidelibus eidem monasterio in posterum dari, offerri, uel aliis iustis modis acquiri, Domino dante, contigerit, perpetua eis stabilitate fixa permaneant, nec episcopo cuiquam aut regi aut cuilibet ecclesiastice seculariue persone facultas sit ab eodem loco monachos remouere, et constitutum illic regularem uite ordinem ui aut ingenio propulsare, sed quiete semper in monastice conuersationis custodia et omnipotentis Dei seruitio perseuerent. Decernimus ergo ut nulli omnino hominum liceat idem monasterium temere perturbare aut eius possessiones auferre, uel ablatas retinere, minuere, uel temerariis uexationibus fatigare, sed omnia integra conseruentur eorum pro  quorum sustentatione et gubernatione concessa sunt usibus omnimodis profutura. Si qua igitur in futurum ecclesiastica secularisue persona, hanc nostre constitutionis paginam sciens, contra eam uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore et sanguine Dei et Domini Redemptoris nostri aliena fiat, atque in extremo examine districte ultioni subiaceat. Cunctis autem eidem monasterio iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen, amen, amen.



DXXXII.  Ad Conradum archiepiscopum Salzburgensem.--- Ut de causa abbatis S. Emmerammi Simonie accusati cognoscat. 
[MANSI, Concil. XXI, 418.]


INNOCENTIUS [PASCHALIS] episcopus, seruus seruorum Dei, uenerabili fratri CONRADO, Salzburgensi archiepiscopo, salutem et apostolicam benedictionem.

 Postquam fraternitati tue pro causa Pauonis S. Emmerammi abbatis litteras miseramus, scripsit nobis uenerabilis frater noster Ratisbonensis episcopus, eumdem abbatem in iudicio accusatum, et de Simoniaco flagitio conuictum, sicque depositum. Huius ergo negotii pertractationem sollicitudini tue, uice nostra committimus, ut ad Ratisbonensem Ecclesiam per temetipsum accedens, diligenter inquiras si iudicium ordinabiliter est habitum; aut si alii accusatores, alii testes fuerunt; si eo presente, sub iureiurando, contra eum dictum est testimonium; si contra eum scriptis actum est, uel, si ipse licentiam respondendi et defendendi se habuit; si accusatorum uel testium qualitas satis uidetur canonibus conuenire. Que si integre celebrata repereris,  sicut factum est, iudicium perseueret: alioquin abbas ipse, secundum litterarum nostrarum tenorem, supradicto monasterio restituatur, et competenti, sine retractatione temporis, termino, coram uestra et fratrum nostrorum presentia canonice iudicetur.



DXXXIII. Ad eumdem.---De Ratisbonensi episcopo obedientiam Romane Ecclesie denegante. 
[MANSI, ibid.]

INNOCENTIUS [PASCHALIS] episcopus, seruus seruorum Dei, CONRADO Salzburgensi archiepiscopo, salutem et apostolicam benedictionem.

Sicut tua nuper aduersa cognouimus, sic et prospera cognoscere optaremus. Si enim compateris,  compatimur; si congaudes, et congaudemus. Porro de fratre nostro Ratisbonensi episcopo nosse te uolumus qualiter obedientiam Romane promissam Ecclesie obseruauerit. Litteras enim quas per abbatem S. Emmerammi ad eum misimus, primo parum pendit, secundo nec accipere uoluit, et latorem grauibus contumeliis affecit. Quamobrem nos eum, donec satisfaciat, ab omni episcopali officio interdicimus, sicut in litteris quas ad eum misimus, legere poterit, quas nimirum ei per te uolumus presentari, ne aut despiciantur, aut earum sententia clam habeatur.



DXXXIu. Ad Henricum [Artwicum] Ratisbonensem episcopum. ---Ut abbatem S. Emmerammi restituat, alioquin se nouerit interdictum. 
[MANSI, ibid.]


INNOCENTIUS [PASCHALIS] episcopus, seruus seruorum Dei, HENRICO [ARTWICO] Ratisbonensi episcopo,  uenerabili fratri, salutem et apostolicam benedictionem.

Nos Ecclesie profectum aliquem de te sperantes, prouectionis tue minus bona primordia tolerauimus. Ceterum contra spem nostram, Romane Ecclesie detrimentum afferre diceris, et promisse obedientie debitum aspernari. Sancti siquidem Emmerammi monasterium, quod ad Romanam Ecclesiam pertinere cognoscitur, ditioni nostre subtrahere niteris, et nostre auctoritatis litteras, que ad te per eiusdem monasterii abbatem misse sunt, adeo contempsisti, ut eum qui secundas litteras attulit, grauibus contumeliis affeceris. Nec illud minoris estimes fuisse delicti, quod ad synodalem conuentum litteris communibus euocatus, uenire penitus contempsisti.  Tantum ergo apostolice sedis contemptum omnino taciti preterire non possumus. Repetitas itaque ad te litteras destinantes, hanc tibi precepti legem prefigimus, ut infra dies XX postquam apices hos acceperis, trasgressionem preteritam plenius corrigas, ut uidelicet Pauonem abbatem predicto monasterio integre restituas, et ab eius deinceps infestatione desistas. Alioquin ab omni episcopali officio te noueris interdictum, donec preceptum hoc efficaciter impleas, et nobis de contemptu nostro iustitiam exsequaris.



DXXXu. Ad Pontium Cluniacensem abbatem.---De non porrigenda communione intincta  . 
[MANSI, Concil., XX, 1013.]


PASCHALIS episcopus, seruus seruorum Dei, carissimo filio suo PONTIO Cluniacensi abbati, salutem et apostolicam benedictionem.

Scribens ad Cecilium B. Cyprianus, ait: »Quando aliquid Deo inspirante et mandante precipitur, necesse est Domino seruus fidelis obtemperet, excusatus apud omnes quod nichil sibi arroganter assumet, ne aliud fiat a nobis quam quod pro nobis Dominus prior fecit.« Igitur in sumendo corpore et sanguine Domini, iuxta eumdem Cyprianum, Dominica traditio seruetur, nec ab eo quod Christus magister et precepit et gessit, humana et nouella  institutione discedatur. Nouimus enim per se panem, per se uinum ab ipso Domino traditum. Quem morem sic semper in sancta Ecclesia conseruandum docemus atque precipimus, preter in paruulis ac omnino infirmis, qui panem absorbere non possunt.



DXXXuI. Bulla pro Gerardo de Ham, decano ecclesie S. Quintini. 
[COLLIETTE, Mémoires du uermandois, II, 157.]


Confratrem nostrum Lambertum, Ecclesie Nouiomensis episcopum, altaria quedam, que partim antiquorum episcoporum concessionibus Ecclesia  uestra possederat, partim a possidentibus fratribus reddita, ipse concessit libera, constituisse cognouimus, ut remota personatus difficultate, quieta deinceps in beati Quintini possessione permaneant, altare scilicet crucis de Hamel, Aintencourt, Roupi, de Alisia, de Lulliaco, de Burencourt; hanc itaque altarium illorum dispositionem presentis pagine auctoritate firmamus.



DUBIA.



DXXXuII. Ecclesie Christi Colcestriensi priuilegia uaria tribuit, et eius possessiones confirmat.
[Monastic. Angl., II, 45.]


 PASCHALIS episcopus, seruus seruorum Dei, dilecto in Christo filio ERNULPHO preposito, ceterisque dilectis filiis et fratribus Ecclesie Christi Colcestrie, salutem et apostolicam benedictionem.

Singulare semper sedis apostolice priuilegium claruit, ut per nos, licet indignos, subiectarum nobis per orbem Ecclesiarum status dirigatur, stabiliatur et augeatur. Ceterum, cum uniuersis sancte Ecclesie filiis id apostolice sedis auctoritate ac beneuolentia debeamus, illis tamen locis atque personis, que ampliori religionis gratia eminent, propensiori nos studio conuenit imminere, ut quibus uniuersalis conditor Deus pleniorem misericordie sue contulit  largitatem, nos quoque ipsius exemplo excellentiorem conferamus dignitatem. Unde non immerito estimamus locum siue canonicam uestram amplioribus nostre benignitatis muneribus honorandam, quam omnipotens Deus ad formam Ecclesie primitiue primitiuam in loco huiusmodi quedam eximia prerogatiua plantauit; ostendens quid possit figulus in luto, plastes in plasmate, Deus in homine. Primi enim omnium, ut a religiosis personis accepimus, canonice religionis professores in patria uestra floruistis, primitias corporum et animarum uestrarum conditori Deo, spontanei obtulistis. Et ideo huius secundi priuilegii nostri auctoritate decernimus, ut sicut in hoc ordine primi in Anglia militastis, ita quoque dignitate ipsius primi semper habeamini, ut  ubicunque per canonicas in Anglia fratrum negligentiam sentitur imbecillitas, uestra per nos potens succurrat auctoritas. Et si forte instinctu diaboli quilibet fratrum, causa seculi uel ordinis imitandi, ab hoc ordine lapsus fuerit, Colcestrensis prefati auctoritate reuocetur, ubicunque reperiatur, et apostate ac desertoris militie prioris pena plectatur. Ad formam itaque uite uel institutionis canonice uestre, cetere omnes regantur. Hinc persone sapientes eligantur, electe per canonicas distribuantur, distribute, si opus est, locis singulis preferantur, ut in omnibus quibus in locis canonice religionis uiget integritas, superemineat uestra per nos regularis auctoritas. Ecclesiam S. Trinitatis Londini, quam uobis Mathilda regina commendauit,  cum ecclesia S. Leonardi et ceteris quas habetis, obedientiis uestri iuris esse precipimus, et ad huius precepti tenorem presentis decreti paginam promulgamus:  quas si quis ibidem manentium fratrum per superbiam, uel per subreptionem, uel latenter, uel palam, quasi secularis potestatis auctoritatem inducens, de manu uestra subtrahere uoluerit, illius spirituali gladio perdat animam, cuius corporali Malchus amisit auriculam. De ceteris etiam uobis concessis, siue decimis siue possessionibus aliis quecunque miseratione regum, liberalitate principum iuste acquisistis uel acquirere poteritis, idem iudicium Spiritus sancti iudicio fiat.

Ut autem in omnibus paci uestre consulamus, ab omni uos tam secularis quam ecclesiastice persone iugo liberos esse uolumus: interdicentes in nomine Domini, et apostolica censura statuentes, ex  auctoritate S. Petri, ut nullus archiepiscopus aut episcopus, nullus regum aut principum, aut quelibet omnino magna uel parua persona, Colcestrensi cenobio in uniuersis ad ipsum pertinentibus, quocunque modo seu qualibet occasione aliquid auferre, minuere, uel uiolentiam inferre, fatigare aut Dei seruos inquietare punienda temeritate presumat, quatenus solius S. Romane Ecclesie protectione defensi perpetualiter sint securi.

Obeunte autem te Ernulpho, nunc eius loci preposito, uel tuorum quolibet successorum, nullus ibi qualibet subreptionis astutia preponatur, nisi quem fratres communi consensu, uel fratrum pars consilii sanioris elegerit. Electus Londonensi pontifici consecrandus representetur, a quo etiam chrisma  et oleum sanctum, consecrationes altarium siue basilicarum, ordinationes canonicorum accipiant, si gratiam et communionem apostolice sedis habuerit, et si omnia gratis et sine molestia fratrum exhibere uoluerit omni exactione seposita. Si quid autem horum obstiterit, liceat prefato uel fratribus, quemcunque uoluerint antistitem adire et ab eo prefata sacramenta percipere, quatenus Romane soli Ecclesie eadem canonica subdita preter hanc nulli uideatur esse subiecta.

Cum autem huic ordini a patribus nostris dispensatio uerbi Dei, predicationis officium, baptismus, reconciliatio penitentium semper credita fuerit, sicut est uidere in tractatibus S. Augustini ad Aurelium papam, nos eorum exempla secuti, et ordinis  celsitudine subtilius intuentes, Patrum sancita confirmamus, confirmata sanctificamus presentis pagine auctoritate. Quam si quis temerario ausu in aliquo transgredi presumpserit, sancti Spiritus iudicio ac beati Petri, apostolorum principis, anathematis uinculo religetur, et cum transgressoribus angelis, et Iuda traditore eternis suppliciis deputetur, nisi statim congrua satisfactione peniteat. Conseruantibus autem hec et benedictio cum misericordia conseruetur, ut et hic fructum bone actionis sue percipiant, et apud districtum iudicem premia eterne recompensationis inueniant. Nostis, fratres, quod uos bis ad cumulum nostre dilectionis altare, cum sanctorum reliquiis impositis, per manus filii nostri, fratris uestri, Zenonis transmisimus, obsecrantes  ut digne ambuletis uocatione qua uocati estis.

Scriptum per manum Grisogoni, scriniarii et notarii sacri palatii.

Datum Laterani per manus Gaietani, cancellarii ac bibliothecarii sancte sedis apostolice, mense Augusti, anno Incarnationis Dominice 1116, indictione IX, pontificatus autem domini Paschalis pape secundi anno XX, regnante Domino nostro Iesu Christo, cui laus et imperium permanet in secula seculorum. Amen.



DXXXuIII. Ecclesie S. Saluatoris Lateranensis priuilegia confirmat.
[COCQUELINES, Ampl. Collect. II, 134.]

PASCHALIS episcopus, seruus seruorum Dei, dilectis  filiis ROCIO priori uenerabilis basilice S. Saluatoris, eiusque fratribus tam presentibus quam futuris regularem uitam professis, in perpetuum, salutem et apostolicam benedictionem.

Quanto Lateranensis ecclesia amplioris dignitatis ex antiqua institutione esse cognoscitur, tanto magis eumdem uenerabilem locum in maiori reuerentia decet haberi, et ad eius incrementum tam spiritualiter quam temporaliter a nobis et aliis Dei fidelibus operam dari. Nec dubium, quod si religiosorum uirorum petitionibus paterna benignitate annuimus, nostris opportunitatibus clementem Dominum reperimus.

Eapropter, dilecti in Domino filii, ob reuerentiam  Saluatoris, beatique Ioannis Baptiste concedimus et confirmamus uobis uestrisque successoribus in perpetuum totam et integram parochiam, ut in uita nostra et post obitum specialis oratio iugiter fiat pro nobis ad Dominum, uidelicet ab ecclesia S. Nicolai de Forna per uiam que uenit a Stephano in Celio monte, et usque ad supradictam nostram basilicam Saluatoris, et a porta monasterii Sanctorum Quatuor Coronatorum descendente per cliuium in uia Maiori, et exinde per stratam ex utraque parte usque ad campum Lateranensem, et reuoluente supra ecclesiam Sancti Marcellini, et Petri usque ad ecclesiam S. Bartholomei de capite Merulonei, et deinde a S. Daniel, et exinde descendente ad portam ecclesie Urbis, et uertente ante ecclesiam  S. Nicolai de Hospitali, ad supradictam basilicam Saluatoris.

Statuimusque, atque etiam auctoritate sedis apostolice stabilimus, ut parochia ipsa deinceps nulli alii ecclesie, uel monasteriis, aut piis locis, de spiritualibus atque diuinis rebus teneatur penitus respondere, sed quiete ac libere sub prefate basilice Saluatoris iure, nomine parochiali in perpetuum maneat, saluo tamen iure hereditario quod infra supradictos fines ad prefatas ecclesias, uel monasteria, aut pia loca pertinere dignoscitur.

Precipimus itaque ut nulli persone fas, in supradicta parochia ecclesias edificare, aut altare erigere, uel aliquam religionem ibidem restituere preter supradictam Saluatoris basilicam.

 Statuentes apostolica censura sub diuini iudicii obsecratione, et anathematis interdicto, ut nullus unquam nostrorum successorum, uel alia quelibet magna paruaque persona huius nostri priuilegii donum infringere aut inquietare presumat. Si quis preterea, quod non credimus, contra hoc nostrum apostolicum preceptum uenire aut agere tentauerit, anathematis uinculo sit innodatus, et a regno Dei et Domini nostri Iesu Christi sit alienus.

Qui uero pio intuitu custos et obseruator huius nostri priuilegii exstiterit, benedictionis gratiam a misericordissimo Domino nostro consequi mereatur in secula seculorum. Amen, amen, amen.

    Ego Paschalis catholice Ecclesie episcopus.
    Ego Lambertus Ostiensis episcopus interfui et subscripsi.
     Ego uincentius Portuens. episcopus subscripsi.
    Ego Cinthius Sabinensis episcopus interfui et subscripsi.
    Ego Denigo Tusculanus episcopus interfui et subscripsi.
    Ego Contradus Prenestinus episcopus subsc.
    Ego Leo Albanensis episcopus interfui et subscrc.
    Ego Benedictus presbyter cardinalis tituli Eudoxie interfui et subsc.
    Ego Theobaldus presbyter cardin. tituli Pamachi subscripsi.
    Ego Raynerius presbyter cardin. tit. S. Eusebii subscr.
     Ego Arnaldus presbyter cardinalis tit. S. Clementis interfui et subscr.
    Ego Raynerius presbyter cardinalis tit. S. Marcellini et Petri subscr.
    Ego Otho presbyt. card. tit. Pastoris subscripsi.
    Ego Petrus presbyt. card. tit. Equitii subscr.
    Ego Amicus presbyt. card. . . . . interfui et subsc.
    Ego Paulus presbyt. card. S. Sixti subscr.
    Ego Ionatas diacon. card. SS. Cosme et Damiani subscr.
    Ego Theoninus diaconus card. S. Marie in porticu interfui et subscr.
    Ego Gregorius card. diaconi S. Angeli subscr.
    Ego Ioannes diac. card. S. Lucie interfui et subscr.
     Ego Gregorius diac. card. S Lucie interfui et subsc.


Datum Laterani per manus Ioannis sancte Romane Ecclesie diacon. card. ac bibliothecarii, uI  Kal. Ianuarii, indictione Xu, Incarnationis Dominice 1116, pontificatus autem domni Paschalis pape anno uII.





DIuERSORUM AD PASCHALEM PAPAM EPISTOLAE.





I. Pibonis Tullensis episcopi epistola ad Paschalem pro Calmosiasencibus. 
[MARTENE, Thesaur. Anecdot. III, 1171.]


PASCHALI sancte et apostolice sedis summo pontifici, PIBO Dei eiusque munere Tullensis episcopus, debite obedientie indefessam exhibitionem.

Cum desiderium ingens et summa necessitas uestram presentiam adeundi semper mihi fuerit, desiderium et necessitatem in me quotidie sentio crescere, et hec adipiscendi facultatem magis magisque recedere: defectus etenim corporis mei, iam pre senectute sese non regentis, imo nec sustentantis, hoc denegat, et cure pastoralis grauis sarcina me pregrauat. Cuius cure regimen, quia ut oportuit me exercuisse non presumo, ad examen Pastoris pastorum omnium, utpote ualde negligens, absque  intercessoribus uenie uenire perhorresco; et hec fuerat precipue causa uos adeundi, uidelicet innumerabilium culparum mearum absolutionem a uobis percipiendi; sed quia in hoc deficio, et mei curam uos habere, utpote qui de omnibus curatis, minime diffido, aliud beneficium a uestra largissima pietate lacrymosis precibus efflagito. Sunt itaque in mea diecesi canonici regulares beati Augustini regulam pro modulo suo tenentes, in loco qui Calmosiacum dicitur habitantes, quorum notitiam et familiaritatem mihi gratissimam habere desiderans, locum eorum adii, et societate suscepta, eidem loco altare parochialis ecclesie, de qua controuersia inter eos et Romaricenses habetur, tali conditione contuli, ut quemadmodum hactenus presbyter qui ecclesiam habuerat,  a mea manu altare susceperat, sic deinceps qui ecclesiam habere uellet, a manu abbatis illius loci altare susciperet. Et quia pacis ac tranquillitatis eorum maximam partem ab eadem ecclesia pendere non ignoro, nec me posse in pace dimitti spero, si in eos in pace non disposuero: idcirco, Pater sancte, ego et clerus noster pedibus uestris aduoluti, postulamus quatenus donum quod a me factum audistis, sic permansurum in eternum uestra auctoritate firmetis. Ut autem omnes posteri nostri tam episcopi quam alie persone Tullensis Ecclesie, sciant  me hoc ex parte mea primitus fecisse, quod ego apostolica deprecor firmari auctoritate: ad monumentum facti ego huic charte sigillum meum adherens dereliqui, in cuius obseruationem omnes successores  mens ita per Christum suum obtestor adhibere studium, sicut ipsi a subsecuturis sua bene gesta inuiolata custodiri uolunt.





II. Littere Gualteri episcopi Cabilonensis ad Paschalem papam, pro monasterio Cisterii. 
[Gall. Christ., Nou. Iu, 234.]

uenerabili Patri pape PASCHALI, GUALTERUS Ecclesie Cabilon. seruus, salutem et debitam subiectionem.

Sicut sanctitas uestra, ut fideles in uera religione proficiant, ardenter desiderat, sic eisdem uestre protectionis umbram, uestreque consolationis fomentum  deesse non expedit. Suppliciter ergo petimus quatenus quod factum est de fratribus illis, qui, arctioris uite desiderio, a Molismensi ecclesia sanctorum uirorum consilio recesserunt, quos in nostro episcopatu diuina pietas collocauit, a quibus transmissi presentium litterarum baiuli uobis presentes adsunt, secundum predecessoris uestri preceptum et Lugdunensis archiepiscopi apostolice sedis tunc legati, et cepiscoporum et abbatum definitionem, et scriptum, cui rei et nos presentes, et eius auctores cum aliis exstitimus, uos approbare, et ut locus ille abbatia libera in perpetuum permaneat  auctoritatis uestre priuilegio corroborare dignemini. Sed et abbas quem in eo  loco ordinauimus, et ceteri fratres totis uiribus hanc confirmationem in sue quietis tutelam a uestra flagitant pietate.





III.  Daimberti Pisani archiepiscopi, Godefridi Bullonii et. Raimundi comitis S. Aegidii littere encyclice. ---De uictoriis ab exercitu Christiano in terra sancta reportatis. 
[MARTEN., Thes. Anecd., I, 281.]

Domno pape Romane Ecclesie et omnibus episcopis  et uniuersalis Christiane fidei cultoribus, ego Pisanus archiepiscopus et alii episcopi et GODEFRIDUS, gratia Dei Ecclesie S. Sepulcri nunc aduocatus, et RAIMUNDUS comes Sancti Aegidii, et uniuersus Dei exercitus qui est in terra Isrel, salutem et orationes multiplicare preces et orationes cum iucunditate et exsultatione in conspectu Domini.

Quoniam Deus magnificauit suam misericordiam complendo in nobis ea que in antiquis temporibus promiserat. Etenim cum capta Nicea ciuitate exercitus inde discederet, plus quam trecenta millia ibi fuerunt; et licet hec tanta multitudo, que uniuersam Romaniam occupare poterat, atque epotare poterat flumina omnia, et pascere omnes segetes una die posset, tamen cum plenitudine tanta conduxit  eos Dominus, ut de ariete nummus et de boue uix XII acciperentur. Preterea si principes et reges Sarracenorum contra nos surrexerunt, Deo uolente, facile uicti et conculcati sunt. Ob hec itaque feliciter acta, quia quidam intumuerant, opposuit nobis Antiochiam urbem humanis uiribus inexpugnabilem, ibique per nouem menses nos detinuit, atque in obsidionem extra ita humiliauit, donec omnis superbie nostre tumor in humilitatem recurrit. Igitur nobis sic humiliatis, ut in toto exercitu uix centum equi boni reperirentur, aperuit nobis Deus copiam sue benedictionis et misericordie, et induxit nos in ciuitatem, atque Turcos et omnia eorum potestati nostre tribuit Cum hec quasi uiribus nostris acquisita obtineremus, nec Deum qui hec contulerat digne  magnificaremus, a tanta multitudine Sarracenorum obsessi sumus, ut de tanta ciuitate nullus egredi auderet. Preterea fames in ciuitate conualuerat, ut uix ab humanis dapibus se aliqui continerent.

Longum est enarrare miserias que in ciuitate fuere. Respiciens autem Dominus populum quem tandiu flagellauerat, benigne consolatus est eos. Itaque quasi pro satisfactione tribulationis lanceam suam munus inuisum a tempore apostolorum pignus uictorie nobis obtulit. Deinde corda hominum ita animauit, ut illis quibus egritudo uel fames ambulandi uires negauerat, arma sumendi, et uiriliter contra hostes dimicandi uirtutem infunderet. Deinde cum, triumphatis hostibus, fame et tedio deficeret exercitus Antiochie, et maxime propter discordias  principum, in Syriam profecti, Barram et Marram urbes Sarracenorum expugnauimus, et castella regionis obtinuimus. Cumque ibi moram disposuissemus, tanta fames in exercitu fuit, ut corpora Sarracenorum iam fetentium a populo Christiano comesta sint. Deinde cum diuino monitu in interiora Hispanie progrederemur, largissimam atque misericordem et uictoriosam manum omnipotentis Patris nobiscum habuimus. Etenim ciues et castellani regionis per quam procedebamus ad nos cum multis donariis legatos premittebant, parati seruire et oppida sua reddere; sed quia exercitus noster non  multus erat, et in Ierusalem unanimiter uenire festinabant, acceptis securitatibus tributarias eas fecimus, quippe cum de multis una ciuitatibus, que in maritimis illis sunt, plures homines haberet, quam in exercitu nostro fuissent. Cumque auditum esset, Antiochie atque Laodicie et Rohas, quia manus Domini nobiscum esset, plures de exercitu, qui ibi remanserant, consecuti sunt nos apud Tyrum. Sic itaque, Deo conuiatore et cooperatore nobiscum, usque ad Ierusalem peruenimus. Cumque in obsidionem illius multum exercitus laboraret, maxime propter aque inopiam, habito consilio, episcopi et principes circinnandam esse urbem nudis pedibus predicauerunt, ut ille qui pro nobis in humilitate eam ingressus est, per humilitatem nostram pro se  ad iudicium de suis hostibus faciendum nobis eam aperiret. Placatus itaque hac humilitate Dominus octauo die post humiliationem, ciuitatem cum suis hostibus nobis tribuit, eo uidelicet die quo primitiua Ecclesia inde abiecta fuit, cum festum de Diuisione apostolorum a multis fidelibus celebratur. Et si scire desideratis quid de hostibus ibi repertis factum fuerit, scitote quia in porticu Salomonis et in templo eius nostri equitabant in sanguine Sarracenorum usque ad genua equorum.

Deinde cum ordinatum esset, qui ciuitatem retinere deberent, et alii amore patrie et pietate parentum redire uoluissent, nuntiatum nobis est quod rex Babyloniorum Ascalonam uenisset cum innumerabili multitudine paganorum, ducturus Francos qui Ierosolymis  erant in captiuitatem, et expugnaturus Antiochiam. Sic ipse dixerat: aliter autem Dominus statuerat de nobis Itaque cum in ueritate comperissemus exercitum Babyloniorum [apud] Ascalonem esse; contendimus obuiam illis, relictis sarcinis et infirmis nostris in Ierusalem cum presidio. Cumque exercitus noster et hostium se conspexissent, genibus flexis, adiutorem Deum inuocauimus, ut qui in aliis nostris necessitatibus legem Christianorum confirmauerat, in presenti bello confractis uiribus Sarracenorum et diaboli, regnum Christi et Ecclesie a mari usque ad mare usquequaque dilataret. Nec mora: clamantibus ad se Deus adfuit, atque tantas audacie uires subministrauit, ut qui nos in hostem  currere uidit, fontem aque uiue sitientem ceruum segnem adiudicauit. Miro uidelicet modo, cum in exercitu nostro non plus quam quinque millia militum, et quindecim millia peditum fuissent, et in exercitu hostium centum millia equitum, et quadringinta millia peditum esse potuissent. Tunc mirabilis in seruis suis Dominus apparuit, cum, antequam confligeremus, pro solo impetu nostro hanc in fugam multitudinem uertit, et omnia arma eorum diripuit, ut si deinceps nobis repugnare uellent, nec haberent arma in quibus sperarent; de spoliis uero non est querendum quantum captum sit, ubi thesauri regis Babylonie occupati sunt. Ceciderunt ibi  plus quam centum millia Maurorum gladio. Timor autem eorum tantus erat, ut in porta ciuitatis ad duo millia suffocati sint. De his uero qui in mari interierunt, non est numerus. Spineta etiam ex ipsis multos obtinuerunt. Pugnabat certe orbis terrarum pro nobis, et nisi spolia castrorum de nostris multos detinuissent, pauci essent qui renuntiare potuissent de bello de tanta multitudine hostium; et licet longum sit, tamen pretereundum non est quod pridie quam bellum fieret, multa millia camelorum, et boum, et ouium cepit exercitus Cumque iussu principum hec populus dimisisset ad pugnam progrediens, mirabile dictu! multas et multiplices turmas cameli fecerunt; similiter et boues et oues. Hec autem animalia nobiscum comitabantur, ut, cum stantibus  starent, cum procedentibus procederent, cum currentibus currerent. Nubes etiam ab estu solis nos defenderunt et refrigerabant. Celebrata itaque uictoria, reuersus exercitus Ierusalem, et relicto ibi duce Godefrido, comes S. Aegidii, et Robertus comes Northmannie, et Robertus comes Flandrensis, Laodiciam reuersi sunt. Ibi classem Pisanorum et Boiamundum inuenerunt. Cumque archiepiscopus Pisanus Boiamundum et dominos nostros concordare fecisset, regredi Ierosolymam pro Deo et pro fratribus comes Raimundus disposuit.

Igitur ad tam mirabilem fratrum uestrorum fortitudinis deuotionem, ad tam gloriosam et concupiscibilem omnipotentis Dei retributionem, ad tam exoptandam omnium peccatorum uestrorum per Dei  gratiam remissionem, et Christi catholice Ecclesie, et totius gentis Latine inuitamus uos exsultationem, et omnes episcopos, et bone uite clericos et monachos, et omnes laicos, ut ille uos ad dextram Dei consedere faciat, qui uiuit et regnat cum Patre in unitate sancti Spiritus Deus per omnia secula seculorum. Amen. Rogamus et obsecramus uos per Dominum Iesum qui nobiscum semper fuit et collaborauit, et ex omnibus tribulationibus nos eripuit, ut sitis fratrum memores uestrorum, qui ad uos reuertuntur, benefaciendo eis, et soluendo debita eorum, ut uobis Deus benefaciat, et ab omnibus uos peccatis absoluat, ut in omnibus bonis, que uel nos, uel illi apud Deum meruimus, partem uobis Deus concedat.





Iu. Lamberti Atrebatensis episcopi epistola prima ad Paschalem. 
[BALUZ., Miscell. ed. Luc., II, 155.]

Reuerendo Patri et domino PASCHALI pape LAMBERTUS sancte Atrebatensis Ecclesie seruus inutilis debitam cum orationibus reuerentiam.

Placuit, reuerende Pater, uestre celsitudini diuisionem ueteris et noui burgi inter canonicos et monachos Atrebatenses nostre infirmitati iniungere: quam uestre obedientie satisfacere cupiens, utraque parte absente, ne contentio inter eos oriretur, uel diuisores aliquo modo corrumperentur,  per uetustiores et ueraciores, et quos neutri parti suspectos esse credidimus, sicut mandastis, diligenter exquisiuimus, exquisitam canonicis et monachis renuntiauimus. Abbas autem, quia huic diuisioni non interfuit, eam suscipere noluit. Et quia Remis conuentus cepiscoporum in proximo habendus erat, utraque parte assentiente illuc direximus, ut consilio eorum quid super hoc agendum esset die statuta exsequeremur. Ad diem uero statutam conuenientes, et ipsam diuisionem, sicut abbas expetierat, consilio episcoporum in presentia uirorum religiosorum tam abbatum quam prelatorum perficere uolentes, diuisores illos sub nomine obedientie ex parte omnipotentis Dei et beati Petri et uestra et nostra ut uetus et nouum burgum in  ueritate diuiderent commonuimus. Cumque, ne ueritas reticeretur, causa excommunicationis collo nostro stolam imponeremus, Guillelmus monachus nulla oppressione, nullo preiudicio grauatus ex parte abbatis ad iniuriam uestram et nostram non de illa causa que agebatur, sed de nouem denariis, canonicos nostros in Kalendis Octobris futuris ante uos inuitauit, et ita perturbando abbatem a presentia nostra et a causa recedere fecit. Canonici uero causa dilationis et sui negotii auferendi hoc esse factum intelligentes, hac oppressione et aliis compulsi, Romanam appellauerunt audientiam, ipsum abbatem in proxima festiuitate sancti Andree in presentia uestra inuitantes. Sic igitur, reuerende Pater, Atrebatenses canonici coacti sicut pupilii ad  uestre consolationis pietatem: quasi ad sinum matris refouendi confugientes humiliter rogant, et nos pro eis et cum eis rogamus, quatenus Atrebatensem Ecclesiam defendatis de manu fortiorum eius, et in pace constituatis, et parochialia iura que ei canonice conueniunt auctoritate uestra restituatis. Quia uero in diebus nostris Atrebatensis Ecclesia quasi de domo carceris educta et a uinculis absoluta per uestra et predecessoris uestri digne memorie domni Urbani pape priuilegia et scripta in libertatem et ad antiquitatem suam reducta iam cepit aliquantulum respirare et conualescere, ita eam sustinete quatenus a Domino Iesu Christo bonam mercedem mereamini accipere. Nunc uero quia manus Domini die ac nocte grauata est super  me, benigne Pater, et in mari laborans parum profeci et proficio, rogate Deum Patrem misericordiarum et totius consolationis, ut me peccatorem uestris sanctis precibus per unigenitum et dilectum filium suum Saluatorem nostrum, ne in mare demergar, saluare et de tenebris huius uite misericorditer educere dignetur.





u. Eiusdem ad Paschalem epistola secunda.---De clericis Iprensibus. 
[Actes de la prouince eccl. de Reims, II, 153.---Sequentes Lamberti epistole ex eadem Collectione prodeunt.]

Reuerentissimo domino et Patri patrum PASCHALI  LAMBERTUS Dei miseratione Atrebatensis episcopus debitam subiectionem cum orationibus.

Causam Morinensis episcopi et Iprensium clericorum, sicuti paternitas uestra nobis iniunxit, hoc modo definiuimus. Cum ad diem illis prefixam se nobis utrinque presentarent, ne in hac causa aliquid contentiose ageretur, optionem eis eligendi iudices de quibus nulla posset esse suspicio dedimus. Quod episcopus concessit, clerici uero renuerunt. Denique episcopus dixit se paratum esse probare eos ecclesiam Iprensem Simoniace adeptos fuisse, et post Nemausense concilium a domno Gerardo accepisse, et eumdem Gerardum eodem tempore a domno Urbano beate memorie papa ab omni episcopali officio suspensum fuisse. Clerici uero huic eius obiectioni  nullum omnino responsum dare uoluerunt, tantummodo postulantes ut eis inducias daremus, eo quod quidam eorum socius abesset, quem dicebant infirmari. Unde cum eis iudicium super his facere preciperemus, dixerunt se non ad hoc uenisse ut iudicium aliquod subirent, sed si non darentur inducie quas postulabant, recederent. Nos uero uestra apostolica auctoritate, uidelicet in hoc negotio uice uestra fungentes, interdiximus ut a nostra, imo uestra presentia non nisi iudiciali et canonico ordine recederent. Illi uero hec omnia nichili pendentes, sed Deo et uobis et nobis inobedientes. nullo facto sibi iudicio, nullo preiudicio, nos et omnes fratres nostros se suspectos habere dixerunt, et uestram iterum audientiam appellauerunt. Sed nouit  sanctitas uestra huiusmodi, non appellationem, sed ludificationem duabus de causis irritam debere fieri; tum quia a sede apostolica ad aliam appellare non licet, tum quia eis optionem electorum iudicum dedimus, a quibus appellari iterum licitum non est. Quapropter fratres nostri iudicauerunt episcopum Morinensem causam suam obtinuisse, et eos debere uinculo anathematis obligari, si a die illa et deinceps episcopo de ecclesia illa iniuriam fecerint. Unde sanctitatem uestram exoramus, ut quod ex uestro precepto et uice uestra obedientes et uere sine personarum acceptione definiuimus, uestra auctoritate roboretur. Consulimus etiam uestram apostolicam sedem super hoc Dei et nostro negotio. Clericus quidam in presentia nostra accusauit abbatem  unum de Simonia empte ecclesie, quam se probare pollicetur. Rescribat itaque nobis uestra paternitas cum quot testibus et quibus hoc probare possit, si laicis, si clericis, si subdiaconibus, si diaconibus, si presbyteris, et si clericus defecerit quid abbas facturus sit.





uI. Eiusdem epistola tertia ad Paschalem.---Pro archiepiscopo Remensi. 

Reuerentissimo domino et Patri patrum pape PASCHALI LAMBERTUS Dei miseratione Atrebatensis episcopus, debitam subiectionem cum orationibus.

Pro uenerabili metropolitano nostro domno Manasse  Remensi archiepiscopo, pro quo domnus Ioannes Morinensis episcopus ad sanctitatis uestre discretionem dirigitur, ut eum exaudire dignemini, humilitas nostra excellentiam uestram suppliciter exorat. Siquidem experientia nouimus prefatum metropolitanum apostolice sedis decreta uenerari, ueritatem diligere, Deum timere, religiosos et boni testimonii uiros honorare, specialiter uero in cura pauperum se sollicitum exhibere. Paternitatis uestre sanctitatem omnium ecclesiarum sollicitudinem gerentem diutius nobis incolumem propitia diuinitas custodiat.





uII. Eiusdem epistola ad Paschalem quarta.---De synodo Parisiensi. 

Reuerentissimo domino et Patri patrum PASCHALI  pape, LAMBERTUS Dei miseratione Atrebatensis episcopus, debitam cum orationibus subiectionem.

Conuenientes Parisiis ex uestra auctoritate archiepiscopi, dominus Daimbertus Senonensis, Rodulfus Turonensis; episcopi quoque Iuo Carnotensis, Ioannes Aurelianensis, Humbaldus Antissiodorensis, Gualo Parisiensis, Manasses Meldensis, Baldricus Nouiomensis, Hubertus Siluanectensis, fecerunt recitare litteras a uestra sede pro satisfactione et absolutione regis missas. Litteris itaque lectis et intellectis, miserunt ad regem, Ioannem Aurelianensem, et Gualonem Parisiensem episcopos sciscitantes, si rex iuxta tenorem litterarum uestrarum satisfaceret, et carnalis et illicite copule peccatum  abiurare decreuisset. Quibus benigne respondens ait, se Deo et S. Romane Ecclesie libenter uelle satisfacere, et apostolice sedis precepto, archiepiscorum quoque et episcoporum presentium acquiescere consilio. Igitur in presentia predictorum episcoporum necnon et abbatum Adam Parisiensis de titulo S. Dionysii, Renaldi de titulo S. Germani Parisiensis, Ulrici Parisiensis, de titulo S. Maglorii, item Rainoldi Stampensis de titulo S. Trinitatis; archidiaconorum quamplurimorum, et honorabilium clericorum, et laicorum circumstantium, aduenit rex satis deuote multumque humiliter nudis pedibus, peccato renuntians, et excommunicationem emendans, et sic ex uestra auctoritate absolutionem suscipere meruit. His ita gestis,  tactis sacrosanctis euangeliis, abiurauit copulam et flagitium illicite coniunctionis in hec uerba: »Audias tu Lamberte episc. Atrebatensis, qui hic apostolica uice fungeris; audiant archiepiscopi et presentes episcopi, quod ego Philippus rex Francorum peccatum et consuetudinem carnalis et illicite copule, quam hactenus cum Bertrada exercui, ulterius non exercebo: sed peccatum istud et flagitium penitus et sine omni retractione abiuro. Cum eadem quoque femina mutuum colloquium et contubernium, nisi sub testimonio personarum minime suspectarum non habebo. Hec omnia sicut littere pape dicunt, et uos intelligitis, sine omni malo ingenio obseruabo. Sic me Deus adiuuet, et hec sacrosancta Iesu  Christi euangelia.« Similiter et Bertrada, cum excommunicationis uinculo solueretur, tactis sacrosanctis euangeliis, in persona sua hoc idem iurauit sacramentum. Sancta Trinitas Deus noster sanctitatem uestram pro Ecclesia catholica laborantem et orantem diutius custodiat incolumem, et quia, cum sancta Romana Ecclesia in iudicio et iustitia nobiscum stetistis, retribuatur uobis in resurrectione iustorum.

Actum Parisiis anno Dei Christi 1104, Iu Nonas Decembres, anno pontificatus Paschalis pape II quinto.





uIII. Eiusdem epistola ad Paschalem quinta.---De lite inter canonicos Atrebatenses et monachos S. uedasti  exorta. 

Reuerendo Patri et domino PASCHALI pape, LAMBERTUS sancte Atrebatensis Ecclesie qualiscunque minister, debitam cum orationibus reuerentiam.

Suscepimus, domine Pater, uestre celsitudinis litteras de inquisitione et diuisione ueteris et noui burgi inter canonicos Atrebatenses et abbatem et monachos Sancti uedasti; quam, prout ueracius potuimus, iuxta preceptum uestrum inquisitam et discussam per uetustiores et ueraciores parochianos abbati scripto dare uoluimus; qui nec suscipere, nec etiam audire eam uoluit, sed canonicos nostros iterum inuitauit, cum eidem abbati litteris uestris  precepissetis ut diuisionem per nos discussam abbas omnino susciperet. Nos uero considerantes abbatis presumptionem, canonicis reclamantibus et partem diuisionis que eis conueniebat postulantibus, consilio domni archiepiscopi Remensis, Suessionensis, Catalaunensis, Laudunensis, Ambianensis inquisitam tradidimus. Et quoniam pro graui et continua infirmitate nostra abbatem ad iustitiam cogere non sufficimus, quasi prouoluti ante pedes apostolatus uestri exoramus ut inquisitionem diuisionis per nos canonicis datam confirmetis, ne nos in derisum habeamur et uestre sublimitatis preceptum annulletur. De parochianis uero nostris circa capellam Sancti Mauritii commanentibus causa habita fuit in Trecensi concilio precepto uestro coram cardinalibus  et episcopis Morinensi, Ambianensi, Parisiensi aliisque religiosis et synodalibus personis, et ibi ab eis iudicatum fuit ut presbyter Sancti Mauritii in die sancto Pasche, Pentecostes et Natale Domini, quia nullam curam per episcopum gerit in populo, predictis parochianis sacramenta corporis et sanguinis Domini nequaquam dare presumat, nec oblationem eorum suscipere. Per ceteros autem dies anni, si quis spontaneas oblationes ei conferre uoluerit, non contradicimus, si tamen excommunicatus non fuerit. Sed et iudicatum est ut presbyter Sancte Marie matricis ecclesie, qui curam eorum per episcopum gerit, et confessionem suscipit, et omnem parochialem sollicitudinem gerit, sacramenta etiam corporis et sanguinis Domini in diebus predictis  eisdem parochianis traderet. Nos uero uestigia sanctorum Patrum sequentes, quia canonicum est, synodali uestraque auctoritate diffinitum hoc iudicium, firmiter tenere uolumus. Iniuriam uero inordinate inuitationis et contemptus tam uobis quam nobis ab abbate illatam uobis relinquimus diiudicandam. Diutius et semper bene ualeat in unico Dei Filio sanctitas uestra, reuerende Pater et domine, et memento mei peccatoris ante Deum.





IX. Odonis abbatis Lesatensis epistola ad Paschalem.---Significat quo pacto Sancti Petri de Curte abbatiola, ut uocatur, que »iustitia exigente« Lesatensium regimini subiecta erat, in ius et ditionem Moisiacensium transierit. 
[MABILL., Annal. Bened., u, 470.]


Uniuersali Patri domino PASCHALI pape, frater O. [ODO] Lesatensis abbas, suus seruus.

Clareat maiestati uestre, Pater generalissime, quod Geraldus abbas Lesatensis, predecessor noster, abbatiolam de Curte, que, iustitia exigente, sub nostro degebat regimine, nisus est orthodoxe ordinare, quatenus spurcitia eliminaretur inde, ac cultus Deo debitus redderetur, et ad unguem perduceretur, nisi inuasores Clusinenses monachi sinistra manu obstitissent, atque fratribus loci illius apprehendere disciplinam prohibuissent. Et ut persensit conuentus Lesatensis, ualde condoluit, et sepius inde conquerens, metuensque ne sibi, cui loci illius cura  pastoralis commissa fuerat, fratrum perennis perditio a districto iudice exigeretur, tandem tale inuenit consilium, quod causam et curam illius abbatiole, sibi commendate, magistrali sue ecclesie Moisiacensi tribueret: ut, quod ipsa Lesatensis ecclesia sua impotentia implere minime ualebat, Moisiacensis famosissima ecclesia suppleret. Tali reperto consilio a fratribus nostris altioris consilii, uenitur in capitulum, ibique reuelato, ut moris est, negotio, communi assensu omnium fratrum prefatus abbas Geraldus Lesatensis priuilegium nostrum de Curte Moisiacum detulit, atque ius nostrum ac regimen de abbatiola de Curte domino abbati Asquilino, successoribusque eius cessit in perpetuum. Huius rei ego supra taxatus, ut ceteri consodales, gratus  laudator exstiti, et adiutor atque cooperator in omnibus assiduus fui. Quod si forsan dubitatur, legendo compendiose cognoscatur, quia quod tunc Patri spirituali laudaui monachus, nunc longe melius laudo, modisque omnibus astipulans confirmo illa, in honore regiminis positus. Sed quia me idem testimonium corroborandum uestra sibi presentari iussit paternitas, hoc libens gaudensque fecissem, nisi carnis obstitisset infirmitas.





X. Seheri Calmosiacensis abbatis epistola ad Paschalem prima. 
[Dom CALMET, Hist. de Lorraine, Pr., p. CII.]

PASCHALI Patri beatissimo, et in refugium tribulantium  a Deo prime sedis constituto, SEHERUS abbas qualiscunque, cum uniuersa sibi coniuncta congregatione, quod solum possunt, obedientiam et orationem.

Quia illius qui omnium recte sibi supplicantium importunitates diligit, in Ecclesia sancta uicem geritis, confidimus de uobis, quod huius pietatis expertes non estis. Et inde est quod audemus ad uos sepe recurrere, quia speramus uos importunitates nostras non fastidire. Nos, uelimus, nolimus, morem lactentium infantium imitamur, qui quanto plus rei alicuius agitatione deterrentur, tanto magis matri sue se astringunt, et eam amplectuntur. Nunc igitur, Pater reuerende, ut breuiter uobis quantum tribulamur aperiamus, rubore postposito, fatemur, quia reuera  prope est ut de pace nostra desperemus. Ipsa enim abbatissa  de qua tot querimonias nostras habuistis, et cui iam secundo litteras uestras direxistis, omnibus que ei et precipiendo, et consilium dando mandastis, corde firmato inebediens exstitit. Nam cum ei in primis litteris consilium dederitis ut pro parte ecclesie concambium competens acciperet, et iudicium dederitis, quod pro calumnia fundationis noui monasterii, per ueridicos testes probationem nostram recipere deberet, et cum in secundis, quia non ut preceptum, sed ut consilium quoddam quod dixeratis, reputabat: precipiendo sub quadam disiunctione mandaueritis, et quatenus aut concambium in competenti sibi fundo pro parte ecclesie reciperet,  aut partem nostram quietam nobis et in pace dimitteret, et de nostris iniuriis omnimodis cessaret: alioquin beati Petri uindictam super se casuram sciret. Cum hec omnia, si reminisci dignatur sanctitas uestra, ei mandaueritis, in nullo eorum penitus obediens exstitit; nam concambium satis et multo plus ualens illa parte ecclesie sub presentia domini Richardi cardinalis, et Theoderici ducis, et episcopi Metensis, et aliorum multorum bonorum uirorum, tam clericorum quam laicorum, et sub auctoritate litterarum regis, quia, nisi eo concedente, id se non audere iam dixerat, nuper obtulimus. Quod quidem nec satis absolute concessit, nec funditus contradixit, sed sub tanti conuentus presentia, diem quod id terminaretur condixit. Sed cum ad  condictum diem utrinque conuenimus, et concambium renuit, et partem quam in ecclesia habemus, nos habere denegauit, et quantum in se est, iam nobis abstulit, et probationem nostram, cum inibi parati cum testibus fuerimus, suscipere recusauit. Quod si de iniuriis quas nobis irrogat, requisieritis, que nobis, Pater sancte, maior potest iniuria inferri, quam ut id auferatur quod nos et antecessorem nostrum multis annis absque calumnia possedisse fere ab omnibus nostris prouincialibus scitur, et que ablato locus noster destruatur? His breuiter recapitulatis, quia forte a uestra memoria excidit, quod et nos et ipsa in ecclesia illa habemus, dominus Ascelinus et dominus Arnulfus, quia ei notum  est, et ab eis audistis, si uobis placet, super his requirantur. His autem diligenter discussis, et memorato hoc quod eiusdem ecclesie altare ab episcopo Tullensi nobis donatum, sic permansurum uestra auctoritate iam firmaueritis, uestrum erit decernere qualiter tam inimicam concertationem debeatis terminare, et pusillum gregem uestrum uobis deuote subiectum in pace disponere.





XI. Eiusdem epistola ad Paschalem secunda.


PASCHALI, sancte et apostolice sedis summo pontifici, SEHERUS Calmosiacensis abbas indignus, cum suis fratribus, debite obedientie deuotam exhibitionem.

 Iam, Pater sancte, fatigati sumus, nos scribendi litteras, et uos in audiendo, et tamen nichil adhuc profecimus, et nichil restat aliud, nisi quod iam de pace nostra desperauimus. Durum quidem et irreligiosum est, quod desperasse fatemur. Sed sic uobis angustias nostras exprimere compellimur. Cuius enim spem sibi inconcussam conseruare preualeat, cum illud quod iniustitie remedium sue certum fore sperauerat, in contrarium cedere manifestissime sentiat? Litteras namque uestras ad abbatissam, Domine, ut pace uestra dicamus, quas inquietationis nostre mitigatrices semper credidimus, abbatisse eiusdem et suffraganeorum suorum exasperatrices atrociter sentimus. Nam cotenus quo eis in tertiis litteris, si nos inquietare non omitterent, sententiam  uestram intentastis, solis minis terruerunt nos: sed postea repentinis armatorum suorum assultibus sic nos aggressi sunt, ut omnibus attendere uolentibus clare uideatur sic in nos exasperari repente, non tam odio nostro quam respectu uestro. Iam enim tertio postea, ipsius ecclesie pro qua contentio est, bona uiolenter rapuerunt, et asportatis que potuerunt, cetera depopulati sunt, et tyrannide tam nostrum quam suum ius omnia indifferenter inuaserunt. Has et alias iniurias perferentes in nullo eis restitimus. Sed auctoritate Dei et uestre, quod solum potuimus, in omnibus eis contradiximus. Sed et proclamationem super his nondum ullam fecimus, quia quod in uestre maiestatis presentia discussum  iam et terminatum est, alibi reciprocare non iudicauimus. Quapropter, Pater sancte, quasi presentes omnes pedibus uestris aduoluti iacemus, et lacrymosis efflagitamus precibus, quatenus si quid misericordie, si quid pietatis, si quid pacis nobis impendere proposuistis, propter Dominum diutius non differatis.





XII. Mathildis marcise ad Paschalem papam. 
[Opp. S. Anselmi, p. 442.]

Sanctissimo et uenerabili in Christo Patri ac domino PASCHALI, prime sedis antistiti, MATHILDIS marcisa Dei gratia, si quid est, tam debitum quam fidele totius subiectionis obsequium.

 Inter alia ex quibus paternitatem uestram rogare presumimus, de Patris ac domini nostri Anselmi Cantuariensis uenerabilis archiepiscopi expulsione clementiam uestram singulariter postulamus, quatenus iuxta debitum uestre sedis iudicium, tam sancti ac reuerendi Patris tribulationes et miserias quas pro fide catholica et sancta Romana Ecclesia tolerat, tanquam pius Pater et dominus fideliter attendatis, eiusque lacrymabilem querimoniam condoleatis, atque sanctis negotiis manum consilii et auxilii clementius porrigatis. Indecens enim est tam precipuum sancte Ecclesie Romane membrum tanto tempore exsulatum iacere inter alia quasi putridum, et non agere sibi commissum incunctanter officium. Dolemus igitur corpori Ecclesie ex maxima parte  illius ministerium esse subtractum, cuius gubernaculum scimus esse sibi per omnia et pro omnibus necessarium. Unde flexis genibus de eo uestram clementiam postulamus, cuius singularem post Dominum fiduciam uos esse procul dubio credimus, quam nostris etiam meritis circa eum augeri non minui desideramus.





XIII. Epistola Reinhardi episcopi Halberstadensis ad Paschalem papam II.---Petit a papa confirmationem decimarum Ecclesie sue legitime concessarum, rogatque edoceri quid faciendum sit de ordinatis a Friderico sedi sue superposito et a sede apostolica exauctorato. 
[Martene, ampl. Collect. I, 618, ex ms. S. Germani a Prat.]


PASCHALI summo pontifici REINHARDUS, Dei gratia et sua Halberstadensis episcopus, orationes et seruitium, et tam uoluntariam quam debitam in omnibus obedientiam.

Quamuis misericordie uestre beneficiis, per que indignum et immeritum me exaltastis, dignum respondere non possim, tamen id quod a uobis accepi per uos Patrem et dominum meum semper obtinere sperabo. Igitur quia multum de uobis confido, ut seruus de domino, et filius de patre, sanctitatem uestram humiliter expostulo ut terminos et decimas Ecclesie nostre, quas a decessoribus uestris Romanis pontificibus et catholicis imperatoribus  in initio fundationis et dedicationis sue acceperat, priuilegiis uestre auctoritatis confirmetis, ut aduersariis Dei et Ecclesie, qui nos quotidie impugnant, gladio uestre auctoritatis resistere possimus. Miseram ecclesiam miser ego coactus accepi, et nisi per uos defendatur miserrima erit. Quid uero de ordinatis clericis et ecclesiis dedicatis a Friderico superposito et a uobis legitime deposito faciendum sit, uestram exspecto sententiam. De his et de omnibus que mihi rescribere dignamini, sicut debeo, pro scire et posse meo, semper uobis obediens ero. Quod epistola minus habet de supplicationibus meis, nuntius fideliter prosequetur. Sanctitatis uestre benedictionem pro maximo munere accipiam.





XIu.  Eiusdem episcopi ad Paschalem.---Suspensus ab officio absolutionem a summo pontifice humiliter petit, eo quod ipsius ignorans decretum, a laico inuestituram illicite acceperit, excusatque se quod propter temporum improbitatem ad eum nequeat accedere. 
[MARTENE, ubi supra, p. 619, ex eodem ms.]

PASCHALI Dei gratia pape, REINHARDUS episcopus Halberstadensis Ecclesie, quidquid est, tam uoluntariam quam debitam in omnibus obedientiam.

Sanctitatis uestre litteras nobis directas cum gratia et benedictione suscipientes, non modicum gauisi sumus quod me non meis meritis fratrem  et familiarem uestrum uocare uoluistis, in quibus etiam superanbundantiorem erga me uestre paternitatis affectum cognoui, quod ignorantie mee delictum me scire fecistis, et quod iniustitias meas non abscondistis. Boni enim patris est corripere filium quem diligit, et flagellare omnem quem recipit. Huic tante letitie nostre serenitati nebula tristitie per quosdam obducta est, dicentes a uestra mihi beatitudine prohibitas esse clericorum ordinationes, pro quibus uerbis cum ad desiderabilem uestri presentiam fratres dirigeremus, et in reditu ipsorum me non destitutum audissem, obedientie manus dedi, quia melior est obedientia quam uictima, et quia pastoris sententia gregi timenda est: ita me pedibus uestris subiicio, quasi uocatus ad concilium non  uenerim, et ideo suspensus ab officio sim, cum nec, ut uestre littere testantur, euocatus fuerim, et quando uel ubi suspensus fuerim, penitus ignorauerim. Ordinationem uero nostram, teste et postulante eadem que presens erat Ecclesia nostra, a metropolitano in sede sua factam manifestum est; sed innocentia plerumque non liberat, cum sententiam iudicis ignorantia uel dilatio, uel aliqua suggestio errare cegerit. Porro de inuestitura quam ante decreti uestri sententiam ignorans et illicite suscepi, quia secundo iam ueniam petii et non accepi, quesiui et non inueni; tertio nunc pulsabo, ut quod necesse habeo saltem improbitate mea obtineam. Certus sum enim quod nunquam obliuiscetur misereri qui in B. Petro discit qualiter aliis ignoscere  debeat. Nusquam enim, ut ait beatus Augustinus, ita uigere debent uiscera misericordie, quam in catholica Ecclesia, ut tanquam uera mater, nec peccantibus filiis superbe insultet, nec difficile correctis ignoscat, cum ipsum beatum Petrum post negationem et prauam simulationem correptum materno sinu receperit. Quod autem modo sicut uoluimus et disposuimus, aspectui uestro presentari non possumus, causa est instantis nequitie et perturbatio temporis, que maxime nostris grassatur in partibus.





Xu. Geruasii, Hugonis comitis Regitestensis et Melesinde filii, Remensis archidiaconi, epistola ad Paschalem papam, scripta occasione schismatis inter  Hodulfum et Geruasium pro archiepiscopatu Remensi. 
[MARLOT, Metropol. Rem., II, 242.]

Excellentissimo Patri Patrum et episcoporum episcopo PASCHALI, GERuASIUS dictus episcopus, fidele seruitium cum exiguitatis mee orationibus . . . . . . . . . .

Dicant aduersarii quantumlibet me infidelem et rebellem magistratui uestro, ego subiectionem meam uobis profiteor, et quicunque uobis illam negauerit, cuiuslibet ordinis sit, mihi communicare non poterit; quam sine omnium respectu, suspensioni et interdictui uestro conseruant [forte conseruamus], non sine magno damno Ecclesiarum nostrarum, et nostro. Impediuit quoque meum erga uos famulatum  illa suspensio  , etc.





XuI. Epistola Suauii abbatis S. Seueri, Willelmi ducis et Gastonis ad Paschalem papam. 
[MABILL. Annal. Bened., u, app., p. 676.]

PASCHALI sancte Romane Ecclesie Dei gratia episcopo, SUAuIUS abbas Beati Seueri Wasconie, totusque conuentus sibi commissus, atque WILLELMUS Aquitanie dux, et GASTO proconsul de Bearni, inito concilio ecclesiastici ordinis et baronum totius Wasconie, domno carissimo pastorique suo digna Deo.

Omnes nos pariter scandalizamur super quibusdam rationibus, quas quidam ex uestris sub  specie iudicii in placito abbatis Beati Seueri atque abbatis Beate Crucis protulerunt. Si enim aliquam iustitie semitam inuestigare uoluissent, decretum domni Alexandri et Gregorii uII, summorum pontificum sancte Romane Ecclesie, pro adinuentionibus suis minime postposuissent. In hoc tamen non modice gaudemus quod uestra sancta discretio ab illorum se absentauit iudicio, eo quod etiam abbati Beati Seueri consilium a uobis petenti consuluistis, dicens: »Si litteras Patris nostri Alexandri et Gregorii uII, quas iactas te habere, poteris habere sigillatas, mitte mihi eas, quibus uisis te et abbatem Sancte Crucis inuitabo, ut termino constituto reuertamini ad iudicium.« Quare quoniam gratia Dei littere sunt inuente, nos uestri  seruuli uestre supplicamus sanctitati quatenus exemplo Danielis prophete, qui iudicium sancte Suzane minus continens, ad plenariam reduxit iustitiam, litteris uestris utrumque abbatem ante reuerendam presentiam uestram dignemini inuitare, ut iniustitiam quam nos credimus in abbatem Sancti Seueri ingeri a uestris, uestra precelsa discretio, Spiritu paracleto preuio, ad canonum reuocet iustitiam. uestra uita floreat in augmentum iustitie.





XuII. Petri Peccatoris, clerici Rauennatis, epistola ad Paschalem  summe sedis pontificem, in qua et Regulam clericorum destinat emendandam.


PASCHALI, Dei nutu summe et apostolice sedis episcopo, P. [PETRUS] peccator, clericus, cum confratribus suis, in Christo salutem et omnem obedientiam.

Cum uestre beatitudini Petri uicem in Ecclesiam gerere gratia diuina contulerit, non irrationabiliter credimus, quecunque in Ecclesiis statuuntur ubilibet facienda, uestre auctoritatis iudiciis pro iusto, uel reprobari, uel confirmari debere. Quapropter hanc canonice institutionis Normam ex plurimus, ut in sequenti patebit, collectam, et pro nostri temporis fragilitate discretiue statutam, maiestati uestre  presentandam mandauimus, ut eam perspectam, et ubi oportuerit emendatam, huius apostolice sedis auctoritate firmatam atque susceptam nobis remittatis, de cetero uestra preceptione tenendam. Bene ualete.





XuIII. Conuentus Ecclesie Cantuariensis ad Paschalem papam. 
[EADMER, Hist. nou., l. u, p. 87.]

Domino sancte uniuersalis Ecclesie summo pastori, PASCHALI, conuentus Ecclesie Christi Cantatuarienses, fideles orationes et totius sancte deuotionis obsequium.

Notum esse non dubitamus gloriose paternitati uestre, pie domine, quod Ecclesia Cantuariensis mater  nostra, sancte scilicet Romane Ecclesie specialis filia, iam ab obitu beate memorie Patris nostri Anselmi archiepiscopi, per quinquennium cura pastoralis officii, peccatis nostris exigentibus, sit destituta. Nuper autem respectu misericordie Dei, adunato conuentu totius Anglici regni in presentia gloriosi regis nostri Henrici, electus a nobis et clero et populo est ad regimen ipsius Ecclesie Radulphus Roffensis episcopus, nobis sufficientissime cognitus, et propter uite sue meritum et sancte conuersationis effectum toti regno ualde acceptus. Huic electioni adfuerant episcopi, abbates, et principes regni, et ingens populi multitudo, consentiente domino nostro rege et eamdem electionem laudante, suaque  auctoritate corroborante. Quoniam igitur ita res se habet, mittimus ad uos, modis quibus possumus supplicantes, ut quem ad subleuationem et consolationem Ecclesie sue Deus  elegit, uestra sancta auctoritate, in quo electus est, confirmetis, et ei pallium, quod omnes antecessores sui a sacratissima sede beati Petri consecuti sunt, transmittere dignemini; ne sanctitate uestra aures pietatis sue precibus nostris  non inclinante, in pristinas miserias aliquo euentu Ecclesia nostra, filia uestra, relabatur. Ipsemet enim tanta corporis imbecillitate grauatur, ut  non sine magno periculo sui et detrimento omnium nostrum ualeat hoc tempore uestigiis uestris se presentare. Sanctum apostolatum uestrum omnipotens Deus ad honorem sue sancte Ecclesie per multa tempora incolumem conseruare dignetur, dignissime Pater. Amen.





XIX. S. Brunonis Signiensis episcopi epistola ad Paschalem. 
[Opp. S. Brunonis, II, 626.]

PASCHALI summo pontifici BRUNO peccator, episcopus, B. Benedicti seruus, quod tanto domino et Patri.

Inimici mei dicunt tibi quia te non diligo, et quia de te male loquor, sed mentiuntur. Ego enim sic te diligo, sicut Patrem et dominum diligere debeo: et nullum alium, te uiuente, pontificem habere uolo;  sicut ego cum multis tibi promisi. Audio tamen Saluatorem meum mihi dicentem: Qui amat patrem, aut matrem plusquam me, non est me dignus . Unde et Apostolus dicit: Si quis non diligit Dominum Iesum, sit anathema marathana . Debeo igitur diligere te, sed plus debeo diligere illum, qui et te fecit et me. Huic enim tanto amori nichil unquam preferendum est. Fedus autem illud tam fedum, tam uiolentum, cum tanta proditione factum, tam omni pietati, et religioni contrarium, ego non laudo. At uero neque tu, sicut a pluribus referentibus audiui. Quis enim illud laudare potest, in quo fides uiolatur, Ecclesia libertatem amittit, sacerdotium tollitur, unicum et singulare ostium Ecclesie clauditur, aliaque multa ostia aperiuntur, per que quicunque  intrat, fur est et latro? Habemus Canones; habemus SS. Patrum constitutiones a temporibus apostolorum usque ad te. uia regia incedendum est, neque ab ea in aliquam partem declinandum. Constitutio tua, et constitutio apostolorum una est; et ipsa quidem multum laudabilis. Apostoli enim omnes illos damnant, et a fidelium communione segregant, quicunque per secularem potestatem Ecclesiam obtinent. Laici enim, quamuis religiosi sint, nullam tamen disponendi Ecclesiam facultatem habent. Similiter et constitutio tua, que de apostolico fonte manauit, omnes illos clericos damnat, et a fidelium communione separat, quicunque de manu laici inuestituras suscipiunt, et quicunque eis manum imponunt.  Hec namque constitutio apostolorum, et tua, sancta est, catholica est, cui quicunque contradicit, catholicus non est. Illi enim soli sunt catholici, qui catholice Ecclesie fidei et doctrine non contradicunt. Sicut econtra illi sunt heretici, qui catholice Ecclesie fidei et doctrine obstinato animo contradicunt. Hanc igitur tuam, et apostolorum constitutionem, Pater uenerabilis, iterum confirma; hanc in tua Ecclesia, que omnium Ecclesiarum caput est, palam et cunctis audientibus predica; hanc heresim, quam tu ipse heresim esse dixisti, apostolica auctoritate damna; et mox uidebis totam Ecclesiam tibi esse placatam, mox omnes uidebis ad tuos pedes confluentes, et cum magna letitia, sicut Patri et domino obedientes. Miserere Ecclesie Dei,  miserere sponse. Christi, et per tuam prudentiam suam recuperet libertatem, quam modo per te amisisse uidetur. Ego autem illam obligationem, et illud iuramentum, de quo superius diximus, paruipendo; neque pro eius obligatione minus unquam obediens ero.





XX. Epistola Argentinensis Ecclesie ad Paschalem.
[MANSI, Concil., XX, 1092.]

PASCHALI uniuersali Romanorum pontifici Argentinensis Ecclesie fratres fidem et obedientiam.

Omnium cum sit, uenerande Pater, tua sollicitudo Ecclesiarum, tu refugium miserorum, imo patrocinium orbi aduenisti desiderabile: unde adhuc humano generi consulere Deus non despicit per hec  noua, quoniam lux in tenebris effulsit. Tu ergo benedictus es, ad cuius introitum nobis benedixit, et benedicat Deus. Respice igitur gentem miseriis et pressuris insignem: ueni et uide filiam Sion lugentem et captiuam, nec respirare nec consolari nisi in te solo exspectantem. Egredere, dilecte, in agrum, tempus putationis iam uenit, apostolica igitur falce succidendum est quidquid uitiosum est, ne simui trahatur sincerum. uenieus itaque, uisita uineam nostram a uulpeculis demolitam, et a singulari fero depastam. Nam, ut ad rem ipsam perueniatur, annos iam circiter triginta, sicut oues balantes semper errauimus, fluenta uerbi scientes raro portauimus, et iam quid uox pastoris non nouimus. Quo ergo restat eumdem nisi post uestigia gregem sodalium?  Quod si tales uigilias, pastor, districte non iudicas, et insidias Christi ouibus in Ecclesia lupo medianti locus si conceditur, ipsi locus non erit. De cetero autem quid agendum sit nobis de nostro, ut dicitur, episcopo, nomen quidem dignitatis tot annos habente, sed officium minime, cuius uitam et introitum excelsum montium, humilia conuallium iam respondent, sanctitatis tue consilium ac preceptum audire cupimus. Tu ergo pacis catholice fundamentum, inuiolabilis petre signum, fac ut temeritas Romanorum consiliorum cedat auctoritati.





XXI. Ottonis episcopi Bambergensis ad Paschalem papam II epistola.---Se ab imperatore accepisse episcopatum, sed in eo permanere nolle nisi a pontifice inuestiatur  et consecretur.
[MANSI, Concil., XX, 1044.]

Domno patri suo PASCHALI, sancte et apostolice sedis uniuersali episcopo, OTTO Bambergensis Ecclesie, id quod est, tam deuote quam debite subiectionis orationes et seruitium.

Quia totius ecclesiastice dignitatis ac religionis firmamentum in Christo petra est, et in Petro eius discipulo, et eius successoribus: idcirco ab hac linea, ab hac uirga directionis, uirga regnorum, pontificatuum, et omnium potestatum in Ecclesia, insanum duxi aberrare. uobis igitur, Pater sanctissime, et sancte matri nostre Romane Ecclesie collum deuote submittens, auxilium et consilium de rebus meis flagito. In obsequio enim domini mei imperatoris  per annos aliquot degens, et gratiam in oculis eius inueniens suspectam habens in, manu principis inuestituram, semel et iterum, cum dare uellet, renui episcopatum. Nunc uero iam tertio in Bambergensi episcopatu me ordinauit: in quo tamen minime permanebo, nisi uestre permaneat sanctitati per uos me inuestire et consecrare. Quidquid ergo placeat discretioni uestre de me, per nuntios mihi significate seruo uestro, ne forte in uanum curram, si ad uos currere incipiam. Omnipotens mihi propitiam incolumitatem uestram custodiat.





XXII. Epistola Balduini I, Hierosolymarum regis, ad Paschalem papam. 
[WILLELM. TYR., lib. XI, c. 28.]


Interea, inquit Willelmus Tyrensis, decidit in mentem domino regi ut, missis nuntiis ad Ecclesiam Romanam, domino pape petitiones porrigeret, quarum tenor erat, ut quascunque urbes, quamcunque prouinciam, sudoribus bellicis et regia sollicitudine, auctore Domino, sibi posset uindicare, et de potestate hostium uiolenter eripere, omnes ditioni et regimini Ecclesie Hierosolymitane subiacerent.

Super quo rescriptum a sede apostolica impetrauit, cuius tenorem, etc. uide supra, sub an. 1112.





XXIII. Epistola synodica Patrum concilii uiennensis in Germania, in quo Henricus imperator quintus ob  extortas inuestituras excommunicatus est. 
[LABBE, Concil., XI, 785.]

Domno sancto et dulcissimo Patri PASCHALI GUIDO uiennensis archiepiscopus, et apostolice sedis legatus  , et ceteri omnes episcopi et abbates qui uiennensi adfuimus concilio, debitam subiectionem et obedientiam.

Sancte paternitatis uestre mandata sequentes, apud uiennam conuenimus, ibique, cooperante gratia Spiritus sancti, de inuestituris, de captione uestra et uestrorum, de periuriis regiis, de pessimo illo pacto et priuilegio quod a uestra maiestate uiolenter extorsit, tractare diligenter curauimus. Adfuerunt legati regis, litteras bullatas, quasi de parte  uestra ad eum missas, audacter pretendentes; in quibus erga eum uester bonus affectus pacis et concordie et perfecte et amicitie significabatur. Quas nimirum post concilium, quod in preterita ultima quadragesima Rome celebrastis, se recepisse, et sibi missas, idem rex testabatur. Cumque super his multa nobis incuteretur admiratio, memores tamen litterarum illarum quas humilitati nostre, illarum etiam quas Gerardo Engolismensi episcopo et uestre sedis legato de bona iustitie perseuerantia miseratis, totius sancte Ecclesie et nostre fidei ruinam euitare cupientes, ad Dei honorem et uestrum animati, canonicam uiam aggressi sumus

 Igitur, dictante sancto Spiritu, inuestituram omnem rei ecclesiastice de manu laica heresim esse iudicauimus.

Scriptum illud, quod rex a uestra simplicitate extorsit, damnauimus.

In ipsum etiam regem nominatim et solemniter et unanimiter sententiam-anathematis iniecimus. Et nunc, domne Pater, uestram, sicut dignum est, maiestatem suppliciter exoramus, ut quod pro sancte Ecclesie fidei robore, pro Dei et uestro honore fecimus, auctoritate apostolica solemniter confirmetis. Cuius confirmationis argumentum per apertas nobis litteras significare dignemini; quas etiam, ut gaudium nostrum sit plenum, alter alteri destinare possimus. Et quoniam principum terre pars maxima,  et uniuersi fere populi multitudo, in hac re nobiscum sentit, in remissionem peccatorum suorum omnibus iniungatis, ut, si necesse fuerit, auxilium nobis et patrie unanimiter ferant.

Illud etiam cum debita reuerentia uestre suggerimus pietati, quod si nobiscum in his steteritis, si hoc, sicut rogamus, confirmaueritis, si deinceps ab ipsius crudelissimi tyranni, et nuntiorum eius, litteris, locutione, muneribus abstinueritis, unanimiter nos, sicut decet, habebitis filios et fideles. Si uero, quod minime credimus, aliam uiam aggredi ceperitis, et uestre paternitatis assertiones predictas roborare nolueritis: propitius sit nobis Deus, quia nos a uestra subiectione et obedientia repelletis. ualete.





XXIu.  Mathildis regine Anglorum ad Paschalem papam. ---Gratias agit pro litteris hortatoriis ad coniugem datis.


Summo pontifici et uniuersali pape PASCHALI, MATHILDIS, Dei gratia Anglorum regina, ita dignitatis apostolice iura dispensare temporaliter, ut cum iustitie manipulis in perpetue pacis gaudiis apostolico senatui mereatur ascribi perenniter.

Sanctitatis uestre sublimitati, o uir apostolice, gratias et laudes quantas possum refero, super his que paterna uestra caritas tanquam pro commonitorio, domino meo regi mihique dignata est iam frequenter et uiuis legatorum mandare uocibus, et  propriis destinare scriptis. Sanctissime Romane sedis apostolice frequentare limina, sanctique Patris mei pape apostolici complecti uestigia, qua licet et possum, toto quidem corde, tota anima, tota mente paternis aduoluta genibus, importuna opportunaque petitione orans, instare nec desino, nec desistam, donec exaudiri a uobis sentiam aut submissam humilitatem, aut potius perseuerantem mee pulsationis importunitatem. Non autem super hac mea temeritate, quia sic loqui presumo, uestra succenseat excellentia; non cleri populiue Romani senatus miretur prudentia. Erat enim, erat, inquam,  nobis. Anglorumque populo, tunc quidem felicibus, sub apostolica uestra dignitate sancti Spiritus alumnus Anselmus archiepiscopus noster, noster predictique populi consolator prudentissimus, atque piissimus Pater. Qui quod de opulentissimis Domini sui thesauris, quorum illum clauigerum noueramus, abundanter sumebat, id nobis abundantius erogabat, presertim cum idem fidelis Domini minister prudensque dispensator, eroganda queque et sapientie salsura plurima saporaret, et eloquentie dulcore molliret, et mirabili quodam loquendi lepore condiret. Fiebat uero sic, ut nec deforet teneris agnellis Domini lactis copia plurima, nec pascuorum ouibus, ubertas uberrima, nec pastoribus alimentorum satietas opulentissima.  Cum hec igitur secus cesserint omnia, reliquum aliud nichil est, nisi gemitu plurimo clamitet, queritans alimentum pastor, pascuum pecus, ubera fetus. Ubi dum maioris absentia pastoris, presertim Anselmi, predictis singulis fraudantur singula, seu uero potius omnibus omnia. In tanti luctus lugubrio, in tanti doloris opprobrio, in tante deformitatis regni nostri, et tanti damni ludibrio; nec restat attonite mihi, nisi, stupore sublato, confugere ad beatum Petrum apostolum, eiusque uicarium uirum apostolicum. Confugio itaque ad uestram, domine, benignitatem, ne nos, Anglorumque regni populus tanto defectu, tanto lapsu labamur. Que enim utilitas in sanguine nostro, dum in corruptionem descenderimus?  Boni igitur consulat, quantum ad nos attinet, uestra paternitas, et infra terminum, de quo uestram bonitatem dominus meus rex requirit, ita paterna uiscera super nos aperire dignemini, ut et de reditu karissimi Patris nostri Anselmi archiepiscopi gaudeamus, et debitam subiectionem sancte sedi apostolice illibatam seruemus. Ego autem saluberrimis dilectissimisque uestris edocta monitis, quantum muliebribus suppetet uiribus, adhibitis etiam mihi proborum uirorum auxiliis, toto posse nitar, ut quod uestra monuit sublimitas, mea, quoad poterit, expleat humilitas. ualeat feliciter uestra paternitas.





XXu.  Henrici u imperatoris augusti rescriptum ad Paschalem papam, ut ecclesiastici regalia et feuda sua imperio ac Cesari resignent, et decimis contenti in Ecclesia uiuant.


Cesar Paschali pape nouissime rescripsit: »Quamuis ueterem consuetudinem atque ritum a tot sanctissimis Patribus, per tot annos obseruatum, iure atque armis retinere possit, nichil tamen sua referre, si [a] pontificalibus comitis excidat, modo episcopi, Myste, monarchi, predia stipendaria, fiscos, neruos reipublice, arces, ciuitates, urbes, oppida, uicos regios, castella, reipublice atque Cesari reddant, decimis contenti uiuant, Dei et pauperum, populique causam, philosophiam diuinam interpretando, uota illustrando, Crucem Christi  preferendo, agant, atque uniuersis Christianis paupertatem atque simplicitatem Seruatoris nostri, comitum  eius emulando preluceant.«

Conuenit itaque inter pontificem maximum atque Cesarem, uti sacerdotes, flamines, pontifices maximi, minores, medioximi, omissis huiuscemodi reipublice  spinis, uictu parabili ac parco contenti, Christi preceptoris nostri, quod liceat, modestiam, paupertatem sectentur, studio litterarum operam nauent.





XXuI. Theodorici ducis Lotharingie epistola ad Paschalem. ---De cella Castiniacensi. 
[Dom CALMET, Hist. de Lorraine, Pr., p. 537.]


PASCHALI catholice Ecclesie uniuersali pontifici, THEODORICUS, Dei misericordia Lotharingorum dux et marchio, eterne obedientie perpetuum famulatum.

Quod uestra paternitas litteris sue benedictionis paruitatem meam sepius dignata est consolari, si non seruiendo, at saltem diligendo semper spero promereri; nec certe facultatis mee obsequium deficeret, si quando opportunitas appareret. Notum uobis facio, Pater et domine, quod mater mea parochialem ecclesiam, quam in alodio suo et castro habebat, Deo uouit, et ecclesie S. Apri, que Tulli est abbatia, donauit. Ita ut ad eius petitionem illius  temporis abbas, iussu episcopi, proprio sumptu monasterium edificaret ibidem, edificatum dedicari, et per cetera pro tempore ordinari procuraret. Defuncto uero abbate, sed et matre facta [f. lata] de medio, ex dissensione regni et Ecclesie, que tunc erat feruentissima, de substituendo abbate multo tempore intercessit contentio. Unde et loco qui edificari ceperat minus prouisum est. Cum igitur et ego, adhuc adolescens, presertim talibus minus intenderem, aduocatus prefati castri, qui et de nostra familia, me inconsulto monachos de Molismo in uotiuum matris mee monasterium non sincere instruxit, eisque suo tempore patrocinatus est: ipse uero, cum iam uberiore uterer consilio, causamque hanc plenius agnoscerem, inter multas postulationes  et querimonias monachorum Sancti Apri, prefatos tamen monachos extra ius et contra ordinem in alienis laboribus dispensatorie passus sum commorari, si forte per eos locus acciperet incrementum. Nunc autem uotum matris mee, donumque diutius cassari non sustinens, sed et loci monachorum incuria, detrimentum multis modis reperiens, eo semel et bis conueni, ut ad propria remearent, ut et locus priori reformaretur ordinationi. Quia ergo imprudenti commento conantur reluctari, et inuasionem possessionis nomine palliant, obsecro uos, Pater sanctissime, ut eos litteris uestre auctoritatis ab huiusmodi imprudentia reprimatis; et si forte quispiam aliud uobis tentauerit suggerere, minime audiatis, cum penes nos adhuc superstites sint  multi honesti qui huic matris mee interfuerunt donationi, cum ipse hanc testimonio omnium quotquot  in Tullensi episcopatu melioris fame sunt, possum uelimque comprobare. ualete.





S. ANSELMI ARCHIEPISCOPI CANTUARIENSIS, GODEFRIDI uINDOCINENSIS ABBATIS S. YuONIS CARNOTENSIS EPISTOLAE AD PASCHALEM.

Exstant inter ipsorum scripta, Patrologie tom. CLuII , CLIX , CLXII .





CONCILIA DE INuESTITURIS PRAELATORUM.


Quamuis ab operis proposito alienum sit conciliis generalibus immorari, haud alienum tamen uidebitur, si hoc potissimum loco nonnulla ad concilia seculi XII ineuntis de inuestituris facientia atque in codicibus ipsius temporis uindobone, Rome, et Monaci a nobis reperta addamus: canones Warstallenses et Trecenses ex codice regio Monacensi fol. 7, concilium Lateranense, in quo Paschalis priuilegium de inuestituris cassatum est, ex codice uaticano n. 1984, fol. 193, 194, unde iam textus editis melior et magis authenticus procedit.



PASCHALIS II CONCILIUM WARSTALLENSE.  CAPITULA BEATI PASCHALIS PAPAE APUD WARSTALLUM.


 Per multos iam annos Teutonici regni latitudo ab ecclesie unitate diuisa est, in quo nimirum scismate tantum periculum factum est [1 1Kb] , ut, quod [2 1Kb] cum dolore dicamus, uix pauci episcopi aut catholici clerici in tanta terrarum latitudine reperiantur. Tot igitur filiis in hac strage iacentibus, christiane [3 1Kb] pacis necessitas exigit, ut super hoc materna [4 1Kb] ecclesie uiscera misericordie [5 1Kb] aperiantur, sanctorum Patrum  instructi scripturis, qui Nouatianos [6 1Kb] et Donatistas in suis ordinibus susceperunt [7 1Kb] , prefati regni episcopos in schismate ordinatos, nisi aut inuasores aut simoniaci aut criminosi comprobentur, in officio episcopali suscipimus. Id ipsum de clericis cuiuscunque ordinis constituimus, quos uita scientiaque commendat.



PASCHALIS II CONCILIUM TRECENSE.  DECRETA PASCHALIS PAPAE APUD TRECAS.


 1. Cap. Si quis ecclesie aut ecclesiastice dignitatis ab aliqua laica persona inuestituram susceperit, et ipse et qui manum ei imposuerit deponantur et communione priuentur.

2. De uxoratis et concubinatis presbyteris id statuimus, ut penitus ab altaris ministerio sequestrentur et ecclesiasticis rebus depriuentur.

3. Nullus sibi nomen alienum usurpet, ut plerique  solent eos nominare archipresbyteros, qui non sunt presbyteri; archidiaconos, qui non sunt diaconi; decanos, qui non sunt presbyteri, id omnino interdicimus.

4. Si quis munus exigerit pro oblationibus fidelium uel pro prebendis canonicorum uel monachorum uel alicuius ecclesiastici ordinis, ab ecclesia eiiciatur et communione priuetur.



PASCHALIS II CONCILIUM LATERANENSE.  ACTIO CONCILII CONTRA HERESIM DE INuESTITURIS.


 Anno ab incarnatione Domini 1112, indict. 5, anno 13 pontificatus dicti pontificis, mense Martio, 15 Kalendas Apriles, celebratum est concilium Rome, Lateranis, in basilica Constantiniana, in quo cum dominus Paschalis [8 1Kb] papa resedisset cum archiepiscopis et episcopis, et cardinalibus et abbatibus, et uaria multitudine clericorum et laicorum, ultima die concilii, facta coram omnibus professione catholice fidei, ne quis de fide ipsius dubitaret dixit: Amplector omnem diuinam scripturam, scilicet ueteris et noui testamenti, legem a Moyse scriptam, et a sanctis prophetis. Amplector quatuor euangelia, septem canonicas epistolas, epistolas gloriosi doctoris beati Pauli apostoli, sanctos canones sanctorum apostolorum, quatuor uniuersalia concilia, sicut quatuor  euangelia: Nicenum, Ephesinum, Constantinopolitanum, Calcedonensem, et Antiochenum concilium, et decreta sanctorum patrum, Romanorum pontificum, et precipue domini mei pape Gregorii uII, et beate memorie pape Urbani [9 1Kb] secundi. Que ipsi laudauerunt, laudo; que tenuerunt, teneo; que confirmauerunt, confirmo; que dampnauerunt, dampno; que reppulerunt, repello; que interdixerunt, interdico; que proibuerunt, proibeo; in omnibus et per omnia; et in his semper perseuerabo. Quibus expletis, surrexit pro omnibus Girardus Ingolismensis episcopus, legatus in Aquitania, et communi assensu domini Paschalis pape totiusque concilii coram omnibus legit hanc scripturam: Priuilegium illud quod non est priuilegium, set uere debet dici prauilegium,  pro liberatione captiuorum et ecclesie a domino papa per uiolentiam Heinrici regis [10 1Kb] extortum, nos omnes in hoc sancto concilio cum domino Paschali papa congregati, canonicam censuram, et ecclesiastica auctoritate iudicio sancti Spiritus dampnamus, et irritum esse iudicamus, atque omnino cassamus, et ne quid auctoritatis et efficacitatis abeat, penitus excommunicamus. Et hoc ideo dampnatum est, quia in eo prauilegio continetur, quod electus canonice a clero et populo a nemine consecretur, nisi prius a rege inuestiatur, quod est contra Spiritum  sanctum et canonicam institutionem. Perlecta uero hac carta, acclamatum est ab uniuerso concilio: Amen! Amen! fyad! fiad!

Archiepiscopi qui cum suis suffraganeis interfuerunt, hi sunt: Iohannes patriarcha ueneticus, Landulfus Beneuentanus, Sennes [11 1Kb] Capuanus, Amalfitanus, Regitanus, Ydruntinus, Brundisinus, Compsanus, Giruntinus, Rossanus, archiepiscopus sancte Seuerine; episcopi Romany: Cencius Sauinensis, Petrus Portuensis, Leo Ostiensis, Cono Penestrinensis; Gerardus Ingolismensis, Galo Leonensis, archiepiscopus Biennensis, Rogerius Wulternensis, Walfredus Sennensis, Rodlandus [12 1Kb] Populiensis, Gregorius Terracinensis; Wilihelmus Siracusanus, legatus pro omnibus Siculis; Wilihelmus Troianus;  et alii fere centum episcopi, Brunus Signensis, Iohannes Tusculanensis.

Episcopi, cum essent Rome, illa die non interfuerunt concilio, qui postea lecta dampnatione nefandi prauilegii consenserunt, et laudauerunt: cardinales presbyteri urbis Rome: Boniphatius tituli sancti Marci, Robbertus tituli sancti Eusebii, Romanus tituli sancte Prisce, Gregorius tituli Apostolorum, Benedictus tituli Eudoxie, Anastasius tituli sancti Clementi, Riso tituli sancti Damassi, Romanus tituli sancte Praxedis, Iohannes tituli sancte Cecilie, Diuiczo tituli Equitii, Theobaldus tituli Pamachii, Agustinus tituli sancti Grisogoni, Rainerius tituli sanctorum Marcelliny et Petri, uitalis tituli sancte Balbine, Petrus sancti Sixti, et  Albericus sancte Sauine cardinales. Cum Rome essent, illo die non interfuerunt concilio, qui postea, lecta damnatione nefandi prauilegii, consenserunt et laudauerunt, diacones: Iohannes abbas Sublacensis, Iohannes Gaietanus, abbas sancti Andree, Leo, Gregorius, Aldo, Thobaldus, Ugo, Ruscimannus. Hii omnes in dampnatione predicti prauilegii consenserunt, cum abbatibus et innumerabili multitudine, tam clericorum quam laycorum.




ANNO DOMINI MCXIX
GELASIUS II PONTIFEX ROMANUS





uITA GELASII II AUCTORE PANDULPHO ALETRINO FAMILIARI






MONITUM

1. Pontificatum Gelasii II Ordericus uitalis in Historia eccles. sic describit initio libri X: Anno ab Incarnatione Domini 1118, indictione XI, defuncto Paschale papa, Ioannes Caietanus, Romanorum pontificum antiquus cancellarius et magister, in Gelasium papam electus est; et, contradicente imperatore, a Romano clero canonice consecratus. Et infra: Gelasius papa eruditione litterarum apprime instructus fuit, et longa exercitatione  calluit; sed non plene duobus annis Romane Ecclesie prefuit. Imo nec uno integro; nam infra iterum ait, Anno ab Incarnatione Domini 1119 indict. XII, Gelasius II papa, Iu Kalend. Februarii, apud Cluniacum mortuus et sepultus est. Diem mortis habemus ex Chronico Beneuentano auctoris ceui, scilicet Iu Kal. Februarii: cumque in epitaphio mox dando dicatur bina duntaxat dies defuisse integro pontificatus eius anno, consequens fit electum fuisse ultimo Ianuarii precedentis anni. Denique quia uite auctor, presens uidensque, ordinatum dicit infra Kalendas Martias, que anno isto occupabant feriam u, intelligo eam ceremoniam factam Dominica precedenti, id est 24 Februarii, eademque S. Mathie apostolo sacra.

2. Ex Chronico Cluniacensi habemus, quod Gelasius papa Cluniaci sepultus sit, inter crucem et altare quod post crucem magne basilice est. Eius hoc epitaphium, ueluti ex eodem Chronico acceptum, recitat Oldoinus noster hisce uerbis: D. O. M. Gelasius II, pontifex maximus, Henrici Iu imperatoris, clades plurimas Italie inferentis, et Mauritium Bracharensem pontificem esse contendentis, furorem timens, in Galliam cum meliori S. R. E. cardinalium parte ad Ludouicum uI fugiens, cum Plagoniam appulisset, ualetudinarius ex pleuriti factus, properante illi obuiam Ludouico, Cluniaci moritur; et ibidem hoc in loco sepelitur, circa annum Christi 1119 et pontificatus sui primo: cui mox Guido, uiennensis antistes, Burgundiorum ducis filius, in pontificem Romanum, sub Callisti II nomine a sacro cardinalium cetu suffectus est.

3. Sed epitaphium hoc noue prorsus compositionis, neque hoc seculo antiquioris esse, nemo non uidet. Pluris igitur faciendum, quod ibidem fortassis antiquitus legebatur, et etiamnum habetur sub nomine auctoris Petri Pictauiensis monachi, hoc tenore:

uir grauis et sapiens actu uerboque Ioannes:
Cum prius ex monacho pro multa strenuitate
Archileuita foret et cancellarius urbis;
Presule Paschali meritis ad sidera rapto,
Promeruit tandem sacram conscendere sedem,
Dignus post primum Gelasius esse secundus.
Sed quia rege fuit non precipiente leuatus,
Horrendum fremuit princeps; et filia dulcis,
More suo, profugum suscepit Gallia patrem.
Si licuisset ei  sub ipso
uirtus, et pietas. et honestas cresceret omnis,
Et pax Ecclesie toto floreret in orbe.
Iam rapuit mors atra uirum, cum pontificatus
uix ageret primum pastor uenerabilis annum
Bina dies iam restabat, cum Cluniacensi
 Dormiit in proprio Romani iuris asylo.
Hic igitur positus, dilectos inter alumnos,
Cum Patribus sanctis requiescit, et optat, ut orbis
Conditor et iudex ueniat quandoque potenter,
Et cineres lapsos sub pristina membra reformet.
Felix inde nimis semper, Cluniace, manebis,
Quod Pater orbis apostolicus, summusque sacerdos
Ecclesie matrisque tue specialis, apud te
Transiit ad superos, in te requiescit humatus.
Nec minus hinc etiam felicem credimus illum,
Cui dedit ipse pius magno pro munere Christus
Ut monachi monachum patrem quoque pignora chara
Iugiter aspicerent, lacrymisque rigando sepulcrum
Sacris in precibus specialem semper haberent.

4. Miror porro, quomodo Martinus Polonus et Wernerus Rolleuink Gelasio ascripserint annos 11, dies 5; Gotfridus uiterbiensis, annum 1, dies 6; Stella, annum 1, menses 5. uitam illius accurate descripsit prelaudatus Pandulfus, Hugonis de Alatro, cardinalis presbyteri SS. apostolorum nepos, tunc apud pontificem uiuens, et omnibus presens: quam Baronius quidem pene integram Annalibus suis inseruit, sed  sepius interrumpere debuit: quare opere pretium censui eam continua serie hic integram dare ex nostro ms.



INCIPIT uITA.


 1. Gelasius, qui et Ioannes, natione Caietanus, sedit anno uno. Hic a nobilibus iuxta seculi dignitatem parentibus feliciter educatus, litterarum studiis pura mentis intentione est traditus: in quo paruo satis in tempore queque sunt puerorum addiscens, ultra ceuos suos omnia memorie commendauit. Hinc a sancte recordationis D. Oderisio abbate petitus ad seruiendum inibi, tanquam in monasteriorum omnium capite ac principie, est assignatus deuote, et deuotius a iam dicto abbate susceptus, ac cum non paucis aliis regulariter conuersatus. Ubi uiris ad omnia peritissimis, quorum in monasterio non parua copia inerat, ad liberales artes addiscendas adiunctus, et ipsas, pre omnibus fere aliis diuersarum regionum preclare indolis  pueris, artes in breui, et monasticum ordinem plene addiscit; et per aliquantum tempus in monasterio Patris Benedicti sanctissimi irreprehensibiliter conuersari curauit. Hoc tempore Romana Ecclesia non modicum consuetis tergiuersationibus fatigata, fluctu plurimo laborabat. Siquidem Guilbertus quidam, olim Rauennatium dictus archiepiscopus, homo litteratus et nobilis, et qui Deo forsitan placuisset nisi hoc piaculum fieret, ab imperatore Teutonico Henrico Maiore, contra papam Gregorium, in ipsa Petri cathedra et uiolenta est intrusione locatus, et non paruis temporibus tyrannice incubauit: qui preter innumera praua que gessit, quamdam sue fecis plantam adeo temerariam et sub uulpe quodammodo latentem reliquit, ut totus mundus  hodie eius poma mortifera mandere cogatur. Destruat illam ergo Omnipotens: de quo attamen  inuasore in gestis pape Paschalis est aliquatenus prehabitum.

2. In diebus illis, non  absque Spiritus consolatoris oraculo, Fr. Ioannes Caietanus, iam adolescens, monachus Casinensis, ab omni simul catholica Ecclesia et Urbano papa, qui preerat, in tantarum perturbationum auxilium ac consilium partemque sollicitudinis est euocatus; ut sic tandem aliquando in summe plenitudinem potestatis, diuina suffragante clementia, prout manifestabunt sequentia, leuaretur. Gratia sit B. Petro, apostolo Iesu Christi, qui tam probum iuuenem, in primis quidem filium, sibique dignum postea adoptauit uicarium. Ecce dominus Urbanus, primum Ostiensis episcopus, postea papa Romanus  irruente persecutione Alemannica in tantum miseriarum per Gibertum est astrictus, quod, pretermissis aliis, a quodam famosissimo uiro atque illustri Petro Leonis in insula Lycaonia, inter duos egregii Tiberis pontes, uix ab inimicorum insidiis sustentatus, matronarum Romanarum et aliquando muliercularum pauperum eleemosynis regebatur. Tunc papa litteratissimus et facundus Fr. Ioannem, uirum utique sapientem ac prouidum sentiens, ordinauit, admouit , suumque cancellarium ex intima deliberatione instituit, ut per eloquentiam sibi a Domino traditam, antiqui leporis et eloquentie stylum. in sede apostolica iam pene omnem deperditum, sancto  dictante Spiritu, Ioannes Dei gratia reformaret, ac Leoninum cursum lucida uelocitate reduceret.

3. Decedente itaque papa de hac uita, successit  illi Paschalis. Cui cancellarius ipse indiuidua semper in infinitis aduersitatibus caritate cohesit, eiusque senectutis baculus in omnibus et per omnia perdurauit. A quo sane pontifice, inter alia sancta que fecit, Gregorium de Ciccano, Aldonem de Ferentino, Petrum Pisanum, Chrysogonum et Hugonem Pisanos, Hugonem de Alatro, Crescentium atque domnum Saxonem de Anagnia, Gregorium Caietanum, scriptores suos omnes ac capellanos, presbyteros, diaconos et cardinales cum non paucis aliis in his et ordinibus minimis, fecit certis temporibus promoueri. Romanos omnes clericos, maiores atque minores, abbates et abbatissas, sanctimoniales et monachos, omnesque insimul pauperes et dulcibus refouebat sermonibus, et necessaria corporis  ipsis et multis aliis de his que honeste acquirere poterat, ministrare studebat. Quanta uero in captiuitate Teutonica, ab impio compatre suo Henrico tyranno pertulerit; qualiter eidem pater uiduarum et orphanorum, neruo constrictus, in faciem ipsam restiterit, ex benefactis aliis quilibet studiosus aduertat; eumque Petrum alterum contra nouum Simonem nominet. Diaconiam Rome, quam S. Mariam in Cosmedim uulgariter nuncupant, sibi cardinali diacono a D. Paschali commissam  in auro uel argento, in libris seu paramentis, in domibus innumeris, in fundis atque casalibus, in religione precipue, in quantum Roma patitur, super omnes alias inaltauerit, requirenti sagaciter luce clarius enitescet. Casinensi cenobio, tum ob  B. P. Benedicti ecclesiam et meritam reuerentiam, tum quia in ipso monastice religionis habitum sumpserat, conuersionis sue primordia reducens ad animum, sanctamque uitam Patrum inibi Domino seruientium sedula mentis cogitatione pertractans, non tantum in his que ad Deum pertinent irremissius gubernare, uerum etiam extra, contra repugnantes insidias malignantium, turrim inexpugnabilem semetipsum exponere omni conamine et omni nisu curabat.

4. Interim autem Paschali papa defuncto, uenerabilis P. D. Petrus Portuensis episcopus, qui primatum post papam per longa iam diutius tempora detinuerat; cumque eo omnes presbyteri ac diaconi  et cardinales de eligendo pontifice et in communi communiter et singulariter singuli pertractare ceperunt de D. cancellario, in monasterio Casinensi commanenti. De his sic gestis modis omnibus inscio nuntius comparuit, qui cancellarium ipsum, iuxta quod acceperat in mandatis, ad cardinales Romam cum omni faceret celeritate redire. Quid mora? Tristis Fr. Ioannes, mortemque tanti Patris uoce porrectiori rememoratus, prout erat obedientie filius, paruit, mulam ascendit, maturatoque itinere Urbem intrauit, fratres ac filios commonuit, adiurauit. In crastinum uero, secundum quod condixerant  Honorabilis Pater C. Portuensis, Centius Sabinensis, uitalis Albanensis, Lambertus Ostiensis episcopi Diuiso [Bar. Domnizo] S. Martini,  Bonifacius S. Marci, Desiderius S. Praxedis, Petrus Pisanus S. Susanne, Ioannes de Crema [Bar. de Ceruia] S. Chrysogoni, Saxo de Anagnia S. Stephani in Celio monte, Amicus S. Crucis, Sigizo S. Sixti, Amicus SS. Nerei et Achillei, Ioannes S. Cecilie, Deusdedit S. Laurentii in Damaso, Anastasius S. Clementis, Ranerius SS. Marcellini et Petri, Benedictus S. Petri ad uincula, Chunradus S. Pudentiane, N. SS. Ioannis et Pauli, Theobaldus S. Anastasie, Guirardus [B. Gerardus] S. Prisce, Guido S. Balbine, Gregorius S. Laurentii in Lucina, et sex alii presbyteri cardinales , item Gregorius  S. Eustachii, qui et abbas S. Andree, Oderisius Sangretanus [Ciacc., de Sangro B., Sacristanus] S. Agathe, qui postea abbas Casinensis est effectus, Roscemannus S. Georgii, Henricus S. Theodori, qui et Mazariensis decanus, Aldus SS. Georgii et Bacchi. Petrus Leonis SS. Cosme et Damiani, comes S. Marie in Aquiro, Chrysogonus S. Nicolai in carcere Tulliano, Stephanus S. Lucie de silice, Gregorius S. Angeli et octo alii diaconi cardinales; Nicolaus primicerius cum schola cantorum, subdiaconi palatii omnes, archiepiscopi complures, sed et alii minoris ordinis clerici multi, Romani de senatoribus ac consulibus aliqui, preter familiam nostram.

5. Hi omnes, uitantes scandalum quod in huiusmodi  electionibus pro peccatis nostris accidere , credentes locum tutissimum, ueluti qui curie  cedit, in monasterio quodam quod Palladium dicitur, infra domos Leonis et Centii Fraiapane pariter conuenerunt, ut iuxta scita canonum de electione tractarent. In quo loco uidelicet, post disceptationem diutinam ac uoluntates diuersas, nunc hec nunc illa petentes, tandem aliquando communicato consilio, illo etiam mediante qui fecit utraque unum, pari uoto ac desiderio in hoc unum unanimiter concordarunt, uti D. Ioannem cancellarium in papam eligerent et haberent. Nec mora, captus ab omnibus, laudatur ab  omnibus, approbatur nec non et ab episcopis: quorum prorsus nulla est alia in electione Romani pontificis potestas, nisi approbandi uel contra, et ad communem omnium, cardinalium primum  et aliorum petitionem electo manus solummodo imponendi. Sic inuitus ac renitens D. Ioannes Caietanus hodie est in papam, ut Gelasius, Spiritus sancti gratia mediante, electus, et ab omnibus communiter in summa sede locatus, cunctis Dei magnalia collaudantibus.

6. Hoc audiens, inimicus pacis atque perturbator, prefatus Centius Fraiapane, more draconis immanissimi sibilans, et ab imis pectoribus trahens longa suspiria, accinctus tetro gladio sine mora cucurrit, ualuas ac fores confregit, ecclesiam furibundus  introiit: inde custode remoto papam per gulam accepit, distraxit, pugnis calcibusque percussit, et tanquam brutum animal intra limen ecclesie acriter calcaribus cruentauit; et latro tantum dominum per capillos et brachia, Iesu bono interim dormiente, detraxit, ad domum usque deduxit, inibi catenauit et clausit. Tunc prefati episcopi, cardinales omnes ac clerici, et multi de populo qui conuenerant, ab apparitoribus Centii modo simili uinciuntur, de caballis ac multis capite uerso precipitantur, exspoliantur, et inauditis undique miseriis affliguntur, donec aliqui semiuiui ad domum tandem propriam remearunt. Malo suo uenit, qui fugere non potuit. Facta autem hac uoce conuenit multitudo Romana, Petrus prefectus urbis, Petrus  Leonis cum suis, Stephanus Northmannus cum suis, Stephanus de Petro cum suis, Stephanus de Theobaldo cum suis, Stephanus de Berizone cum suis, Stephanus Quatrale cum suis, Bucca Pecorini [alias Bucca porcina] cum suis, Bonesci cum suis, Berizasi cum suis; regiones 22 Romane ciuitatis, Transtiberani et Insulani, arma arripiunt, cum ingenti strepitu Capitolium scandunt, nuntios ad Fraiapanes iterato remandant. Papam captum repetunt. Nil more: territi Fraiapanes, presertim dominus Leo, impietate subdola pius, papam illico reddidit, pedes eius amplexans clamat irremissius: Domine, miserere; et sic peccatis nimiis exigentibus, ut iterum ecclesiam elatis cornibus uentilaret, euasit.

 7. Tunc sanctus papa leuatur, niueum ascendit equum, coronatur, et tota ciuitas coronatur; per uiam sacram gradiens Lateranum ascendit, bannis insignibusque aliis eum precedentibus pariter et sequentibus, iuxta Romanum ritum moremque. Sedit itaque papa, sicut uidebatur, in pace; frequentabant eum comites et barones: et qui pro responsis aliquibus ueniebant, recipiebantur benigne; et, donec finito negotio pro quo cuncti conuenerant accepta benedictione redirent, tanquam a patre filii benigne per omnia tractabantur: itaque curia tota in pace habebat omnia que per Dei gratiam possidebat. Redicre omnes illinc atque istinc extra Urbem morantes, rediit inter alios Hugo Magnus ac nimium honorabilis a Circea arce, quam ei, ob rabiem Teutonicam  iterum precauendam, ad omnia prouidus quondam Paschalis papa homini nobili et illustri nouiter commendauerat, quanquam papa nouus  reddi Terracinensibus per nuntios apicesque mandauit.

8. Omnibus igitur undique congregatis, conferebatur ab omnibus, quando certis temporibus papa et promoueri pariter et consecrari deberet: equidem diaconus, non presbyter erat. Sed antiquus hostis, ceu fecit olim in celo, pacem tantam in longum nulla durare penitus ratione permisit. Nam, dum hec agerentur, quidam intempeste noctis silentio ad dictum D. Hugonem cardinalem directus est   cui et Henricum, dictum imperatorem Romanum, armatum contra papam in S. Petri porticum diceret aduentasse. Quid morer? nec opus est. Papa per cardinalem presciuit; et  manibus adducitur famulorum; et sic caballo subuectus, ad domnum Bulgamini nocte ipsa confugiens latuit.

9. Fugimus et omnes cum eo. Mane autem facto turbati omnes atque stupefacti , fuit nempe consilium ut fugam caperemus per mare, quod et factum est: siquidem flumen Tiberim maturato intrauimus, et per galeas duas ad portum usque descendimus. Celum  et terra et mare ubique, et pene omnia que in eis sunt aduersum nos coniurarunt: nam celum grauem pluuiam, grandines et tonitrua, coruscationes ac fulgura frequentabat; mare ac Tiberis tam duris tempestatibus Petri uicario rebellabant, ut uix in portu uiui remanere possemus, nedum mare intrare. Seua insuper iam per ripam Alemannorum barbaries tela contra nos misto toxico iaciebant; minitabantur etiam nos intra aquas natantes pinnaci [an., picco] igne cremare, nisi papam et nos in eorum manibus redderemus: et, credo, capti essemus, si nox et ira fulminis illos non impedisset. Quid ad hec, quid miserrimi facerent? Ceperunt, imo cepit D. Hugo cardinalis et presbyter papam nostrum in  collo, et ad castrum S. Pauli Ardeam de nocte sic portauit. Die uero altero in aurora rediere Teutonici, predam de nobis facere gestientes. Iuratum est eis tandem quia papa fugisset, et, Deo tibi gratias, recesserunt a nobis.

10. Interim retentauimus si mare adhuc ualeremus intrare; papam de nocte reduximus, cum eo non sine periculo marinos fluctus attigimus, et die tertio ripe Terracinensi uiui uix applicuimus, et in quarto portum Caietanum intrauimus, ubi ab illis hominibus nimis honorifice et suscepti fuimus et benigne tractati. Discurrit fama per terram et per uicinas illas. Conuenerunt archiepiscopi, Sennes Capuanus, Landulfus Beneuentanus, Alfanus Salernitanus, Maximus Neapolitanus, Riso Barisanus, Hubaldus  Tranensis, Baialardus Brundisinus, et quamplures alii de Apulia et Calabria, cum Guillermo Troiano et diuersarum regionum episcopis, Gibaldus abbas Casinensis et Sigenulfus de Caueis cum abbatibus aliis. In presentia quorum idem dominus papa, per manus Lamberti Ostiensis, Petri Portuensis, uitalis Albanensis episcoporum, cooperantibus archiepiscopis et episcopis multis, assistentibus aliis uiris religiosis, et cum eis Guillermo duce Apulie, Roberto principe Capuano, Roberto de Aquila, aliisque baronibus pluribus, qui tunc ei omnes fidelitatem fecerunt, existente clero ac populo infinito, sancto dictante Spiritu, et effectus est presbyter, et in papam Gelasium infra Kalendas Martii consecratus: ubi Petrum Rufum diaconum cardinalem, Baronem subdiaconum,  et me Paudulfum ostiarium  in lectorem et exorcistam promouit, et plures alios in minoribus gradibus ordinauit: Letum nomine, uerulanum episcopum a D. Paschale papa factum atque depositum sue dignitati restituit; Chrysogonum diaconum, cancellarium fecit: ibique per totam Quadragesimam demorantes, festiuitatem paschalem Capue solemniter celebrauimus.

11. Nobis uero sic iam quomodolibet respirantibus, superuenere qui dicerent, quod Gaiete per susurrum primum senseramus, Henricum illum barbarum, quemdam Mauritium nomine Bracharensem episcopum, quasi nouum simulacrum in loco pape struxisse, et sic illum intrusum papam suum Gregorium nominasse. Ecce de recidiuo uulnere recidimus  in typum antiquum. Addidit nuntius inde, quod castrum prope turriculam, a fratribus S. Andree detentum, idem barbarus obsideret. Resumpsit papa uires; duci Guillermo ac principi Capuano Roberto aliisque baronibus dedit firmiter in mandatis, ut omnes contra barbarum arma cito pararent. Dixit, et factum est. Paratur papa ad reditum; redeunt barones cum eo. Inde ad S. Germanum, uidelicet Casinense cenobium, deuenimus; ubi Guillermum ducem per dies aliquot exspectauimus. Interim Laudo dominus de turricula, Oddo, Coctus ac Gisolphus fratres eius cum eo acriter cum rege pugnabant; faciunt contra machinas, uimina, balistas et arcus. Ibi primum rete contra petrarias ab astuto illo tyranno, ad turres operiendas, damnum plurimorum  et proficuum multis ingenium exquisitum et inuentum est. Ibi, mirabile dictu! canis, fidele animal, Armico cuidam ipsorum dominorum castellulo [an Arnico . . . Castellano.], breues suspensas a collo, modo turriculam intrans, modo de eadem ad Runcum festinato regrediens, alternatim illis dominis, extrema multoties quecunque sibi dictauerant, utens quodammodo ratione, fideliter quotidie reportabat.

12. uenit dux ad papam interea: tum ceperunt reditum maturare. Quod Henricus persentiens, infecto negotio ab castello remotus est, et uia ipsa qua uenerat, irato sibi domino, Alemanniam rediit, idolo quod plasmauerat in urbe relicto. Tunc papa  uellet multum, quam reddi nimis inconsulto precepit, Circeam arcem habere. Igitur dux et princeps cum baronibus rediere; papa in propria, scilicet in Campaniam, ueniente, sui eum non sine pretio receperunt: et ita pedetentim, magis peregrini quam domini Romam, sicut Deus nouit, intrauimus. Latuit dominus papa, melius quam hospitatus est in ecclesiola quadam, que S. Marie in secundo cereo dicitur, inter domos illustrium uirorum Stephani Northmanni, Pandulfi fratris eius et Petri Latronis Corsorum, ibique de imminentibus periculis, presertim de intrusione Bardini, cum tota scilicet ecclesia diligentius conferebat. Cui quidam de cardinalibus, Desiderius S. Praxedis, prope etenim erat festiuitas  ad cantandum  in ipsamet ecclesia missam simplicitet eum quodam uespere inuitauit, sed nimium simplicius a papa est concessum. Die autem crastina, etsi displicuerit multis, quia ecclesia esset in fortiis Fraiapanum, freti tamen Stephani Northmanni et Crescentii Gaietani, eiusdem pape nepotis, antiquis strenuitatibus, itum est et cantatum.

13. Necdum adhuc celebratis officiis, ecce cum non parua manu militum et peditum et aliorum procacium impii Fraiapanes apparent, irruunt, lapides et spicula mittunt, nostros affligunt, multi pauculos atterunt. Resistit miles Northmannus et Crescentius gloriosus cum eo; resistunt undique nostri. Iacula mandata remandant, ensis atteritur ense, lancea retus a retunditur;

 Hinc pedites, illinc miles cadit undique stratis;
Undique pugna grauis. Papam cupit iste tenere,
   Iste tuetur eum, miles utrimque cadit.
Turba ruunt, pedites saliunt muros, capiuntur ex nostris aliqui non tamen eximii. O quantus luctus omnium! quanta precipue lamenta matronarum! que papam solum, tanquam scurram per campos, sacris pro parte uestibus restitutum, quantum equus poterat, fugientem uiderunt. Hunc crucifer sequitur: cecidit; muliercula quam tunc inuenit abscondit, sonipedem crucemque recondit, et in sero reduxit.

14. Iam quota parte diei acriter est ab utrisque pugnatum! Cum Stephanus Northmannus, credens  papam in tuta fugisse, taliter Fraiapanes alloquitur: »Quid, inquit, facitis? quo ruitis? papa, quem queritis, iam recessit, iam fuga elapsus est: nunquid et nos perdere cupitis? Et quidem Romani sumus, similes uobis, et si dici liceat, consanguinei uestri. Recedite, rogo, recedite, ut et fessi pariter recedamus.« Ad hanc itaque uocem nepos eius Leo Fraiapane gemebundus, audiens papam liberatum, cum insano fratre Centio aliisque recessit: redierunt et nostri, non omnes. Interim papa, utrobique petitus, demum intra campos S. Pauli ecclesie adiacentes, fessus, tristis et eiulans inuentus est et reductus. Die illo prandium cum cena fit unum; inter spem et metum animi cunctorum nutabant  dolentes. Et quantum ad diem, per longa tempora memorabilem, consiliatum est; nox consilium dirimit.

15. Sane die altero quique secundum libitum hec et illa audentes, papa post omnium sententias dixit: »uiri fratres et filii, sicut non longe malum est, ita non longo opus est nec nouo sermone. Sequimini patres nostros, quoniam ualde bonum est antiquos sequi parentes; sequamur nichilominus Euangelium; quandoquidem uiuere in ista ciuitate non possumus, fugiamus in aliam; fugiamus Sodomam, fugiamus Aegyptum. ueniet, credite mihi, ueniet aliquando tempus cum uel omnes pariter, uel quos Deus permiserit, flante Austro, redibimus, et tempora meliora redibunt. Ego coram Deo et Ecclesia  dico, si unquam possibile esset, mallem unum imperatorem quam tot: ubi unus nequam, saltem perderet nequiores, donec quoque de illo euidentem iustitiam faceret imperatorum omnium Imperator.« Ad hoc omnes pariter una uoce clamauerunt: »Fiat sic, fiat,  fiat.« Singula itaque singulis iuxta modum omnium ac mensuram, omni tarditate seposita, Ecclesie ministeria personis assignata sunt et concessa. uenerabilis D. Petrus Portuensis episcopus loco pape uicarius constitutus: cardinales aliqui ei sunt in auxilium sociati. uiro reuerendissimo et sagaci, domino et auunculo meo, Hugoni cardinali apostolorum, Beneuentane urbis custodia, prout postea uidebimus, non sine Spiritus sancti oraculo est commendata. Nam paulo post deficiente  papa, nisi ipse resisteret et mille modis sagaciter obuiasset, Northmanni illam hodie et non papa tenerent. Nicolao seni cantorum schola conceditur; Petro dicto prefecto, per quem domino nostro sancte memorie pape Paschali plurima mala prouenerunt, occasione ista  prefectura Urbis nequam et indignissimo homini stabilitur. Princeps et clypeus omnium pariter curialium, Stephanus Northmannus, collaudantibus omnibus protector ac uexillifer, in Dei Patris nomine nimis efficaciter ordinatur, et ad Urbis custodiam cum iam dictis aptatur.

16. Nauibus interea pluribus aliis pro tempore preparatis, quia per terram non poterat, nobis Beneuentum iungentibus, papa mare intrauit, atque  post dies aliquot Pisas prospere applicuit . Exierunt cum eo domnus Ioannes Cremensis, Guido S. Balbine, et de diaconis cardinalibus domnus Petrus Leonis, Gregorius S. Angeli, Rosemannus atque Chrysogonus. Sed et de Romanis nobilibus Petrus Latro et Ioannes Bellus, frater Petri prefecti, et quidam minores alii clerici siue laici, preter ipsorum domesticos et custodes. Hi omnes cum papa simul honorifice satis atque solemniter ab innumera cleri ac populi multitudine Pisis recepti sunt et tractati. Ubi idem papa inter alia multa super uerba Psalmiste: »Dixi, pronuntiabo aduersus me iniustitias meas Domino, et tu remisisti impietatem cordis mei  ,« sermonem talem habuit, qualem certe uix faceret Origenes in carne. Ibidem igitur aliquandiu commorans, queque sui officii libertate plenaria tractans, mare iterum introiuit, et sic ducente Domino portum S. Aegidii sanus cum suis  omnibus et incolumis attigit, ubi a uenerabili abbate Hugone ac illius monasterii fratribus undecunque confluentibus cum maxima laude est et honore susceptus. Qualiter quoque inibi quam bene, quam largissime ab eis fuerit diutius pertractatus, satis manifestum est. Illic omnes episcopi atque monachi, nobiles atque ignobiles cuiuscunque ordinis, pari modo conueniunt, quippe pro suo modulo deseruire parati. Abbas Cluniacensis D. Pontius adueniens, cum munusculis aliis triginta equitaturas preparauit; decem uero abbas S. Aegidii cum donariis aliis: cum quibus et cum aliis equitauit dominus papa per terram illam. In uiciniis quoque illis, cooperantibus urbium uicinarum plurimis episcopis, ecclesiam S. Cecilie de Stagello, ecclesiam  S. Siluestri de Fillauo, S. Stephani de Tornaco dedicauit, et terminos lapideos infixit, quos absque maledictione perpetua, nulli unquam ad damnum uel loci uel alicuius rei transgredi quandoque licebit.

17. Inde papa ingrediens absque mora, per Podium in Franciam properauit: et inter uillas alias, ubi fuit uice B. Petri susceptus, Cluniacense adiit monasterium, in quo, iuxta tanti loci potentiam et secundum quod apostolicum uirum condecuit, receptus est, omnesque bene et optime intrarunt cum eo archiepiscopi et episcopi terre, sed et reges et principes, tanquam si Petrum uiserent, tam per se quam per nuntios cum non paruis muneribus sedule eum frequentabant. Qui omnes unanimiter a tanto Patre ac domino plenioribus brachiis caritatis  amplexi, de letis qui ueniebant letiores effecti, demum celestibus ferculis medullitus epulati, redibant. Tractabat uir sanctissimus qualiter et his quos secum duxerat, et quos in urbe reliquerat in omnibus et per omnia prouideret. Et quidem multa iam ad libitum, Domino iuuante, peregerat, cum iam quasi in portum fere se deductum congaudens, subita passione correptus, quam a costa Greci pleuresin appellari iusserunt, suis ac multis fratribus undique conuocatis, facta confessione ac sumpto corpore cum sanguine Redemptoris, et iuxta formam monasticam strato terre corpusculo, sancta illa anima carne soluta est, hinc ad celum Petro duce conscendens. Corpus honorabiliter intra limen  Cluniacensis cenobii requiescit in pace. Amen. Quem Romani, qui aderant et qui Rome remanserant, clerus omnis ac populus et defleuerunt tunc, et quasi patrem iustitie, nolentes consolari, deflebant; et cessauit episcopatus dies 15  .





NOTITIA DIPLOMATICA IN EPISTOLAS GELASII II.


+ In Gelasii bullis solent hec uerba addi: EGO GELASIUS ECCLESIAE CATHOLICAE EPISCOPUS, SIGNUM MANUS MEAE: DEUS  IN LOCO SANCTO SUO .

Subscripserunt:

    ep. Ostiensis Lambertus inde a d. 21 Mart. 1118.
    ep. Portuensis Petrus
    ep. Sabinensis Crescentius
    presb. card. tit. apostolorum. . . . . . . Hugo inde a d. 21 Mart. 1118.
    presb. card. tit. S. Balbine. . . . . . . . Guido
    presb. card. tit. S. Laurentii in Damaso. Deusdedit
    presb. card. tit. S. Susanne . . . . . . . Petrus inde a d. 21 Mart. 1118.
    diac. card. S. Adriani. . . . . . . . . Petrus
    diac. card. SS. Cosme et Damiani. . Petrus
    diac. card. S. Georgii. . . . . . . . . Rossemannus
    diac. card. S. Marie . . . Romualdus
    diac. card. S. Marie in Aquiro . . . . Comes
    subdiaconus cardinalis et abbas S. Laurentii foris muros Amicho die
    26 Sept. 1118.


Date bulle sunt p. m. Chrysogoni S R. E. diaconi cardinalis.





GELASII II PONTIFICIS ROMANI EPISTOLAE ET PRIuILEGIA.



I. Ad A. priorem ecclesie S. Frigdiani Lucensis et eius fratres, sub proprio Ioannis, quo ante susceptum pontificatum appellabatur, nomine. 
[MURATORI, Rer. Ital. Script. III, I, 384.]


R.  I[OANNES] Ecclesie Romane diaconus, nunc, disponente Domino, in pontificem electus, karissimis in Christo filiis A. priori ecclesie S. Frigdiani, et eius fratribus, salutem et apostolicam benedictionem.

Sicut ipsi nostis, priorem uestrum dominus noster papa ad hoc in Lateranensem duxit ecclesiam, ut una cum ea in uno semper caritatis uinculo  permaneret. Diuersas enim animas, prout Scripture sacre series manifestat, una in Christo caritas unas facit. Ea propter uenientem ad uos filium nostrum u., Lateranensis Ecclesie priorem, dilectioni uestre presentibus litteris commendamus, ut in his que necessaria sunt, et in clericis maxime, uestrum ei auxilium conferatis, quatenus domus uestra cum Lateranensi, cooperante Deo, in dilectionis et caritatis semper unitate permaneat. Quidquid enim ei impenditis, nobis impensum ascribimus. Exiguitatem nostram, et labores nostros, ac totius Ecclesie uestris orationibus commendamus.

Datum Laterani IX Kal. Mart.



II. Ad clerum et plebem Romanam.---Commendat eorum constantiam aduersus intrusum pseudopapam. 


GELASIUS episcopus, seruus seruorum Dei, dilectis in Christo filiis clero et populo Romano, salutem et apostolicam benedictionem.

 Dilectionis uestre Domino gratias agimus, quod unanimiter persistentes, communicare tenebrarum operibus noluistis. Audiuimus etiam, quondam [quoniam] ille amicus noster dominus imperator, familiarem nostrum Mauritium Bracarensem archiepiscopum, antea sibi super tractanda pace legatum, in nostram Ecclesiam ingesserit. De quo sciatis quod dicitur olim secundum consuetudinem, confirmatione, consecratione  pallium accepisset a nobis, et nos ab ipso secundum statuta canonicum iuramentum fidelitatis et obedientie recepimus, etc. Rogamus ergo dilectionem uestram, atque precipiendo mandamus, ut ab eo uos tanquam ab excommunicato, periuro, inuasore, et sancte matris Ecclesie ac fidei catholice constupratore abstineatis,  etc.

Datum Caiete, etc.



III. Ad Iordanum archiepiscopum Mediolanensem.---De Landulpho restituendo. 
[MURATORI, Rer. Ital. Script., u, 505.]

G. episcopus, seruus seruorum Dei, uen. fratri IORDANO Mediolanensi archiepiscopo salutem et apostolicam benedictionem.

Frater iste Landulphus ab Ecclesia sua se queritur  exturbatum. Quod autem ab eo queritur ut titulationis sue certificationem exhibeat secundum B. Gregorium ridiculum demonstratur. Quod enim ait, iuxta eiusdem beati Gregorii dicta et legum statuta probare debet, alioquin non est huic calumnia huiusmodi occasionibus impingenda: sed nisi alia causa impediat, sue restituatur ecclesie.

Datum Gaiete Idibus Martii.



Iu. Ad Gallos.---Mandat ut se contra Mauritium Bracarensem episcopum, ab Henrico imperatore in sedem intrusum pseudopapam, arment. 
[MANSI, Concil., XXI, 166.]


GELASIUS, seruus seruorum Dei, archiepiscopis, episcopis, abbatibus, clericis, principibus et ceteris per Galliam fidelibus, salutem et apostolicam benedictionem.

Quia uos Romane Ecclesie membra estis: que in ea nuper acta sunt dilectioni uestre significare curamus. Siquidem post electionem nostram dominus imperator furtiue et inopinata uelocitate Romam ueniens, nos egredi compulit. Pacem postea et  minis et terroribus postulauit, dicens que posset se facturum, nisi nos ei iuramento pacis certitudinem faceremus. Ad que nos ista respondimus: »De controuersia que inter Ecclesiam et regnum est, uel conuentioni, uel iustitie libenter acquiescimus, loco et tempore competenti, uidelicet Mediolani, uel Cremone, in proxima beati Luce festiuitate, fratrum nostrorum iudicio, quia a Deo sunt iudices constituti in Ecclesia, et sine quibus hec causa tractari non potest. Et quoniam dominus imperator a nobis securitatem querit, nos uerbo et scripto eam promittimus, nisi ipse eam interim impediat. Alias enim securitatem facere nec honestas Ecclesie, nec consuetudo est.« Ille statim, die uidelicet post electionem  nostram quadragesimo quarto, Mauritium Bracarensem episcopum, anno preterito a domino predecessore nostro Paschali papa in concilio Beneuenti excommunicatum, in matris Ecclesie gremium [al. inuasionem] ingessit. Qui etiam cum per nostras olim manus pallium accepisset, eidem domino nostro, et catholicis successoribus, quorum primus ego sum, fidelitatem iurauit.

In hoc autem tanto facinore nullum de Romanis  dominus imperator, Deo gratias, socium habuit: sed Guibertini soli, Romanus de Sancto Marcello, Cencius, qui dicebatur de Sancto Chrysogono, Teuto [al. et Euzo], qui multo per Daciam debacchatus est tempore, tam infamem gloriam celebrarunt. uestre igitur experientie litterarum presentium  perceptione mandamus, ut super his per Dei gratiam communi deliberatione tractantes, ad matris Ecclesie ultionem, communibus, prestante Deo, auxiliis, sicut oportere cognoscitis, accingamini.

Datum Caiete decimo septimo Kalendas Febr.



u. Oldegarium, episcopum Barcinonensem, Ecclesie Tarraconensi preficit eique pallium tribuit. 
[FLOREZ, España sagrada, XXu, 221.]

GELASIUS episcopus, seruus seruorum Dei, uenerabili  fratri OLDEGARIO Barcinonensi episcopo, salutem et apostolicam benedictionem.

Tarraconensis ciuitatis Ecclesiam insignem olim fuisse metropolim, et scripturarum ueterum et diuisionum prouincialium monumenta declarant: ad cuius profecto restitutionem predecessores nostri plurimum laborasse noscuntur; unde etiam temporibus nostris Berengario Ausonensi episcopo a predecessore nostro sancte memorie Urbano papa pallium datum fuit. Et nos ergo ad eiusdem ciuitatis restaurationem penitus intendentes, te, carissime frater Oldegari, Barcinonensem episcopum ipsius Ecclesie antitistem constituimus, et pallium ipsum tibi ex apostolice sedis liberalitate concedimus; ea nimirum prouisione et ea fiducia, ut pro  data tibi a Domino facultate, ciuitatem ipsam et Ecclesiam studeas omnimodis ad Domini Dei nostri honorem et gloriam restaurare. Sane Dertosam, si diuina clementia populo Christiano reddiderit, in suburbanam parochiam metropoli Tarraconensi concedimus, donec, prestante Deo, Tarraconensis Ecclesia robur status sui recipiat: mox Dertosa ipsa proprium pastorem obtineat. Porro Tarraconensem ciuitatem cum terminis suis, sicut ab illustri Barcinonensium comite Raymundo per manus tuas Tarraconensi Ecclesie tradita et scripti sui libertate firmata est, presentis decreti pagina tibi, tuisque successoribus eiusdem sedis metropolitanis in perpetuum confirmamus. Tibi ergo tuisque legitimis  successoribus in eadem cathedra constituendis, et per te Tarraconensi Ecclesie refirmamus ipsam Tarraconensem prouinciam, ut in ea debeatis deinceps et suffraganeos episcopos ordinare, et concilia secundum formam canonicam celebrare, et omnia iuxta metropolitanam curiam largiente Domino prouidere, salua in omnibus apostolice sedis auctoritate ac reuerentia.

Pallii uero usum fraternitas tua infra ecclesiam tantum ad sacra missarum solemnia se nouerit obtinere, his uidelicet diebus: Natiuitate Domini, Circumcisione, Epiphania, Cena Domini, Sabbato sancto, Resurrectione Domini, Ascensione, Pentecoste; in solemnitatibus beate Dei Genitricis uirginis Marie; in Natalitiis B. Ioannis Baptiste atque  apostolorum omnium; in festiuitate B. Thecle, et B. Fructuosi martyris; in consecrationibus ecclesiarum et episcoporum, seu ordinationibus clericorum, et anniuersarii tui die. Cuius nimirum pallii uolumus te per omnia genium uindicare: huius siquidem indumenti honor humilitas atque iustitia est. Tota ergo mente fraternitas tua se exhibere festinet in proximis humilem; in aduersis, si quando eueniunt, cum iustitia erectum; nullius unquam faciem contra ueritatem suscipiens, nullius unquam faciem pro ueritate loquentis premens, infirmis compatiens, beneuolentibus congaudens, aliena damna tua deputans, uitiis pie seuiens, in fouendis uirtutibus animas  auditorum demulcens, in ira iudicium sine ira tenens, in traquillitate seueritatis iuste censuram non deserens. Hec est, frater carissime, pallii accepti dignitas: quam si sollicite seruaueris, quod foris accepisse ostenderis, intus habebis. S. Trinitas fraternitatem tuam per tempora longa conseruet incolumem.

Ego Gelasius catholice Ecclesie episcopus.

Signum manus mee: DEUS IN LOCO SANCTO SUO.

Ego Crescentius Sabinensis episcopus, etc.

Caiete, per manum Chrysogoni R. E. cardinalis, XII Kal. April., ind. XI, anno Dom. Incarn. 1118, pontificatus autem domini Gelasii pape II anno I.



uI. Ad Bernardum Toletanum episcopum, Hispanie primatem. ---De Mauritio in sedem intruso. 
[MANSI, Concil., XXI, 167.]

GELASIUS episcopus, seruus seruorum Dei, uenerabili fratri BERNARDO archiepiscopo Toletano et Hispaniarum primati, salutem et apostolicam benedictionem.

Non latere credimus fraternitatem tuam qualiter frater quondam Mauritius Bracarensis episcopus se iam diu habuerit, qualiter Ecclesiam suam dimiserit, et quomodo regi excommunicato adheserit, et contra statuta canonica in cubile Romane Ecclesie  se ingesserit. Nec eum miramur debitam tibi obedientiam et antiquum primatus honorem Ecclesie tue penitus denegasse: qui Romanam Ecclesiam, que omnium Ecclesiarum mater est et magistra, non solum negare, sed destruere quodammodo conatur, etc. Monemus itaque atque precipimus ut iuxta mandatum predecessoris nostri ad electionem in Bracarensi Ecclesia faciendam sollicitudine caritatis debite operam et opem prebeas cum effectu. Ipsum uero Mauritium excommunicatum et periurum, et matris Ecclesie constupratorem publicum, ceteris Hispaniarum prelatis, etc.

Data Caiete, etc.



uII. Ad Bernardum Toletanum et ceteros Hispaniarum episcopos. 
[BALUZ., Miscell. edit. Luc. I, 144.]


GELASIUS episcopus, seruus seruorum Dei, uenerabili fratri BERNARDO Toletano primati et ceteris Hispaniarum episcopis.

Non latere credimus fraternitatem uestram qualiter frater noster Mauritius Bracarensis episcopus se iam diu habuerit, et quomodo Ecclesiam suam dimiserit et quomodo regi excommunicato adheserit. Illud etiam, ut opinamur, nostis, quod a predecessore nostro sancte memorie Paschali papa in concilio excommunicatus sit, et quod Bracarensi ecclesie  sit mandatum ut pastorem sibi alium prouideret. Nunc tandem per regis tyrannidem, post longum electionis mee spatium, in cubile sancte matris Ecclesie se ingessit. Ideoque fraternitati uestre mandamus ut ad electionem in Bracarensi ecclesia faciendam sollicitudine caritatis debita operam prebeatis. Ipsum uero Mauritium excommunicatum, periurum, et matris Ecclesie constupratorem ceteris Ecclesie filiis publicetis.

Datum Caiete uIII Kal. Aprilis.



uIII. Ad Pontium abbatem Cluniacensem.---Priuilegium Cluniacense. 
[MANSI, Concil., XXI, 171.]

 GELASIUS episcopus, seruus seruorum Dei, carissimo fratri PONTIO Cluniacensi abbati, salutem et apostolicam benedictionem.

Cluniacensis monasterii prudens religio, et religiosa prudentia, et ante nostra, et nostris temporibus, Romanam Ecclesiam maxime sibi fecit obnoxiam. Sed preter illud commune dilectionis debitum, persone tue sinceritas mihi semper amabilis, semper optabilis, caritatis nostre uiscera plenis, ut nosti, finibus ampliauit. Idcirco petitionibus tuis, illis precipue que ad monasterii uestri quietem et salutem spectant, nequaquam duximus obuiandum. Per presentis igitur decreti paginam, secundum postulationem fraternitatis tue, precipimus atque statuimus ut quidquid possessionis ad  Cluniacense monasterium pertinentis reuerendissime memorie predecessor tuus Hugo in die mortis sue per authenticam Romanorum pontificum concessionem quiete ac sine calumnia possidebat, tu quoque tuique successores quiete ac sine calumnia possideatis. Ea etiam que post tuam prouectionem Cluniacensi monasterio, uel per fratrum tuorum industriam, legitime acquisita sunt, firma, quieta et integra conseruanda censemus. uolumus enim Cluniacense monasterium, auctore Deo, in quiete perpetua, et tranquillitate persistere, ut a secularibus tumultibus liberi, omnipotentis Dei seruitio uacare quietius ualeatis.

Ego Gelasius, catholice Ecclesie episcopus, subscripsi.

 Datum Capue II Idus Aprilis, per manum Grisogoni S. R. E. diaconi cardinalis, anno Dominice Incarnationis 1118, indict. XI, pontificatus autem Gelasii II pape anno I.



IX. C[ononem] episcopum Prenestinum, sedis apostolice legatum, certiorem facit de archiepiscopo Bracarensi papa per imperatorem constituto. 
[MANSI, Concil., XXI, 173.]

GELASIUS episcopus, seruus seruorum Dei, uenerabili fratri C. [CONONI] Prenestino episcopo, apostolice sedis legato, salutem et apostolicam benedictionem.

 Iam dudum nostras tibi litteras misimus, sed utrum ad te peruenerint, ignoramus. Que ita se habent: Post electionem nostram diaconus imperatoris, furtiue et inopinata uelocitate Romam ueniens, nos egredi compulit. Pacem postea minis et territionibus postulauit, dicens se facturum que posset, nisi nos ei iuramento pacis certitudinem faceremus. Nos ei fratrum nostrorum consilio pacem obtulimus. Ille statim, die uidelicet post electionem nostram quarta, Baracensem [Bracarensem] episcopum, qui Burdinus a Northmannis dicitur, anno preterito, sicut nosti, a domino predecessore nostro Paschali papa in concilio Beneuenti excommunicatum, in matris Ecclesie inuasionem ingessit. De quo etiam tibi notum est quod cum per nostras olim manus  pallium accepisset, predicto domino nostro et eius catholicis successoribus, quorum primus ego sum, fidelitatem iurauerit. In hoc autem tanto facinore nullum de Romano clero imperator, Deo gratias, socium habuit. Sed Wibertini quidam, Romanus de Sancto Marcello, Centius, qui dicebatur Sancti Grysogoni, et Teuto, qui tanto per Italiam tempore debacchatus est, tam infamem gloriam celebrarunt. Sane nos cum fratribus nostris et episcoporum collegio in preterito Palmarum die Capue regem ipsum cum idolo suo excommunicauimus. Tue igitur experientie precipimus ut omnia hec per commisse tibi legationis partes fratribus constitutis nota facere studeas, et ad matris Ecclesie ultionem, sicut oportere cognoscis, prestante Deo accingaris.

 Data Capue Idibus Aprilis.



X. Bernardo, monasterii S. Sophie Beneuentani abbati, priuilegium concedit de aqua ex Calore flumine ducenda. 
[MURATORI, Rer. Ital. Script., III, I, 390.]

In nomine Domini. GELASIUS episcopus, seruus seruorum Domini, dilecto filio BERNARDO abbati uenerabili monasterii Sancte Sophie, salutem et apostolicam benedictionem.

Religiosa loca temporibus nostris, propter peccata communia, multis uidemus angustiis atque tribulationibus iactari, necnon angustiari. Ea propter  oportere atque necessarium esse duximus eorumdem locorum necessitatibus secundum datam diuinitus facultatem apostolice sedis gratia benignius ac mitius subuenire. Tuis igitur, dilecte in Christo fili abbas Bernarde, petitionibus annuentes, concedimus tibi ut deinceps tibi tuisque successoribus liceat de fluuio Caloris aquam per ceptum edificium nostrum accipere, et pro duobus molendinis uel aliis monasterii utilitatibus per terram uestram usque in eumdem Caloris fluuium perducere. Si autem oportuerit, licentiam habeatis accipiendi eamdem aquam supra uel infra predictum edificium, quantum nimirum terra uestra et aqua est. Quod si necessitate  urgente, pro eodem aqueductu de terra uie interioris, que iuxta est, acceperitis, uobisque eadem pro uestra uoluntate, uestroque libero arbitrio uobis in eternum ascribatis, nulla altercatione a quauis persona hominum magna siue parua possideatis, et accipiatis tantumdem de terra uestra, et partem alteram restauretis. Sane concambium quod in eodem loco de interiacenti terra fecistis, atque fieri curastis, habemus ratum et cognitum.

Ego Gelasius seruus seruorum Domini, atque Ecclesie cathol. episc. scripsi.

Signum manus mee proprie: DOMINUS IN LOCO SANCTO SUO.

Ego Petrus Portuensis episcopus consensi, nec non et propria mea manu subscripsi.

 Ego Hugo cardinalis presbyter tit. Apostolorum consensi libera uoluntate ac arbitrio et subscripsi.

Ego Petrus cardinalis presbyter tituli sanctissime uirginis Susanne, monasterii prouisor, subscripsi, atque consensum et uoluntatem meam tradidi.

Datum Capue per manum Constantini Chrysogoni S. R. E. diaconi et card., XIu Kalend. Maii, ind. XI, anno Dom. Incarn. 1118, pontificatus autem domini Gelasii II pape anno primo.



XI. Ad D[idacum] episcopum Compostellanum. 
[FLOREZ, España sagrada, XX, 259.]

GELASIUS episcopus, seruus seruorum Dei, uenerabili  fratri D. Compostellano episcopo, salutem et apostolicam benedictionem.

Licet grauioribus negotiis constituti, ueteris tamen dilectionis et amicitie non possumus obliuisci. Ideoque fraternitatem tuam litteris presentibus uisitamus, rogantes ac monentes ut Romane Ecclesie multis aggrauate, multisque distractionibus fatigate, memoriam habeas, et tam eius quam nostris opportunitatibus debita caritate subuenias. Communes filios P. cardinalem, et Petrum thesaurarium tue beneuolentie commendamus, ut pro amore nostro eos de caris habeas cariores.

Dat. Ferentini XuI Kal. Iulii.



XII. Ad abbates monachosque Terre Maioris.---Precipit ut que Paschalis papa inter eos et episcopum Ciuitatensem  constituerit, negligere desinant. 
[MURATORI, Rer. Ital. Script., III, I, 396.]


I[OANNES  ] Gaietanus episcopus, seruus seruorum Dei, dilectis filiis abbati et monachis Terre Maioris, salutem et apostolicam benedictionem.

Cum super controuersia que olim inter uos et uenerabilem fratrem nostrum Ciuitatensem episcopum diutius fuerat agitata, de utriusque partis assensu amicabilis compositio auctoritate felicis recordationis Lucii  pape predecessoris nostri, sicut  recolimus, intercesserit, ea, sicut predicto episcopo significante, comperimus, negligitis obseruare, et illi, contra ipsius compositionis tenorem, suam iustitiam subtrahere minime formidatis. Quia igitur pati nolumus, nec debemus, ut que fauore apostolico uel iudicio sunt sopita, cuiusquam malitia recidiua incurrant, uel quidquam in eorum preiudicium attentetur, per apostolica uobis scripta mandamus quatenus eamdem compositionem, omni contradictione et appellatione cessante, inuiolabiliter obseruetis, nec contra eam uenire de cetero presumatis. Et si qua contra eiusdem compositionis tenorem predicto episcopo subtraxistis, ipsi episcopo sine dilatione qualibet, contradictione et appellatione cessante, reddere minime postponatis: aut super ipsis  satisfactionem congruam exhibere, et ab administratione pontificalis officii in S. Seuero, iuxta dictam compositionem curetis cautius abstinere, uel in festo S. Luce proximo uenturo super his dicto episcopo plenarie responsuri, nostro uos conspectui presentetis. Nullis litteris ueritati et iustitie preiudicium facientibus, si que comparuerint a sede apostolica impetrate.

Datum Rome apud S. Petrum, X Kalend. August., pontificatus nostri anno I.



XIII. Ad Gualterum Rauennatem archiepiscopum.---Illius electionem post schisma eiuratum confirmat, eique pallium cum aliis iuribus concedit. 
[MANSI, Concil., XXI, 168.]


GELASIUS episcopus, seruus seruorum Dei, uenerabili fratri GUALTERO Rauennatium archiepiscopo, salutem et apostolicam benedictionem.

Unitati diuine Trinitatis gratie agende sunt, que per sue caritatis spiritum diuisa coniungit, et multos in se animos unum facit. Ecclesia siquidem Rauennatium, per multa iam tempora ab apostolice sedis unitate discissa, multas eidem sedi apostolice persecutiones intulit, et Ecclesiis multis peruersi schismatis fomitem ministrauit. Quapropter ad eius nequitiam deprimendam, subiectarum ei Ecclesiarum quasdam sibi apostolica sedes assumpsit,  ut uel sic eam ad humilitatis et unitatis tramitem reuocaret. Sed cum tandem diuine maiestati placitum fuit, eamdem Rauennatium Ecclesiam misericordie sue gratia ad unitatem et obedientiam matris sue Romane Ecclesie reuocauit. Iniquitatem namque suam illius filii recognoscentes, delicta patrum corrigere probauerunt: ut qui preteritis temporibus per tyrannidem regiam presules regibus placentes accipiebant, nunc demum secundum canonicas sanctiones episcopum Deo placentem eligerent, et schismate abdicato in catholice congregationis gremium repedarent. Te siquidem, reuerendissime frater Gualtere, a disciplina fratrum regularium uiolenter assumptum, pro religionis ac sapientie prerogatiua, in beati Apollinaris  cathedra communi uoto ac desiderio posuerunt, et in apostolice sedis obedientiam unanimiter redierunt. Unde nos diuine Trinitatis unitati gratias agentes, personam tuam pro iure nostre Ecclesie ad episcopale ministerium cooperante Domino consecrantes, tibi, et per te Rauennatium Ecclesie dignitatem omnem, quam ante illius diuisionis tempora per Romanam Ecclesiam possederat, restituimus: et per presentem priuilegii paginam, saluo in omnibus iure atque auctoritate sedis apostolice, concedimus tibi tuisque successoribus in eiusdem sedis apostolice fide atque obedientia permanentibus, episcopatus Aemilie prouincie, id est Placentie, Parme, Regii, Mutine, Bononie, Ferrarie, Adrie, Comacli, Imole, Fauentie, Fori Liuii, Fori  Pompilii, Bobii, Cesenne, Ficocle. Confirmamus etiam uobis ducatum Rauenne, et monasteria Sancti Adalberti, et Sancti Hilarii Galliata, seu cetera monasteria et possessiones, per authentica priuilegia ab antecessoribus nostris, et a catholicis regibus tradita. Pomposiani quoque monasterii curam religioni tue, saluo Ecclesie nostre iure, committimus: ut regularis disciplina per tuam industriam, largiente Domino, reformetur. Preterea fraternitati tue pallium, pontificalis uidelicet officii plenitudinem, liberaliter concedimus: quo fraternitas tua, secundum Ecclesie tue morem ex apostolice sedis concessione permissum, se nouerit induendum, cuius inimicum [f. nimirum] pallii uolumus te per omnia genium uindicare. Huius siquidem indumenti  honor, humilitas atque iustitia est. Tota ergo mente fraternitas uestra se exhibere festinet in prosperis humilem, et in aduersis, si quando eueniunt, cum iustitia erectam: amicam bonis, peruersis contrariam, nullius unquam faciem pro ueritate loquentem premens, tum operibus iuxta uirtutem constantie insistens, tum insistere etiam supra uirtutem cupiens; infirmis compatiens, bene ualentibus congaudens, de alienis tanquam de propriis exsultans gaudiis, in uitiis corrigendis pie seuiens, in fouendis uirtutibus auditorum animum demulcens, in ira iudicium sine ira tenens, in tranquillitate autem seueritatis iuste censuram non deserens. Hec est, frater carissime, pallii accepti dignitas: quam si  sollicite seruaueris, quod foris accepisse ostenderis, intus habebis.

Ego Gelasius Ecclesie catholice episcopus.

Signum manus mee Gelasii: DEUS IN LOCO SANCTO SUO.

Datum Rome per manum Chrysogoni S. R. E. diaconi cardinalis, Kalendis Septembris, indictione duodecima, anno Dominice Incarnationis 1119, pontificatus autem domini Gelasii II pape anno I.



XIu. Ad R., ecclesie Springersbacensis prepositum, et eius fratres. 
[Edidit Ph. IAFFé, Regesta pontif. Rom. cum hac mentione: »Ex copia Quixii dedit Wattenbach.«]

R., ecclesie Springersbacensis preposito, et eius  fratribus, salutem et apostolicam benedictionem.

Questionem inter uos de B. Augustini regula emersisse audiuimus, quoniam quedam in ea scripta sunt, uidelicet de officiis, de labore manuum et de ieiunio, que non possunt in nostris prouinciis adimpleri. Quibus in rebus competens moderatio adhibenda est. Ea enim que ad mores bonos pertinent, diuina cooperante gratia, obseruanda sunt. Ea uero que de officiis ab eodem doctore scripta sunt, quia et in Romana et in ceterarum ecclesiarum consuetudine discrepant, obseruari non possunt; sicut in beati quoque Benedicti Regula quedam de huiusmodi obseruationibus scripta sunt, que nostris temporibus per monasteria longe aliter sunt, neque tamen propter hoc monachorum professio  creditur infirmari. Precipimus ergo ut officiorum celebrationes apud uos iuxta communem catholice Ecclesie consuetudinem obseruentur. Sane opus manuum et ieiunium secundum loci qualitatem et personarum facultatem exerceatur, sed intus quoque communis regularium fratrum consuetudo custodiatur. Ab excommunicatorum participatione qualiter abstinendum sit, sanctorum Patrum nos instruunt sanctiones. Si qui tamen fragilitate aliqua uel iniquorum uiolentia eorum communicatione se maculauerint, indicta competenti penitentia prioris arbitrio absoluantur.---Pro nostra et Romane Ecclesie tribulatione fraternitas uestra indesinenter apud omnipotentem Dominum intercedat.

 Dat. Rome III Idus Augusti.



Xu. Ad canonicos Lucenses.---Eorum consuetudines approbat et innouat. 
[MANSI, Concil., XXI, 173.]

GELASIUS episcopus, seruus seruorum Dei, dilectis filiis BENEDICTO archidiacono, UBERTO archipresbytero, RAINERIO primicerio, MAURO cantori Lucane ecclesie, eorumque fratribus tam presentibus quam futuris in perpetuum.

Charitatis bonum est proprium aliena damna propria deputare, et alienis tanquam propriis gaudere profectibus. Ea propter petitiones uestras clementer  admittimus, et uobis antiquas ecclesie matricis consuetudines confirmamus. Ut uidelicet unctiones infirmorum, et sepulture ciuitatis proprie ad matricem ecclesiam pertinentes, et officium, et participatio beneficii funerum ad alias ecclesias pertinentium uobis nulla clericorum calliditate aut laicorum quorumlibet subtrahantur. Electiones priorum, et collocationes clericorum in aliena ecclesia infra urbem, uel extra in suburbiis sine consensu episcopi, et priorum qui loco positi nominantur, matricis ecclesie non fiant. Nec laicorum uiolentia in aliqua ecclesiarum ulla priorum, aut clericorum fiat electio. Et nulla ecclesiarum episcopatus uestri preter eorum consensum alicui subiiciatur ecclesie. Neque publica et maiora negotia aliqua sibi ecclesiarum  ipsis inuitis arripiat, aut publicas penitentias tribuat. Nec sententias, et interdictum matricis ecclesie tentet infringere. Nulla etiam uestri episcopatus persona sine consensu episcopi, uel priorum, qui loco positi nominantur, matricis ecclesie excommunicetur; et quod ab episcopo ligatum fuerit, a nemine irritum duci tentetur. Sane ciuitatis uestre clerici, et qui in suburbiis sunt, solitas obedientias, uidelicet in litaniis, in processionibus communibus, in festiuitatibus et stationibus maioris ecclesie, eidem impendant ecclesie ut uobiscum adsint. Porro in quinte ferie nocte ante Pascha, nulla ecclesia secundum morem uestre ecclesie campanas sonet, neque in Sabbato sancto cereum benedicat, sed ad baptismum predicti clerici, prout consuetum  est, ueniant. Nulla preterea ecclesiarum missas solemnes celebret in festiuitate B. Martini, et S. Reguli, et in secunda feria Pasche, et in processionibus Quadragesime, donec stationis soluantur conuentus. Nullus etiam clericorum officium uiuorum, aut mortuorum, ad matricem ecclesiam pertinens facere uel celebrare presumat. Ad hec adiicientes statuimus ut decime matricis ecclesie ab his qui tribuunt non fraudentur, et ulla eas clericalis persona subripiat aut diminuat. Nulli etiam episcopo liceat aliquem matricis ecclesie canonicum officio seu beneficio sine canonico priuare iudicio. Sane caritatiua illa ciborum beneficia, que ab episcopis uestris  in solemnioribus festis consueuistis accipere, uobis uestrisque posteris  rata precipimus et illibata seruari. In his omnibus predecessoris nostri sancte memorie Paschalis pape priuilegium confirmamus, et stabilitate perpetua corroboramus. Si qua igitur in futurum ecclesiastica secularisue persona hanc nostre constitutionis paginam sciens contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini nostri Iesu Christi aliena fiat, atque in extremo examine districte ultioni subiaceat. Cunctis autem iusta conuentui isti seruantibus sit pax Domini nostri Iesu  Christi, quatenus et hic fructum bone actionis percipiant, et apud districtum Iudicem premia eterne pacis inueniant. Amen.

+Ego Gelasius catholice Ecclesie episcopus subscripsi.

Signum manus mee: DEUS IN LOCO SANCTO SUO.

    +Ego Deusdedit card. presbyter tit. S. Laurentii in Damaso subscripsi.
    +Ego Petrus card. tit. S. Suzanne subscripsi.
    +Ego Guido card. presbyter tit. S. Balbine subscripsi.
    +Ego Petrus diaconus card. SS. Cosme et Damiani subscripsi.
    +Ego Petrus diaconus card. S. Adriani subscripsi.


 Datum Pisis per manum Crisogoni S. R. E. diaconi card., Idibus Septembris, indict. XII, anno Dominice Incarnat. 1118, pontificatus autem domini Gelasii II PP. anno I.



XuI. Ad canonicos regulares S. Frigidiani Lucensis.--- Iura eorum et libertates confirmat. 
[Mansi, Concil., XXI, 175.]

GELASIUS episcopus, seruus seruorum Dei, electis in Christo filiis, ATTONI preposito, et eius fratribus in B. Frigidiani ecclesia regularem uitam professis, eiusque successoribus in eadem religione permansuris in perpetuum.

Docente nos apostolo Paulo cognoscimus, quia  ubi Spiritus Domini, ibi libertas. Quia igitur Domini Spiritum in uobis habitare credimus, et ex ipsorum operum exhibitione confidimus, libertatem uobis, que a predecessore nostro sancte memorie Paschali papa collata est, nos auxiliante Domino confirmamus. Et que ab eo uobis per priuilegii paginam concessa sunt, nos quoque presentis decreti auctoritate concedimus, et rata atque stabilia permanere censemus, salua, sicut ab eo constitutum est, Lucani episcopi reuerentia. Preterea canonicas consuetudines obseruandi uobis auctoritatem tribuimus, ad suscepte religionis augmentum. Neque ullum grauamen uobis inferri permittimus ex priuilegio quod a nobis B. Martini canonici pro antiquis ecclesie sue consuetudinibus acceperunt. Regularibus  enim congregationibus nichil illa preiudicant. Nulla quietem uestram processionum aut litaniarum perturbet indictio, nisi que ante Ascensionem Domini, totius concursu ciuitatis, publice fiunt. Parochianos uestros, nisi forte publico crimine teneantur, nullus inuitis uobis excommunicare, aut ad penitentiam presumat admittere: sicut in supra fati predecesssoris nostri epistola continetur. Neque ulli capellanorum liceat sine consensu uestro, mortuos uestre parochie sepelire. Sed uos eos infirmos, sicut consueuistis, ungatis, et mortuos preter alicuius infestationem sepeliatis. Chrisma, oleum infirmorum, que uestra ex antiqua consuetudine suscipit ecclesia, maioris ecclesie clerici, hac urbis  occasione non auferant. Neque clericos uestros ordinari prohibeant, ut per Dei gratiam quiete et pacifice conuersantes, professionis uestre propositum plenius obseruare possitis. Si qua sane ecclesiastica secularisue persona hanc nostre constitutionis paginam sciens contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore et sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco iusta seruantibus sit pax Domini nostri Iesu Christi, quatenus et hic fructum bone rationis percipiant,  et apud districtum Iudicem premia eterne pacis inueniant. Amen.

+Ego Gelasius Ecclesie catholice episcopus.

Signum manus mee: DEUS IN LOCO SANCTO SUO.

    +Ego Lambertus Ostiensis episcopus.
    +Ego Deusdedit presbyter card. S. Laurentii in Damaso.
    +Ego Guido presbyter card. tit. S. Balbine.
    +Ego Petrus diac. card. SS. Cosme et Damiani.
    +Ego Petrus diac. card. S. Adriani.
    +Ego Amicus subdiaconus card. et abbas S. Laurentii foris muros.


Datum Pisis per manus Chrysogoni S. R. E. diac. card., uI Kal. Octob., indict. XII, anno Dominice Incarnationis 1119, pontificatus autem domini Gelasii  II pape an. I.



XuII. Monasterium S. Mamiliani, situm in insula Monte Christi, tuendum suscipit, et eius possessiones iuraque confirmat. 
[UGHELLI, Italia sacra, III, 379.]

GELASIUS episcopus, seruus seruorum Dei, dilecto filio HENRICO abbati monasterii Sancti Mamiliani, quod in Monte Christi, tuisque successoribus regulariter substituendis in perpetuum.

Nos qui, disponente Domino, ad S. sedis seruitium promotos agnoscimus, ut eius filios auxilium implorantes tueri ac protegere, prout Deus dederit, debeamus: proinde nos, dilecte in Christo fili Henrice  abbas, tuis petitionibus annuentes Beati Mamiliani in Monte Christi monasterium, cui ductore Deo presides, apostolice sedis protectione munimus. Statuimus enim ne insulam uestram nullus neque cum bestiis, uel cum aliquo machinamento perturbet, et uniuersa que in proxima XII indictione in Corsica, uel Sardinia, in Plumbino, uel Elba, uel alibi uestrum monasterium possidet, quieta uobis et integra conseruentur; in quibus hec propriis nominibus duximus adnotanda: in Sardinia ecclesiam Sancte Marie de Scala Helie Sancti Gregorii . . . et Sancti Mamiliani de Simassi cum pertinentiis earum. In Corsica monasterium Sancti Stephani de uenaco, monasterium Sancte Marie  de Maiaia, ecclesiam Sancti Pellegrini, et ecclesiam Sancti Pauli de Concha cum pertinentiis suis. Quecunque etiam in futurum annuente Deo iuste poterit adipisci, firma uobis uestrisque successoribus et illibata permaneant. Decernimus ergo ut nulli hominum liceat idem monasterium temere perturbare, aut eius possessiones auferre, uel ablatas retinere, minuere, uel temerariis uexationibus fatigare, sed omnia integra conseruentur eorum pro quorum sustentatione et gubernatione concessa sunt, usibus omnimodis profutura. Obeunte te eiusdem loci abbate, uel tuorum quolibet successorum, nullus ibi qualibet subreptionis astutia seu uiolentia preponatur, nisi quem fratres communi consensu uel fratrum pars consilli sanioris secundum Dei timorem,  et D. Benedicti Regulam prouiderint eligendum: sepulturam quoque eiusdem monasterii et cellarum eius liberam esse decernimus, ut eorum, qui illic sepeliri deliberauerint, deuotioni, et extreme uoluntati, nisi forte excommunicati sint, nullus obsistat. Decimas uero uestrarum terrarum, quas ubilibet habetis sine ulla episcoporum uel episcopalium ministrorum actione quietam uobis manere concedimus. Sane laicos seu clericos seculariter uiuentes ad conuersionem suscipere nullius contradictio uos inhibeat. Si qua igitur in futurum ecclesiastica secularisue persona hanc nostre constitutionis paginam sciens contra eam uenire tentauerit, secundo tertioue commonita, si non satisfactione congrua emendauerit, potestatis honorisque  sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore et sanguine Domini Redemptoris nostri Iesu Christi alienas fiat, atque in extremo examine districte ultioni subiaceat. Cunctis autem eidem monasterio iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum Iudicem premia eterne pacis inueniant. Amen.

Ego Gelasius Ecclesie catholice episcopus subscripsi.

Signum manus mee: DEUS IN LOCO SANCTO SUO.

Datum Pisis per manum Chrysogoni sancte Romane Ecclesie diaconi cardinalis, Kalend. Octobris,  indict. XII, anno Dominice Incarnationis 1118, pontificatus autem domini Gelasii secundi pape anno primo.



XuIII. Canonicis Lucensibus affirmat se S. Frigdiani canonicorum priuilegia confirmando eorum iura non imminuisse. 
[MURATORI, Rer. Ital. Script., III, I, 406.]

GELASIUS episcopus, seruus seruorum Dei, dilectis filiis B. archidiacono, u. archipresbytero, R. primicerio, et P. cantori, et ceteris Lucane Ecclesie canonicis, salutem et apostolicam benedictionem.

Fraternitatem uestram uehementius conturbatam  audiuimus quasi nos aliquid aduersum uos turbatione dignum fecerimus. Nosse autem omnino uos uolumus quia sicut fratres nostros in Christi uos caritate diligimus. Etsi enim B. Frigdiani ecclesiam quietam esse uelimus, non tamen quid uobis fecimus, aut subtraximus, aut infirmauimus.

Datum Pisis uI Non. Octob.



XIX. Bulla in qua Nobiliaci possessiones recensentur. 
[Gall. Christ. nou., II, instr. 347.]


GELASIUS episcopus, seruus seruorum Dei, dilecto filio RADULPHO abbati monasterii S. Iuniani Nobiliacensis, eiusque successoribus regulariter substituendis in perpetuum, etc.

Statuimus enim ut ecclesia S. Luce in Pictauiensi ciuitate, cum ecclesiis S. Petri de Pranziaco [1 1Kb] , S. Aquilini de Liziniaco, S. Petri de Mazeroliis [2 1Kb] , S. Marie de Boueressia [3 1Kb] cum castello Montis cunctorii, cum ecclesia de Apriliaco [4 1Kb] , cum duobus molendinis iuxta eamdem ciuitatem, cum hortis et ceteris appenditiis suis; ecclesia S. Marie de Liziniaco [5 1Kb] ,  S. Martini de Ingambia [6 1Kb] , S. Florentie de Condato [7 1Kb] cum appenditiis suis, ecclesia de Marciaco [8 1Kb] cum appella S. Amandi de Columberio, de Faduntiis cum pertinentiis suis, ecclesia S. Martini de Floriaco [9 1Kb] cum appenditiis suis, Sancte Marie de Aualia [10 1Kb] cum siluis Bornelli [11 1Kb] , Pineti [12 1Kb] , Borneti, S. Marie de Allona [13 1Kb] , S. Hilarii de Iugo Arene [14 1Kb] cum terra de uintriaco [15 1Kb] cum molendinis, pratis, et ceteris ad eam pertinentibus, ecclesia S. Iuriani de Mairiaco [16 1Kb] cum ecclesiis de Plibotiis [17 1Kb] , de Limalongis [18 1Kb] , de Coniaco [19 1Kb] , de Clotiaco [20 1Kb] , de Capella [21 1Kb] , cum terra de Libardone [22 1Kb] , et Furfanno [23 1Kb] et cum uillis, terris, et pertinentiis suis: ecclesia S. Petri de Isinodio [24 1Kb] , S. Nicolai de Siuriaco [25 1Kb] cum parochia eiusdem castri, S. Martini de Coherio [26 1Kb] cum parochia  eiusdem castri: S. Martini de Bruzo [27 1Kb] cum terra de Permeliaco [28 1Kb] , ecclesia de Roomo, de Argillosiis [29 1Kb] cum pertinentiis suis, ecclesia S. Genardi [30 1Kb] de Notiaco cum ecclesia de Paiziaco [31 1Kb] , et cum ceteris appenditiis suis; S. Petri de Frontiniaco [32 1Kb] cum pertinentiis suis, S. Saluatoris in Alnisio [33 1Kb] cum uilla et cum ecclesia de Riost [34 1Kb] , cum molendinis, salinis, pratis, terris, et ceteris appenditiis suis; S. Mauritii de Capella [35 1Kb] , ecclesia de Columberio [36 1Kb] in castellania Castri-Airaldi; S. Petri de Pugniaco [37 1Kb] cum pertinentiis suis, S. Gaudentii [38 1Kb] iuxta Frontiniacum, S. Brictii de Cundagia [39 1Kb] , terra de Ferrariis, terra de Ferribouis [40 1Kb] ; uniuersa etiam que idem monasterium uel in presenti possidet, uel  in futurum concessione principum, uel oblatione fidelium, uel aliis iustis modis poterit adipisci, firma tibi tuisque successoribus et illibata permaneant. Decernimus ergo ut nulli, etc. Porro de presbyteris qui per parochias ad monasteria pertinentes in ecclesiis constituuntur, predecessoris nostri sancte memorie Urbani pape secundi sententiam confirmamus, ut uidelicet abbates in parochialibus ecclesiis, quas  tenent, episcoporum consilio presbyteros collocent, episcopi uero parochie curam cum abbatis consensu sacerdoti committant, ut eiusmodi sacerdotes de plebis quidem cura episcopo rationem reddant; abbati autem pro rebus temporalibus ad monasterium pertinentibus debitam subiectionem exhibeant; et sic sua cuique iura seruentur. Illam sane prauam consuetudinem decreti presentis interdicto resecamus, ne uidelicet in festiuitate beati Iuniani clerici Sancti Hilarii chorum, refectorium, et claustrum monasterii aggrediantur uel inquietent, sed monachi secundum regularem consuetudinem sine tumultu secularium clericorum quiete ac solitarie sua solemnia peragant. Si qua igitur in futurum ecclesiastica secularisue persona, etc., eterne pacis inueniant.  Amen.

Ego Gelasius Ecclesie catholice episcopus.

Signum manus mee: DEUS IN LOCO SANCTO SUO.

Datum Massilie per manum Gregorii S. R. E. diaconi cardinalis, X Kal. Nouemb., indict. XII, anno Dom. incarn. 1119, pontificatus autem domini Gelasii pape II anno primo.



XX. Bernardi, primatis Toletani, priuilegia confirmat. 
[MURATORI, Rer. Ital. Script., III, I, 411.]

GELASIUS episcopus, seruus seruorum Dei, reuerendissimo fratri BERNARDO Toletano primati, eiusque successoribus canonice substituendis in perpetuum.

 Charitatis est bonum proprium congaudere profectibus aliorum, etc. Idcirco predecessorum nostrorum sancte memorie Urbani II, item Pascalis II, uestigiis inherentes, tam tibi quam tuis successoribus Toletane Ecclesie cathedram illustrantibus, totius Hispanie primatum, largiente Domino, confirmamus, salua tamen Romane Ecclesie auctoritate, et metropolitanorum priuilegiis singulorum, etc.

Ego Gelasius catholice Ecclesie episcopus subscribo.+

Signum manus mee: DEUS IN LOCO SANCTO SUO.

Datum apud S. Aegidium, per manus Chrysogoni S. R. E. diaconi card., uII Id. Nouembr., indictione XII, anno Dominice Incarnationis 1119, pontificatus  autem Gelasii II pape anno I.



XXI. Ad Didacum episcopum Compostellanum.---Commendat nuntios suos. 
[FLOREZ, España sagrada, XX, 267.]

GELASIUS episcopus, seruus seruorum Dei, uen. fratri D., Compostellano episcopo, salutem et apostolicam benedictionem.

 ueteris caritatis dilectionem nolumus obliuisci, que qualis erga te iam dudum fuerit, ipse melius in tabula cordis leges. uocaturi igitur ad concilium quod Kal. Martii, auxiliante Deo, Aluernie celebrare deliberauimus confratres nostros episcopos Hispanie te solo excepto conuisitamus, quia illius regni negotia in manibus tuis pendent. Nuntios nostros quos pro hac uocatione dirigimus, tue beneuolentie commendamus. Memento uillani, amicus et medicus in necessitate probantur.

Data Magalone, Xu Kal. Decemb.



XXII. Prohibitio ne professi in ecclesia Sancte Marie Fontis Ebraldi recipiantur ab abbatibus aut prioribus aliorum monasteriorum.
[COCQUELINES, t. II, 160, ex archiuis uaticani.]

GELASIUS episcopus, seruus seruorum Dei, dilectis filiis abbatibus et prioribus monasteriorum, salutem et apostolicam benedictionem.

Memores esse debetis quod Dominus in Euangelio dicit: »Quecunque uultis ut faciant uobis homines, eadem et uos facite illis.« Audiuimus siquidem quod quidam uestrum professos ecclesie Sancte Marie de Fonte Ebraldi suscipiant, ubi per Domini gratiam ex longo iam tempore maxima religionis obseruantia custodita est: per quam nimirum benignitatem religionis et professionis uincula resoluuntur. Per presentia igitur scripta uniuersitati uestre precipimus, ne deinceps professos eiusdem suscipiatis ecclesie; sed in loco ipso ad honorem Dei, et suarum  animarum salutem professionis sue custodiant sponsionem.

Datum apud Magalonam, duodecimo Kal. Decembris  .



XXIII. Bulla pro abbatia Crassense. 
[Gall. Christ. uI, instr. 434.]

GELASIUS episcopus, seruus seruorum Dei, dilecto filio BERENGARIO abbati Crassensis monasterii B. Marie, quod in Carcassensi parochia situm est, eiusque successoribus regulariter instituendis in perpetuum.

In Lateranensis palatii tomis reperimus quod  Carolus imperator B. Marie Crassense monasterium in Carcassensi parochia edificans B. Petro obtulerit cum uniuersis que loco eidem contulerat. Et nos ergo eamdem catholici regis oblationem suscipientes, monasterium ipsum B. Petri protectione decreuimus confouere, statuentes ut quecunque uel ab eodem rege, uel ab aliis catholicis principibus ei collata, uel aliis iustis modis acquisita sunt, firma semper et illibata permaneant, in quibus hec propriis  duximus nominibus annotanda. In Narbonensi episcopatu ecclesiam S. Laurentii , S. Stephani de Campo longo , S. Pauli de Riuo-putido  , S. Felicis de Capite stagni , S. Petri de Licis, S. Eulalie de Robiano , S. Petri de Naioaras, S. Felicis et S. Nazarii de Leziniano, S. Iuliani de Fonte cooperto, S. Saturnini de uillarubea, S. Eulalie de Tezano, S. Adriani de Tornezarno, S. Sebastiani de Ripa alta, S. Petri de Pratis, S. Asciscli de uilla Berziano, S. Martini de Triuiaco, S. Romani de Furca, S. Marie Magdalene de Quintiano [al. Quintiliano], S. Adriani et S. Marie de Mairolas, S. Iuliani de Calzcastel, S. Ioannis de Perron [al. Berron], S. Ioannis de Palma, S. Martini de Nouellis,  S. Ioannis de Tusciano, S. Marie de Fausta, S. Petri de Paderno, S. Marie de uigrado [al. uinogrando], S. Martini de Molleta, S. Andree de Mansionibus, S. Saturnini de Palairaco, S. Fructuos: de Casa cooperta, S. Martini de Puteo, S. Stephani de Romaneto, S. Romani de Laurera [al. de Leyreiria], S. Cypriani de Cuciis, S. Petri de Planeda, S. Felicis de Maluerzo [al. Maluerio], S. Stephani de Cepiano, S. Martini de Palazol, S. Andree de Azillano, S. Petri de Capraspina cum pertinentiis earum: et in eodem episcopatu castrum de Leco cum pertinentiis suis, castrum Laco cum pertinentiis suis et plagis marinis Liziani, Rubiani, Caputmortis, Luci, Riui putidi, Campi longi, uille rubee,  Calzcastelli, Nouellis cum uillis et pertinentiis earum, uillam Palme, Tezani, Castoge, Ferrals, Fontis cooperti, Ripe alte, Tornisarni, Prati, uille Borciani, Triuiaci, Quartilianis, Tuxsani, Fauste, Mollete, Paderni, Taxi, Mansionis, Palairaci, Buxenaci, Lairere, Buxe, Aurciole, Caprespine, Maluerii, Sipiani, Cuxani, Planede cum ecclesiis et pertinentiis earum: et alodium de Capitestagni, de Cuxiaco, de S. Iorio, de Narbona, de Harpadeux, de Faberzano, de Palasolel, de Berneto, et de Agantano.

In episcopatu Carcassensi ecclesiam S. Michelis de Nahusa, S. Martini de Podiolato, S. Iuliani de Rabendosa, S. Petri de Alarico, S. Cucuphati de Lausa, S. Martini de Curtis, S. Marie de Cominiano,  S. Petri de Millanello, S. Andree de Milhano, S. Pauli de Coloniaco [al. de Bolhonaco], S. Fulchi, S. Hilarii de Casilaco, S. Marie de ueziliano [al. de uerzellano], S. Cirici de Agrifolio, S. Ioannis de Agrifolio superiori, S. Stephani et S. Cypriani de Faueriis, S. Marie de Tautirano, S. Martini de Cosano, S. Marie de Ceruiano, S. Stephani de Caunas, S. Petri de Bagnuls, S. Marie de Petramala, S. Cypriani de uilla Alzenaria [al. Asinaria], S. Genesii de Septembisano, S. Felicis de Mirallas, S. Marie de Casillars cum pertinentiis earum; et castrum Alarici, et uillam S. Cucuphati de Lauza, et Flexi et Curtes, Cuminian, Milani, Bolonaci, Cazilaci, uirziliani, Agrifolii superioris et inferioris;  et alodium de Badenx, de Beriaco cum pertinentiis suis.

In Tolosano episcopatu monasterium B. Marie de Cambono  cum pertinentiis suis, ecclesiam S. Petri de Marenx, S. uincentii de Ax, S. Petri de Prades, S. Saturnini de Arsat, S. Petri de Sorsat, S. Petri de Podio, S. Petri de Agenat, S. Marie de Rauat, S. Felicis de Faulinges, S. Marie et S. Pauli de Alta ripa, S. Martini de Petrafitta, S. M. de Porcelligrisei, S. Stephani de Soplesenx, S. Lupi et S. Ioannis de Tortorag [al. de Tourriac], S. M. de Beced. cum uillis et pertinentiis earum, S. Marie de Solario.

In episcopatu Helenensi ecclesiam S. Stephani et S. uincentii de Stagello, S. Martini de Corneliano,  S. M. de Fonte, S. Felicis de Peziliano, S. Saturnini, S. Stephani, S. Mametis, S. M. et S. Andree de Ripa alta, S. Columbe, S. Marie de Toluges [al. Coluges], S. Marci [al. S. Cyrici] de Canoas, S. Martini de Canoas, S. Petri de Prata; monasterium S. Martini de Canegou, S. Andree de Subereta cum uillis et certis pertinentiis earum.

In Gerundensi episcopatu monasterium S. M. de Riudazer [al. de Riuidario], S. Sepulcri de Paleira, S. Stephani de Catnellas, S. Felicis de Lagostera, S. Petri de Gallicantu, S. Felicis de Geisal [al. de Gersan] cum uillis et pertinentiis earum.

In episcopatu Cesaraugust. monasterium de Iassaria cum pertinentiis suis.

In episcopatu Urgellensi ecclesiam S. Petri de Burgalo  [al. Burgaliis], S. Petri de Linars, et uillam Cinzors et Roret cum pertinentiis earum.

In Albiensi episcopatu ecclesiam S. Petri de Rosen [al. de Rosieux] cum pertinentiis suis. Quecunque preterea in futurum concessione pontificum, uel liberalitate principum, uel oblatione fidelium iuste atque canonice poteritis adipisci, quieta semper uobis uestrisque successoribus et integra conseruentur. Decernimus ergo ut nulli omnino hominum liceat prefatum monasterium temere perturbare, aut eius possessiones auferre, uel ablatas retinere, minuere, uel temerariis uexationibus fatigare, sed omnia integra conseruentur eorum, pro quorum sustentatione et gubernatione concessa sunt,  usibus omnimodis profutura.

Porro ut idem Crassense monasterium sub tutela et iurisdictione S. nostre Romane, cui Deo auctore deseruimus, Ecclesie constitutum nullius alicuius iuris ecclesie ditionibus summittatur, omnem cuiuslibet ecclesie sacerdotem in eo ditionem quamlibet, preter rectorem sedis huius apostolice prohibemus, adeo ut nisi ab abbate fuerit inuitatus, nec missarum ibi solemnia celebrare presumat. Obeunte te eiusdem loci abbate, uel tuorum quolibet successore, nullus ibi qualibet surreptionis astutia seu uiolentia preponatur, nisi quem fratres communi consensu, uel fratrum pars consilii sanioris secundum Dei timorem et beati Benedicti Regulam  elegerint, a Romano pontifice, uel cui ipse commiserit, consecrandum. Chrisma, oleum sanctum, consecrationes altarium, siue ecclesiarum, ordinationes monachorum, qui ad sacros fuerint ordines promouendi, a diecesanis suscipietis episcopis, si quidem gratiam atque communionem sedis apostolice habuerint, et si ea gratis ac sine prauitate uoluerint exhibere; alioquin liceat uobis catholicos quos malueritis adire antistites, ab eis consecrationum sacramenta suscipere, qui apostolice sedis fulti autoritate que postulantur indulgeant. Nec pro adiacentium parochiarum interdictis fratres uestri, qui per uestras ecclesias commorantur, a diuinis officiis suspendantur, uel a mortuorum suorum exsequiis prohibeantur, sed ipsi tantum cum eorum  clientibus, clausis ecclesiarum ianuis, diuine seruitutis officia peragant, et sepulture debita exsoluant. Illorum quoque sepulturam liberam esse censemus, qui apud loca uestra sepeliri deliberauerint, nec deuotioni et extreme uoluntati, nisi forte excommunicati sint, ullus obsistat. Sane de presbyteris qui per parochias ad monasteria pertinentes in ecclesiis constituuntur, predecessoris nostri sancte memorie Urbani secundi pape sententiam confirmamus, ut uidelicet abbates in parochialibus ecclesiis quas tenent, episcoporum consilio presbyteros collocent; episcopi autem parochiam cum abbatum consensu sacerdoti committant, ut eiusmodi sacerdotes de plebis quidem cura episcopo rationem reddant, abbati uero pro rebus temporalibus ad monasterium  pertinentibus debitam subiectionem exhibeant, et sic sua cuique iura seruentur. Ad indicium autem percepte a Romana Ecclesia libertatis quinque aureos quotannis Lateranensi palatio persoluatis. Si qua igitur in futurum ecclesiastica secularisue persona hanc nostre constitutionis paginam sciens contra eam temere uenire tentauerit, etc.

Ego Gelasius catholice Ecclesie episcopus.

Signum manus mee: DEUS IN LOCO SANCTO SUO.

Datum apud Magalonam per manum Grysogoni, S. Rom. Ecclesie diaconi cardinalis, II Kalend. Decemb., ind. XII, Dominice Incarnat. anno 1119, pontific. autem domini Gelasii secundi pape anno primo.



XXIu. Ad Bernardum Auscitanum archiepiscopum. 
[D. BOUQUET, Recueil, XIu, 322.]


GELASIUS episcopus, seruus seruorum Dei, uenerabili  fratri BERNARDO Auscitano archiepiscopo, salutem et apostolicam benedictionem.

De cemeterio S. Orientii, presentibus nobis, multi sepe clamores in Romanorum pontificum audientia sepe facti sunt. Ceterum, omnino ipsis placuit ut cemeterium illud, sicut antiquitus constitutum, ita et in posterum seruaretur. Precipimus ergo ne fratres monasterii S. Orientii super hoc negotio inquietes; sed cemeterium, sicut permansit hactenus, ita et deinceps quietum integrumque permaneat, neque nouum aliud contra ueterem consuetudinem construatur.

Datum Tornaci, uI Idus Decembris  .



XXu. Ad exercitum Christianorum ciuitatem Cesaraugustanam obsidentem.---Omnibus ad eum aliquid conferentibus indulgentiam largitur. 
[MANSI, Concil., XXI, 1169.]


GELASIUS episcopus, seruus seruorum Dei, exercitui Christianorum ciuitatem Cesaraugustanam obsidenti, et omnibus catholice fidei cultoribus, salutem et apostolicam benedictionem.

Litteras deuotionis uestre inspeximus: competitioni, quam pro Cesaraugustano electo ad sedem apostolicam duxistis [direxistis], fauorem libenter accommodauimus. Eumdem ergo electum, nostris tanquam beati Petri manibus, largiente Domino, consecratum remittentes ad uos, benedictionem uobis apostolice uisitationis impendimus, equam  omnipotentis Dei misericordiam implorantes, ut per sanctorum preces et merita opus suum ad honorem suum et Ecclesie sue dilatationem uos faciat operari. Et quoniam et uos ipsos, et uestra extremis obiicere periculis decreuistis: si quis uestrum accepta de peccatis suis penitentia in expeditione hac mortuus fuerit, nos eum sanctorum meritis, et totius Ecclesie catholice precibus, a suorum uinculis peccatorum absoluimus. Ceterum, qui pro eodem Domini seruitio uel laborant, uel laborauerint, et qui prefate urbis ecclesie a Saracenis et Moabitis dirute, unde reficiatur, et clericis ibi Deo famulantibus, unde pascantur, aliquid donant uel donauerint, secundum laborum suorum et beneficiorum suorum ecclesie impensorum quantitatem, ad episcoporum  arbitrium, in quorum parochiis degunt, penitentiarum suarum remissionem et indulgentiam consequantur.

Data Alesti, quarto Idus Decembris  .



XXuI. Ad Pontium abbatem Cluniacensem.---Monasterii Cluniacensis priuilegia confirmat. 
[MANSI, Concil., XXI, 171.]


GELASIUS episcopus, seruus seruorum Dei, carissimo in Christo filio PONTIO Cluniacensi abbati, eiusque successoribus regulariter substituendis in perpetuum.

Ignem semper in altari ardere, legale preceptum est. Quem sacerdos, qui patri iure successerat, supposita lignorum strue, ne deficeret, enutriret. Hoc iam diu in cordibus nostris sacerdos uerus,  eterni Patris Filius, conseruauit: quia et priusquam te in abbatis officium, et me in pontificatus ministerium prouexisset, corda nostra dilectionis igne succendit, et caritatem in nobis mutuam custodiuit, et post susceptas ordinationes amplificauit. Unde nos in his que pro Cluniacensis monasterii salute et quiete postulas, dulcedini tue abnuere indignum duximus. Ipsa etiam eiusdem loci ueneranda religio, et predecessorum tuorum uita uenerabilis, nos ad hec efficienda compellunt. Pro tua igitur et fratrum tuorum petitione, uniuersa que predecessor tuus felicis memorie Hugo abbas in die obitus sui, ita quiete atque pacifice possidebat, ut nullum inde canonicum iudicium recusaret, tibi et Cluniacensi monasterio in posterum quiete atque pacifice habenda  et possidenda statuimus. Illam etiam a uobis calumniam apostolice sedis patrocinio remouemus, qua episcopi pro controuersiis que inter uos et ipsos frequenter emergunt, innocentes homines parochiarum uestrarum et altercationum expertes interdictis suis uehementer affligunt. Sane et abbatias quas predecessores nostri apostolice sedis pontifices, predecessoribus tuis deliberatione prouida per sua priuilegia commiserunt, nos quoque strenuitati tue ac successoribus tuis in eadem religionis obseruantia, et dilectione sedis apostolice permansuris,  ordinandas committimus, ut per industriam uestram, religionis status in eis auxiliante Domino conseruetur. uidelicet in episcopatu Lemouicensi, abbatiam Sancti Martialis; in Engolismensi, abbatiam S. Eparchi; in Sanctonensi, abbatiam S. Ioannis de Angeriaco; in ciuitate Pictauiensi, abbatiam, que dicitur Monasterium Nouum; in episcopatu Tolosano, abbatiam Lesatensem; in Caturcensi, abbatiam Moysiacensem, et Figiacensem; in Nemausensi, abbatiam Sancti Aegidii; in pago Aruernensi, abbatiam Mausiacensem, Tiernensem et Metanensem; in episcopatu Augustodunensi, abbatiam uizeliacensem; in ciuitate Antissiodorensi, abbatiam Sancti Germani; in episcopatu Cameracensi, abbatiam Unicurtis; in Rothomagensi, abbatiam que dicitur  Pontesia; in Taruannensi, abbatiam S. Bertini et S. Wsmari; in Italia, abbatiam S. Benedicti supra Padum. Ea uero que temporibus nostris per uestram, uel fratrum uestrorum sollicitudinem legitime acquisita sunt, quieta uobis uestrisque successoribus et illibata permaneant. Preterea super illum dalmatice siue sandaliorum usum, quem persone tue predecessor noster sancte memorie Paschalis papa nostra potissimum intercessione concessit, hoc tibi singulariter amplioris dilectionis speculum indulgemus, ut quoties missas solemnes uel in populo celebraueris, usu eorumdem insignium potiaris. Ad hec, quidquid libertatis, quidquid tuitionis, a predecessoribus nostris concessum est, nos quoque uobis uestrisque successoribus presentis decreti  pagina roboramus. Si quis igitur decreti huius tenore cognito, temere, quod absit! contraire tentauerit, apostolice indignationis ultione plectatur, nisi presumptionem suam digna satisfactione correxerit.

Ergo Gelasius Ecclesie catholice episcopus subscripsi.

Datum Auenioni per manum Chrysogoni S. R. E. diaconi cardinalis, XuII Kal. Ianuar., indict. XII, Dom. Incarnationis an. 1119, pontificatus autem domini Gelasii II pape anno I.



XXuII. Bulla pro monasterio Caunensi, in diecesi Narbonensi. 
[BALUZ., Capitul. II, 1557.]


GELASIUS episcopus, seruus seruorum Dei, dilecto filio ARNALDO, Caunensis monasterii abbati, eiusque successoribus regulariter substituendis in perpetuum.

Omni petenti nos tribuere euangelicis preceptis instruimur. Idcirco uenerabilium fratrum nostrorum Narbonensis et Arelatensis archiepiscoporum petitionibus, Caunense monasterium, cui Deo auctore presides, cum omnibus ad ipsum pertinentibus, ad exemplar predecessoris nostri sancte memorie Urbani pape sub apostolice sedis tutelam excipimus. Quod uidelicet monasterium a bone memorie Carolo  imperatore per Milonem comitem edificatum, et tam ab ipso quam a filio eius Lodoico ac nepote Carolo eque imperatoribus ad honorem sanctorum apostolorum Petri et Pauli per regalia scripta munitum est. Presentis igitur decreti auctoritate statuimus ut eiusdem loci libertas, sicut a supradictis imperatoribus collata est, firma in perpetuum conseruetur. Id est, ut nullus iudex publicus, nullus curie minister, ipsius Ecclesie colonos citra abbatis et fratrum uoluntatem distringere, nec ex rebus monasterii census aut uectigalia quelibet presumant exigere. Quidquid autem uel in Narbonensi uel in Minerbensi seu Carcasensi aut Redensi aut Albiensi pago Caunense monasterium possidet, ab omnium hominum molestia uel inquietudine liberum maneat.  In pago siquidem Narbonensi ab ipsis predictorum imperatorum temporibus ecclesiam Sancti Pauli, et salinas in loco qui dicitur a Cagacanes, et insula que dicitur Dumanas. In Minerbensi uillam que dicitur Libras cum ecclesia sua, uillam Baiani cum ecclesia sua, uitesiam cum ecclesia sua, partem uille Trenciani, partem de uillare, partem uille Abrensis, partem uille de Campolongo, uillam de Cros cum ecclesia sua. In montana Spinacia cum uillis suis, partem uille Raberti. In Carcasensi uillam siue ecclesiam Sancti Fructuosi, ecclesiam Sancti Laurentii, uillam Baniolas cum ecclesia sua, uillam Palazol cum ecclesia sua, Orris cum ecclesia sua, partem uille Gluiani. In Redensi uillam Recemiro  cum ecclesia sua. In Albiensi ecclesiam Sancti Amancii. Item in Carcasensi partem uille de Fonte cooperta. Ad hec adiicientes decernimus ut quecunque hodie idem monasterium iuste possidet, siue in futurum concessione pontificum, liberalitate principum, uel oblatione fidelium iuste atque canonice poterit adipisci, firma tibi tuisque successoribus et illibata permaneant. Nulli ergo omnino hominum liceat idem monasterium temere perturbare aut eius possessiones auferre, uel ablatas retinere, minuere, uel temerariis uexationibus fatigare; sed omnia integra conseruentur eorum pro quorum sustentatione et gubernatione concessa sunt usibus omnimodis profutura. Nec idem monasterium alii uiolenter subiiciatur, quandiu in eo regularis discipline uigor,  Domino prestante, perstiterit, salua Narbonensis archiepiscopi canonica reuerentia. Obeunte te nunc eius loci abbate uel tuorum quolibet successorum, nullus qualibet subreptionis astutia seu uiolentia preponatur, nisi quem fratres communi consensu uel fratrum pars consilii sanioris, secundum Dei timorem et beati Benedicti Regulam, uel de sua uel de aliena, si oportuerit, congregatione prouiderint eligendum. Sepulturam quoque eiusdem loci omnino liberam esse decernimus, ut eorum qui illic sepeliri deliberauerint deuotioni et extreme uoluntati, nisi forte excommunicati sint, nullus obsistat. Si qua igitur in futurum ecclesiastica secularisue persona, hanc nostre constitutionis paginam sciens, contra temere uenire tentauerit, secundo tertioue commonita, si non  satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore et sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco iusta seruantibus sit pax Domini nostri Iesu Christi, quatenus et hunc fructum bone actionis percipiant, et apud districtum Iudicem premia eterne pacis inueniant. Amen.

Ego Gelasius, Ecclesie catholice episcopus subscripsi.

Signum manus mee: DEUS IN LOCO SANCTO SUO.

Data Aurasice per manum Grysogoni, sancte Romane Ecclesie diaconi cardinalis, XIII Kal. Ian., indictione  XII, Dominice Incarnationis anno 1119, pontificatus autem domni Gelasii secundi pape anno primo.



XXuIII. Priuilegium pro monasterio S. Andree Auenionensis. (Anno 1118, Dec. 20.
[Histoire de Languedoc, t. II, Preuues, pag. 407, ex archiuis abbatie S. Andree Auenion.]

GELASIUS episcopus, seruus seruorum Dei, dilecto filio PETRO abbati monasterii Sancti Andree, quod in cacumine montis Andaonis super fluuium Rhodani situm est, eiusque successoribus regulariter substituendis in perpetuum.

Officii nostri nos hortatur auctoritas pro ecclesiarum  statu sollicitos esse, et que recte statuta sunt stabilire. Quod cum ecclesiis ceteris debeamus, tue potius ecclesie, quam dum in Galliarum partibus essemus nostris manibus consecrari dispositio diuina concessit, benigniori debemus familiaritate impendere. Ea propter uniuersa que aut ordinatoris ac predecessoris nostri sancte memorie Urbani pape, aut aliorum Romanorum pontificum Gregorii, uictoris, Ioannis auctoritate monasterio uestro concessa et confirmata sunt, nos quoque presentis priuilegii pagina concedimus et confirmamus, etc. Ad indicium autem huius a sede apostolica percepte libertatis, tres libras cere de ipso Beati Andree monasterio, duas uero de prefata ecclesia Beati Petri de Todone, quam de  iure sancte Romane tenetis Ecclesie, nobis nostrisque successoribus annuatim persoluatis, etc.

Ego Gelasius Ecclesie catholice episcopus.

Signum manus mee: DEUS IN LOCO SANCTO SUO.

Ego Lambertus Ostiensis episcopus.

Ego Boso cardinalis.

 Ego Petrus diaconus cardinalis S. Nicolai in Carcere Tulliano.

Datum Arausice per manum Grysogoni, S. Romane Ecclesie diaconi cardin. XIII Kal. Ian., indictione XII, Dominice Incarnationis anno 1119, pontificatus autem domni Gelasii secundi pape anno primo.




ANNO DOMINI MCXIX
LAURENTIUS uERONENSIS DIACONUS PISANUS





NOTITIA HISTORICA IN LAURENTIUM


Laurentius ueronensis, diaconus Pisanus, tempore Petri II, archiepiscopi ab anno 1103 ad 1120 Pisani, scripsit carmine heroico De bello Balearico, siue rerum in Maiorica Pisanorum ac de eorum triumpho Pisis an. 1115, habito libros septem,

Cum fuit a Christo tecto uelamine carnis
Centenus quintus decimus millesimus annus.
Edidit Ughellus Italie sacre nou. edit., tom. X, pag. 127.





LAURENTII uERONENSIS DIACONI PISANI DE BELLO BALEARICO SIuE RERUM IN MAIORICA PISANORUM AC DE EORUM TRIUMPHO PISIS HABITO ANNO SALUTIS 1115 LIBRI SEPTEM.




INCIPIT LIBER PRIMUS.


    Arma, rates, populum, uindictam celitus actam
Scribimus, ac duros terre pelagique labores,
Geryonea uiros sese per rura terentes,
Maurorum stragem, spoliata, subactaque regna
His igitur ceptis digneris, Christe, fauere.
Terruit Hesperiam Latias reuolutus in urbes,
Ruraque ubique frequens Gothis satis agnitus ille
 Exstitit, et Gallis, terrasque agitatus in omnes.
In populos etenim Maiorica leua fideles
Bella cruenta gerens lethalia sumpserat arma.
Cuius pertulerat rabies, uiolentaque classis
Ausonias, Siculas, et Grecorum regiones.
Hec postquam castella, rates, uillasque cremarat,
Cumque aris titulos templis uiolarat adustis,
 Suadebat captis Christi mandata negare,
Et precepta sui complecti uana resulle ,
Talia credentes nimium reuerenter amauit,
Contradicentes uariis cruciatibus addens.
Hos compes, maniceque graues carcerque domabant.
Hos inamata fames, densi, nimiique labores.
Et ceu testantur, quos aiunt uera referre,
Millia captorum plusquam ter dena fuerunt,
Quos seuus, Balee uinxit, tenuitque tyrannus,
Preter ad ignotas quos per commercia crates
Transtulit, aut atrox obitus de carne resoluit.
Fama mali tanti per plures cognita terras
Commouet extemplo sitientes predia Pisas.
Concitat ira senes, qui Punica uincere regna,
Subdere quique suo gentem potuere tributo.
 Hic memorant dum facta bona, et dum bella Panormi
Africa ceu capta est, et subdita facta tributis,
uictaque per uarios quam plurima prelia casus,
Accendunt animos iuuenum, quibus horrida facta
Et labor, et sudor, duri quoque gloria Martis,
Diuitiis, et deliciis potiora fuerunt.
   Moxque pius presul Petrus uirtute coruscus
Ciuibus hec memorando suis, crucis inclyta signa
Sumpsit, et alterna mote pietate caterue
Sic ad signa crucis capienda fuere frequentes,
Utpote festinant solemni tempore Pasche,
Cum Christi gustant corpus sanctumque cruorem.
   Inde duo, et denos de culmine nobilitatis
Constituere uiros, quibus est permissa potestas
 Consulis atque ducis, regerent ut grauiter omnes,
Purus et istorum disponens singula sensus
Congrua militie, ratibus quoque conficiendis
Queque iuuare queant homines classemque pararent.
Et ne pretereant horum te nomina, lector,
Intentis animis apices scrutare sequentes.
Ex his Gerardus Gerardi filius auctus,
Sensibus orator laudabilis, atque facetus,
Natus et Ugonis, patrui de nomine dictus
Gerardus, patrui iam claro dignus honore,
Sicherioque satus, titulis decoratus eisdem,
Petrus, et Azo, simul numero dictantur in isto.
His Illebrandum Rolando iunge creatum
uiribus, et factis, et nobilitate micantem,
Hinc Herithone satum, genitoris nomen habentem,
 Nec non Henricum, genus a Gniritone trahentem,
Lethariumque simul, iuuenemque senemque Dodonem.
Hos decorat Stephano genitus Rodulphus, et ima
Filius Uberti Lambertus clarus in urbe,
Atque Robertinus Francardi splendida proles.
   Horum consilio clari cum presule digno
Legati Romam uadunt, quos papa colendus
Nomine Paschalis multo suscepit honore,
Pontifici tribuendo crucem, Romanaque signa,
Militie ducibus, que presens Azo recepit;
Qui postquam monuit pietatis dogma cateruas,
Et quantum Scriptura pati pro fratribus optet,
Hortatus cunctos sanctis insistere ceptis,
Pro tanto facto peccamina cuncta relaxat,
 Hancque potestatem Pisano contulit altam
Pontifici: redit hic propriam properanter ad urbem.
Protinus a populo digna statione receptus,
Astantes turbas monitis papalibus implet.
Et ceu durescit nactum moderamina ferrum
Mulciberi, coctam dum temperat unda bipennem,
Pontificis pariter Pisani uoce sacrata,
Feruent Alphee fortes ad bella phalanges.
Inde breui ualde numero labente dierum
Tertia uox Genuam placidos moderata rogatus
Presulis inuitat, spondet solatia pugne,
Sed longas nimiasque moras, annalia donec
Tempora pretereant, fraudis sub tegmine poscit.
Pisani didicere patres fraudemque dolumque;
Et tandem patuere doli: retinacula soluens
 Nauita, Pisanam sua uela retorsit ad urbem.
   Tunc demum Pise tanto insonuere dolore,
Ut nec magna quidem sentire tonitrua posses.
Quidquid tunc habuit nemorosi Corsica ligni,
Aut picis, innumeros ratium defertur ad usus,
Lunensesque suo priuantur robore silue.
Arboribus cesis remanet Curuaria rara,
Antennas, que uela ferant, quod gestet easdem,
Arboreum robur celse tribuere Mucelle.
Ceditur omne nemus, cesum descendit ad undas.
Hoc uarie fiunt diuerso robore naues,
Gatti, Drumanes, Garabi, celeresque galee,
Barce, currabii, lintres, grandesque sagene,
Et plures alie uariantes nomina naues.
His portantur equi; sunt quedam uictibus apte,
 Ingentes alie possunt portare cateruas;
Seruitiis norunt, possuntque subesse minores:
Hec nunquam metuunt uicinas tangere terras,
Adducunt latices, homines ad littora uectant.
Ima galearum iuuenum sunt apta lacertis:
Harum quamque solent centum propellere remi,
Ordine qua bino plana nituntur in unda,
Et freta findentes fugiunt sic atque sequuntur,
Ut celeres capreas, et aues superare uolantes
ueloci ualeant undosa per equora cursu.
Ligni materies non solum congrua classi.
Hinc etenim turres, pontes scaleque geruntur,
Cum quibus excelsos inuadant agmina muros.
Hinc quoque que magnas mittant in menia moles,
 Exagitent, rumpantque domos, tormenta parantur.
Hinc ballista minax, aries, testudo petuntur.
Sicque per innumeros lignum distenditur usus.
Nec cessant fabri, ferrum consumitur Ilue.
Inde rates quod iungat habent, hinc arma refulgent,
Thoraces, rigidi gladii, celeresque sagitte,
Quod quia diuersis rebus facit, officiisque
Mille per artifices uario distinguitur actu.
Nec uacat officium, depingunt arma colores,
Resplendent galee, clypei, selleque relucent,
Impositumque super cum gemmis prenitet aurum.
Intereat ueniunt quidam de gente remota,
Romaque cum Luca mittit solatia pugne.
Auxilium bello Genuensis sola negauit
Patria, quamque potest Pisanos impedit actus.
 O satis eximio felix Antonia patre!
Nempe tue regionis hero generaliter urbis
Cura datur patrie, que pellat et arceat hostes.
Denique perfecte naues mittuntur in undas.
Accipit has Sarnus Greco uocitatus ab amne
Alpheus, cui Pisa uetus nunc lapsa cohesit,
Ex qua Pisanus, qui Pisas condidit istas,
Italie fluuio nomen donauit, et urbi.
Hinc propria puppes queque statione ligantur,
Impleturque cibis, et equis, armisque, uirisque,
Et dantur ratibus certissima signa quibusque,
Ac uexilliferi per turmas atque cohortes.
Istorum uirtus populis bene nota Latinis
Credit ad bellum facili conducere cursu
Agmina. Decipiunt mortalia pectora cure,
 Quodque putat quisquam, uix perficietur ab ipso,
Consiliis hominum quoniam fortuna repugnat,
Atque malis factis alicuius ponere finem
Ante suum tempus non uult diuina uoluntas.
Temporibus sata queque uirent, et temporis albent
Articulo, cunctis data sunt sua tempora rebus.
Temporis ordo monet, nature postulat usus,
Ne nisi maturi rapiantur ab arbore fructus.
Sed Domino, qui cuncta potest, sunt subdita queque,
Et quodcunque bonum nutu distinguitur eius,
Cuius amore suos cognatos, atque parentes,
Diuitias, patriam Pisani deseruere.
   Iamque dies aderat sancti celeberrima Sixti,
In qua Pisani de Penis Marte subactis
 Annales recolunt uotiua laude triumphos,
Quando per Alphei fluctus populosa natabat
Classis, et ad fauces limosi fluminis arctas
Conuenere rates, sed cum transire nequirent
Tentantes aditus albentis more fluenti
Exornare suas escis, armisque carinas
Ceperunt. Post hec spatiosa per equora naute
Direxere uiam, terris post terga relictis,
Cernentes placidam fixis obtutibus urbem,
Diuine cure sua menia, rura, penates,
Uxores, patriam, natorum pignora mandant.
   Dumque rates abeunt, plorant in littore matres;
Plorantum lacrymis bibule satiantur arene.
Pectus ad usque parens uitreas descendit in undas,
Et uerbis placidis benedicit in equore natum.
 Hec pro patre rogat, pro fratribus atque maritis.
Immensos alie fundunt in littore questus.
Non aliter Graios fleuisse feruntur Achiue,
Pergama quando rates Danae uiolenta petebant,
Et non desistunt precibus miscere querelas,
Aeolia uentus donec progressus ab aula
uisibus abreptos spatiosa per equora uexit.
   Stagnea planities a leua parte relicta,
Atque Liburnus erant, dextra Gorgona remansit,
Monteque cum nigro, uada, seu Populonica tellus
Effugiunt uisus, dum uentus in equore perflat.
Corsica sub uelis fuerat Capraria tergo,
Illa, et Planusio positis in parte sinistra.
   Dumque fauent uenti, Tauro post terga relicto
Adueniunt Langona rates, linguntque labetes,
 Et retinent portum dictum de nomine sancte,
Quam Reparata uocant, muros, templumque uetustum
Erecti lapides, scopulosaque littora monstrant.
Hosque sinus exire parant, pariterque resumunt
Turrentes aditus, ubi Constantinus habebat
Sedes. Rex clarus multum celebratur ab omni
Sardorum populo, bis sex, geminisque diebus
Operiendo suos sibi gens Pisana moratur.
Inde sinum repetunt, quem uulgo fert Caput album
Scilicet ob nullum trepidantia littora uentum.
Istic Dutibinus Pisanis associatur,
Qui quondam regnum censebat Calaritanum,
Et Constantino Saltarus iudice natus;
Preualet hic iaculo, preclaris sensibus ille.
 More pari Danaos Hecateia suscipit aulis,
Cum fuerat Phrygios Menelaus iturus in hostes.
Ciuibus hic presul multum de pace locutus
Plurima per paucos incassum semina fudit,
Sed tamen e multis fructum percepit eorum.
   Tunc Passarino committunt Alpheroloque
Preuia signa maris patres communiter omnes,
Hosque sequi naute, sed et obseruare iubentur.
Iussa patrum contempta iacent, conuertitur ordo;
Quisquis enim potuit celeri transcurrere ligno
Ostendit sociis uelis, et remige puppes.
Iam geminis lapsis gemina cum nocte diebus,
Tertia lux iuerat, nox et iam ceperat esse
Tertia Septembris, uicinior illa Kalendis
Non fuerat nisi postera que sibi sorte secunda
 Exspectabatur, nec ea tenebrosior ulla
Circumquaque, tonat, sed et undique crebra coruscant
Fulgura, turbari nautas, reliquosque uideres,
Qui nondum rabidi bene norant equoris usum.
Sidera nulla patent oculis, solosque micantes
Naute cernebant accensos puppibus ignes.
Non Lerte satus foret in terroribus istis
Intrepidus, Circes quamuis superauerit artes,
Si fortuna ducem fluctus duxisset in istos.
Arbitrium cuiusque fuit miserabile tempus
In tempestatis transcurrere seua pericla.
Sed Dominus solitus propriis succurrere seruis,
Iustitie semper qui saluat et auget amantes,
 Firmauit Boree placidos super equora flatus,
Qui tota leni portarunt equore nocte
Naues; mox pulsis tenebris subiere micantes
Stelle, nox abiit, preclari forma diei
Subsequitur, celeri classis leuitate cucurrit,
Ac crescente die ceperunt cernere terras
Hispanas, sed eas Baleares esse putabant,
Blandesi donec committitur anchora ripe.
Has postquam retinent, Latio de littore uecti
Hastis suspendunt pugnam minitantia signa,
Atque tegunt fortes clypeis radiantibus artus,
Et stringunt rigidos totis conatibus enses.
Littora tota sonant ex rauca uoce tubarum.
Indigenas quoscunque uident, capiuntque fugantque,
Hi se Christicolas, Catalanensesque fatentur.
 Turbatos uoluunt Pisani pectore sensus,
Et positis armis resident in littore tristes.
   Inde Pirena sibi postquam cognoscitur ora.
Mutant consilium diuersa pericla timentes,
Quod nec habetur ibi uento tutamen ab omni,
Transieratque simul uallata caloribus estas.
Tunc ex consulibus Rolandi filius unus,
Cui genus, et sensus, clarum quoque Curia nomen,
Et ciuilis amor cum diuitiis tribuerunt,
Mittitur ad comitem, cui Bachinon, atque Girunda
Subeuntur, multasque regit pro uiribus urbes,
Cui nomen Raymundus erat, qui laudis equestris
Fructus innumeros clarosque patrauerat actus.
Hispanos cuius terror commouerat hostes.
Rolando genitus postquam peruenit ad ipsum,
 Atque salutauit: Comitum clarissime, dixit,
Pisanus populus Christi uirtutibus auctus,
Ecce, fauente Deo, partes deuenit in istas.
Alterius uerbis, quod iam tibi forte relatum est,
Quod si causa monet, seu ditia castra uidere
Te iuuat, acceleres Pisanam uisere classem
Et sociare sibi belli, sociumque, ducemque
Agmina nostra uolunt, ferus et te prouocat hostis.
Nam quem non moneat Balearis seua tyranni
Fama, repercussi que fines concutit orbis,
Et Latii populos, cunctosque perurget Achiuos.
Nec dum finierat consul, cum plura paranti,
Ille refert grates: Faciat quoque prospera, dixit,
Omnia uestra Deus uobis, et in omnibus adsit,
Inque manus uestras communes prebeat hostes
 Orbis, et in sancte sortis nos congreget usus,
Ut faciemus ei que sunt gratissima semper.
Nam contra nullos ego iustius arma mouebo.
Hi Christi seruos multis cruciatibus arcent,
Atque meum littus faciunt cultore uacare.
Nam quos Blandensi positos in littore muros,
Templa uidetis, erant miris radiantia signis,
Quorum summa tegunt hedere, uel frondea uitis
Occulit, aut ficus, seu quelibet occupat arbor
Pluribus in templis, monachi cecidere per ipsos,
Atque sacerdotes, iugulis maculantibus aras
At reliquos etate uiros, aut arte micantes,
Constituere suis duris seruire catenis.
uincla, labor, atque fames hos sepe necarunt,
Aut ius Machametis quos ponere trist cegit
 In ceruice iugum. Quem non dolor excitat iste!
Quod si forte Deus uobis concesserit ut uos
Tanto possitis finem prebere labori,
Militie Domini solatia queque paramus,
Collatisque ferum superemus uiribus hostem.
   Nuntia dictorum mox charta futura notatur,
Qua se militibus Christi promittit amicum,
Atque Pyrenee concedit singula terre.
Tunc Ildeprandum donat, multumque precatur,
Ut sese Latiis socio coniungat amore.
Altera lux postquam ciues conducit in unum,
Talibus alloquitur socios sermonibus Azo,
Quem grate populus celebrabat munere lingue:
Quod Domini nutu disponitur, a ratione
 Funditas humana cognoscitur esse remotum
uidimus ingentes fluctus, tonitrusque coruscos,
Credidimus subitos minitari fulgura uentos.
Mox Domini pietas pacatas reddidit undas
Aequoreas nobis; uis est ea nempe Tonantis.
Nam pro uelle suo mundanos destinat actus,
Arbitrioque pio causa dominatur in omni.
Hanc pedibus nostris tribuit contingere terram,
Ut socias releuet diuina remissio turbas.
Ergo uiri docti dum littore stamus in isto,
Nos augere decet cuneos, felicia dici
Ut uere ualeant non casso nomine castra.
   Iamque Pyrenei comitis solatia uobis
Auxiliante Deo possunt non parua parari.
uos portare suos equites rogat ille ducentos,
 Centum se propriis spondet gestare carinis.
Misit et hanc chartam; chartam porrexit, et addit;
Istuc nos Dominus duxit, non nostra uoluntas,
Qui famulatur ei bene speret, et indubitate
Quod uera nunquam fraudabitur utilitate.
Presul abest, portumque tenet, qui distat ab isto
Per passus sex mille; reor, mittamur ad ipsum,
Et si dicta placent, tunc perueniamus ad actus.
Hisque peroratis placuerunt dicta quibusque.
Charta legi comitis petitur, fractoque sigillo
Inspexit Lodoicus eam, legitque decenter.
Lecta placet cunctis, comiti dant agmina laudes.
Sancti Felicis portum gens illa uocabat,
In quo presul erat: properans legatus ad ipsum
uadit, sed presul recipit, firmatque loquelas.
 Dimittunt blandas post hec cum turbine naues,
Atque petunt portum, sanctus quem presul habebat;
Cuius ad ingressum uentus pugnabat iniquus.
Ut portum tenuere rates, et cetus haberi
Cepit, et herboso steterat iam concio prato,
Optimus antistes sancte pietatis amator
Talibus Alpheos monuit memoranda loquelis:
   Sanguine uos proprio quos Christus ab hoste redemit,
Ut ueras spinas, ueteres fugitote ruinas.
En sunt tres lapsus quibus exstat Adam superatus.
Namque Deum perdit, male qui cupit, atque superbit.
Et male letatur cui gloria uana paratur:
Nascitur hinc odium, discordia, liuor et ira.
 Ista mouere queunt hominum precordia dira.
Non ualet esse bonus uitiis qui subiacet istis.
uincere nemo potest, quisquis superatur ab ipsis.
Pectora nam lacerant, sensusque trahunt, uelut hostes
Diripiunt, capiunt; ipsis uos claudite postes.
Non Domini Genitum pro se tormenta tulisse,
Ast homines propter debent homines meminisse.
Hic minuit nostros languores, atque reatus,
Tollit et hic penas, cunctosque fugat cruciatus.
Pace Deum debent, et mentis simplicitate
Querere, non odiis homines, aut asperitate.
Qui pacem portant, celo possunt habitare.
Debetis fratres cum toto cordis amore,
 Si nec amatis eos, quos uos modo forte uidetis,
De nondum uisis mihi nunquam spem facietis;
Horum quisquis enim presentes temnit amores,
Qualiter illorum poterit releuare dolores?
Pacis amatoris non est possessio parua;
Sidera namque tenet, pontumque beatus et arua
Postquam de Saulo Dominus sibi fecit amicum,
Sic nemo nostrum fratrem ducens inimicum,
uera sit in nobis et non concordia falsa,
Si tuti uultis transire per equora salsa,
Magna Dei uirtus nostros ut terreat hostes,
Pax sua possideat nostros cum limite postes.
   Interea uulgus pelagi terrore solutum
Murmurat, et patrias exoptat turpiter oras,
Inque duces stultas tentans agitare querelas
 Hostibus omissis pariter remeare minantur.
His permotus ait Lucensis talia Fralmus:
Gaudet quisque Deum cui sunt cum prosperitate
Omnia, letatur cui congrua queque parantur;
Congrua namque reor socios et multiplicare,
Subsidioque uiros proprii reperire laboris,
Qui socios augere potest, bene percutit hostes
Quos satis egregios nobis diuina parauit
Gratia, nec nostrum teneat turbatio quemquam.
Cum bello quisquam nec adhuc superauerit hostem
Ex quo cepimus hoc, neque sit superatus ab hoste,
Ut quid tanta tenet uestras turbatio mentes?
Penitet ignauos cepti fortassis honoris,
Cum uox istorum preclaras polluit aures;
 Hosque piget uenisse quidem, qui rura solebant
uertere, qui curuis incumbere semper aratris,
Cunctaque consumunt uertendo tempora glebas;
Et modo cum nequeant sua semina tradere sulcis,
Aut conculcato pedibus procumbere musto,
Nocte, dieque moras istas, casusque querantur,
Inque domos remeare suas fortasse minantur.
Hi uiles homines, quorum miserabilis etas
Presenti populo nullam gerit utilitatem,
Semper agant, semperque gemant, agitentque querelas.
Quos mores retinere suos infamia non est.
Hos bonitas, clarumque decus seiungat ab illis,
Et maneat nostro concordia semper in actu,
 Sitque carens odio, qui uult seruire Tonanti
Si decies prohibetur iter, decies repetatur,
Et uia tentetur crebro dum perficiatur.
Ut tenuit semper teneat reuerentia nostras
Curas, quod gerimus quia totus conspicit orbis,
Si cito non aderit, quod gestit nostra uoluntas,
Tactus ob hanc causam maneat formidine nemo,
Quod prohibet mensis, reddunt tibi namque Kalende,
Cum Deus oratur; quod ab ipso forte uetatur
Tempore non modico cito prestat luce sub una.
His populus dictis auidas ut prebuit aures,
Gaudia succedunt, turbatio, cura recedunt.
Moxque sequente die Domini Raymundus ibidem
Berengarius adueniens, paucique suorum
 Iungit amicitiam, Pisani federe gaudent,
Et socium factum prestanti munere donant.
Cumque moras faciunt, morbosa peste fluente,
Multi de populo fatis superantur iniquis.
Hicque Caim moriens mestos cum presule ciues
Dimisit, patrias non totus iturus ad oras.
Dumque premunt lacrymas, Pesulani montis alumnus
Cum sociis centum Guilelmus castra subintrat,
Armigeris ratibus uectis, turbaque pedestri,
Quos quasi uiginti duxere per equora naues.
Ast Aimericus generosa stirpe creatus,
Quem Narbona colit dominum, patremque ducemque,
uiginti uitreas fertur duxisse per undas
Naues, et celeri uenisse per equora cursu.
 Hos quoque Raymundus, cui Baltius exstat origo.
Cui solitos Arelas impendere certat honores,
Atque secus Rhodanum castris reperitur, et aruis
Diues, consequitur laudato milite plenas
Ducens septenas undosa per equora puppes;
Raymundus sacrista potens, et strenuus actu
Militie titulis, et qui fulgens Arelate,
Cum propriis totidem uitreas uenere per undas.
Tales Rusilium proceres lateque Biterre,
Et cum Nemausis prouincia tota sequuntur.
Quanta per Antonias transibant agmina terras,
Cum Romam uenturus erat terrendo senatum
Cesar, qui domitos Gallos iuga ferre cegit:
Tanta Girundenses uenisse feruntur in agros.


EXPLICIT LIBER PRIMUS.



INCIPIT SECUNDUS.


 Iamque graues populis pelagum sulcare parabant
Classes, tot rediit de naui castra subintrans,
Albertus, cui rector erat uenisse Pirenem
Illesamque ratem pariter prefatus, equosque
ui sitis oppressos, uini potasse liquorem,
Exanimesque simul ponti maduisse sub unda,
Non prius ad Baleam peruenit prora minorem.
Rettulit et Mauros ad se uenisse rogantes
Et qua sint patria, quas et gradiantur ad oras.
Bozeam petimus, Ianuensis nauita dixit.
Precipue uestrum quoniam retinemus amorem.
Hanc formidantes istud contingere littus
Cura fuit, factos pro uobis fugimus hostes.
 Nam nec habere ualent nostras in prelia uires
Offendunt quoscunque queunt sine crimine nostro,
Peruia Sarnigenis sunt equora cuncta dolosis,
Turbanturque suo maris omnia regna furore.
uidimus hos sulcare fretum, nos utque putamus
Qualibet in uestra figunt tentoria ripa,
Cedere siue uolunt nos, aut bona tollere nostra,
Auxilium nobis celeres prebete, rogamus.
Scimus eos uenisse quidem, multumque timemus.
Mox aiunt: uos fertis equos qui forte fremebant.
Rustica turba refert; facit hoc irata frequenter
More suo fremitus agitans, faciensque tumultus.
Hosticus inde globus feruens uelociter alnos
 Intrat, et intentis nos perturbare sagittis
Cogitat, et toto mentitos increpat ore.
Nostra manus confisa satis non segnius arma
Sumpsit, et in steriles accenditur ira furores,
Namque citus ueniens uentus dum uela tetendit,
Maioris Balee tribuit contingere littus;
Egressique uirum quemdam per rura uagantem
uidimus, et quantum locus ille remotus ab urbe
Sit, percunctamur: uiginti millia dixit.
Hausimus et laticem, laticis data copia nobis
Et fuit, inque ratem uasisque, uirisque receptis,
Aequora crispauit Zephyrus, Zephyroque fauentes
Fleximus aduersum Sardoas carbasa ripas.
Sulcantes igitur pelagus uenientia uela
Aspicimus; dubitare prius, sed in arma uideres
 ueloci cursu iuuenum properare cateruam.
Quoque modo properant quos terret aquaticus auster,
Ob pluuias operire domos, male tecta supellex
Imbris ne pereat pro mole cadentis in edes,
Sic gladios, clypeosque suos sibi tollere quisque
Certat, et intente sinuatos preparat arcus.
Taliter adueniunt pelagus sulcando carine,
Qualiter incedunt iuncti delphines in undis,
Quando natant aliquos non dando per equora saltus.
Noscimus, accipiunt nostras referuntque salutes.
Gaudia precipiti posita suscepimus ira.
Qui postquam didicere uiam quam fecimus ipsi,
Quidue laboris onus passi fueramus ubique,
Sardinie demum sese docuere relictos.
Preualuit Boreas Zephyro bis quinque diebus,
 Per mare nos uexit, uentoque cucurrimus illo.
Nemo tamen didicit qua tunc foret insula parte,
Quoue loco pelagi steterit Maiorica post nos.
Interea uentus Libycis progressus ab oris,
uela tenens possedit aquas salientibus undis,
Atque Pyreneum nos ille reduxit ad amnem.
Talia dicentem populus circumstat, et omnes
Si ualeant, querunt, uel si patiantur amici
Incolumes. Postquam uir dictus rettulit, omnes
Murmure cum leto redeunt in castra caterue.
Cumque dies geminus bis sex geminauerat horas,
Aduenere decem Pesulano monte carine,
Que Pisis fuerant Augusti tempore misse,
Ad quoscunque tenet latos Prouincia fines.
 His inerat clarus cum consule Guido Dodone,
Ordine Leuita triuii ratione peritus,
Illius ut patrie traherent ad prelia gentem.
Aethera carpebat solito molimine Phebus,
Et splendor solis nondum tenuauerat umbras,
Cum data signa sonant iussos motura recessus.
Iusserat antistes ponto dare uerbera classem,
Et transire rates properatis cursibus illuc,
Barchinon excelsis ubi fulget in era muris.
Iussa probant omnes, nec inerti scandere passu
Naues incipiunt, quos non sua uota retardant.
Sed uelut examen per apertas aduolat auras,
Quando cupit patriam mutare, locumque domumque;
Sic Pisana manus rapidis aquilonibus usa,
Remige quam celeri dictam properabat ad urbem.
 Solis ab occasu modicum porrectus ad equor,
Defessas solito qui frangit, et accipit undas,
Mons Iudeus, ibi plana diuisus ab urbe,
Non euris puppes calidisue tuetur ab austris,
Huius ab Hispana facie ratis appulit omnis.
Ut terras subeunt Latie, reliqueque carine,
Littus ad usque tuas agmen nauale tenebat
Lubricaris aquas. Ripe cecidisse feruntur,
Tanta premebat eas magne uiolentia classis.
Hic ubi mutauit lites concordia pace,
Adueniunt sancti celeberrima festa Mathei.
Tota nocte sonant tunc tintinnabula cuncta,
uota uouent omnes, precibus uotisque Tonantem
Sollicitant, cuiusque colunt solemnia sanctum,
Candelas tunc quique suas in cuspide ponunt,
 Aut ubi lux clare populo uideatur ab omni.
Tertia lux aderat, cum planum possidet equor
uentus, quem boream nequeas eurumque notare
His medius fuerat, tundunt sua pectora naute,
Totque dies uacuos cum noctibus ire queruntur.
   Ergo die medio sublimis in ethere Titan
De medio cursu terras spectabat et undas
Cum Catalanensi de littore classis abibat.
Quos fremitus prebere solent stridentibus alis
Threicie uolucres resonantes cantibus altis,
Agmine cum facto repetunt alias regiones,
Non alios Pisana manus clamore sequente
Exagitando suos, et candida uela parando,
Soluendoque rates, summis cum uocibus edit.
Quattuor insignes tunc precessere carine.
 Signiferi Francardus erant, rectorque Pyrenes,
Ordine consequitur renouato cetera classis.
Lux abiit, nox atra subit, qua denique lapsa
uel media, uel plus media, contraria retro
Flamina uela dabant, qua causa preuius heros
Ad Tramaricis sua flexit carbasa littus.
Inde Terogonam petit, ac deserta Salodi.
Hic Zephyrus perfringit aquas, et fluctuat auster.
Peruia sed Zephyro plus sunt sinuantia saxa
Partibus unda tribus, circumdat pontica rupem,
Arbustis tegitur breuibus que spectat ad eurum
Planities alte rupis de parte leuata.
Regis in hac Caroli dicuntur castra fuisse,
Dum duro quondam certamine strauit Iberos.
 Hic hyemes Franci tolerasse feruntur, et estus,
Quando prestanti ceperunt robore terram.
Post lapse noctis spatium, lucisque sequentis
Tempore consumpto, qui primus adhesit in illis
Conscia signa dedit, uigiles quos gesserat ignes,
Ne foret incertus locus hic, dubiusue carinis.
Hic postquam cunctis fuerat lux reddita terris,
Et latices hausere, uiri conscendere pontum
Incipiunt, uitreas uelis remisque procellas
Mota secat classis, iam terra relicta uideri
Non clare poterat, eum montibus abdita celsis
Cum et labente die subiere crepuscula noctis
A recto cursu non recta retorserat aura
uela. Laborantes turbantur in equore naute,
Et se conclamant inuitos ire Dianam.
 Interea noctis tenebris aurora remotis
Clara refulgebat, cum turbida nubila uenti
Ducere ceperunt ab ea qua labitur ora
Publica lux mundi; mox flectere uela Salodon
Plangentes satagunt, tantus uehit impetus ipsos
Huc simul ac uenere rates iam nocte propinqua
Prosiluere uiri latices haurire recentes.
Ecce Moabite, pedibus uectantur equinis,
Ut solet a neruo dimissa uenire sagitta,
Quando suum Parthus sinuat uiolentius arcum.
Qui captos pariter capientes fluminis undas
Ad proprios longo duxerunt calle penates,
Sed timor Alphee gentis de nexibus ipsos
Eripuit, rigidos qui concutiebat Iberos.
Ergo per euentum, quoniam male contigit illis,
 Iussio fit reliquis ne progrediantur inermes.
Dumque moram faciunt, uacuisque uagantur in agris
Agmina, murmur erat. Lucenses denique turbe
Dum pelagus tolerare minus, fluctusque ualerent,
Et nimium uellent sociis famulantibus uti,
Unaquaque die populum replere querela.
Ugo Pisanus uenerabilis archisacerdos
Cum dextra pariter tunc ardua protulit ora,
Qui tali populis sermone silentibus inquit:
   Sola Dei bonitas, qui cuncta gubernat habetque,
Pisanos ciues tantos animauit ad actus,
Expertique suos nullos ad bella uocabant.
Nullus ad ista fuit toleranda uenire coactus
Sponte petebatis nobis, gratisque dabamus
 Quesitas nobis non uilia munera naues.
Et ratibus uecti socii ueniendo fuistis.
Dicite, Lucenses, si quis uos forte cegit
Quippe nec inuiti uoluistis ad ista uenire,
Unde nec inuitos quisquam retinere ualebit.
Pisanos solos discedere nempe uetamus,
Non aliis prohibentur equi, non uictus et arma.
Accipiant ea quando uolunt, sanique recedant,
Securosque petant ductores, hique dabuntur
Cum quibus Italicos poterunt pertingere fines.
Et memoratus herus post talia dicta resedit.
Taliter incepit Guido supra memoratus:
Cum Deus in cunctis preponi debeat actis,
Nec pietas, nec amor pietatis habetur in ullo,
 Qui pro mundano tantum contendit honore.
Certet honor mundi, certet sapientia, quenam
In mundi rebus Domini simulauit amorem,
Pretulit atque dedit perituros semper honores;
Unde Dei nostras cernendo potentia mentes
Contra quem uastum toto fuit agmine murmur,
Hunc dignum uobis largitur temporis usum.
Hebreis populis murmur fuit instar ad huius,
Quando repletas memorabant carnibus ollas,
Et condita simul, dilectaque grataque multum
Fercula Niliacis quibus utebantur in oris.
Nam cuperent seui potius iuga ferre tyranni,
Seruilique magis sub conditione manere,
Quam prohibere gule uitium dapibusue carere.
Ille uetus populus residet sub pectore uestro;
 Illius et mores, animosque uiasque tenetis.
uulnere de tanto qui gestit habere salutem
Peniteat uoluisse malum properanter iniquum.
Desipuit, quicunque fuit, ceciditque retrorsum;
Magnum nempe scelus nostro commisit in euo.
Quod teneamus eum quisquam fortasse queretur,
Preter Pisanos quicunque recedere querit
Quando libebit eat, sua tollere non prohibetur,
Nulla recedenti sane uiolentia fiet;
Ad patrios igitur cum uenerit ille penates,
Et medius turbe claros narrauerit actus,
Hoc de se uero poterit sermone referre,
Quod nunquam uidit quos tantum fugerit hostes.
Nos mare, nos uentos, pondusque feremus aquarum,
In Domini factis nec habebimus inferiores
 Militie socios, quos Gallia tota sequetur,
Iamque fauente Deo uenient multo meliores
Una nobiscum belli superare labores.
Tunc Gulielmus ait dominus montis Pesulani:
Hos discedentes nunquam doleatis abire.
Pro quocunque uiro qui nunc fortasse recedit
Quattuor ob pugnam dabimus non deteriores,
Qui pro sex horum poterunt tolerare labores.
Surgens Henricus post hec Guinithone creatus
Hortatur ciues bellum firmare, priusquam
Una cum patribus sese iurare fatetur.
Dicta fides sequitur, iurant equaliter omnes.
Iam secus occasum Phebi clarissima lampas
Candentes uitreo tangebat in equore flammas.
Nox ea consiliis est; postquam tota peracta,
 Et Phebo radiante dies iam clara refulget,
Ecce recedentes equitum peditumque phalanges
Dimissis ratibus proprias certantur ad edes.
Italice redeunt, dimittentisque Salodon,
Immeritis referunt conuicia plurima nautis.
Preterea factos habiles ad carbasa cantus,
Et quoscunque solet sociis in puppe referre
Nauita sermones, deridet rustica turba.
Interea quod hiems uariaret sepius auras,
Illeque perpaucis ratibus tutamina portus
Prestat, et ignote non est fiducia genti,
Barchinon heu petitur, classemque reducere cunctam
Constituunt hiemare simul, meditantur ibidem.
Festa dies aderat Domini de nomine sumpta,
Prebebatque leues flatus leuissimus auras,
 Qua Latie puppes use cum remige uentis
Urbem nauigio celeri tenuere Pisanam.
   Post ubi Pisanis fuerat iam copia terre,
Exonerare rates properant, pars maxima classis
Sistitur in terris, trahitur quoque luce sub illa.
Nox quascunque sequens liquidis inuenit in undis,
Intoleranda feri ponti facit ira solutas,
Nec potuit requies prius equoris esse procellis
Quam sexagenas uis fregit pontica naues.
Hinc turme flebant, presul patresque dolebant,
Et pro posse suo non fractis subueniebant
Nauibus, in siccam donec traherentur arenam.
Non alio luctu uidui gemuere Sabini,
Cum sibi dilectas detraxit Roma puellas.
 Inter tristitias autem quas forte ferebat
Alpheus populus, improuisosque dolores,
Non oblitus erat quidquam de rebus agendis,
Nec potuit clare mentis postponere sensus.
Ligna legi iussit que congrua nauibus essent,
Ac tabulas quas dira maris proiecerat unda.
Ingenium docti populi mox tecta ratesque
Nocte dieque parat, complere uidelicet illas
Omnimodis satagit, quas fregerat equoris ira,
Atque modis paribus turres tormenta per omnem
Constituunt campum Baleam factura ruinam,
Terque decem Pisas statuuntur adire biremes
Per quas incepto reparentur robora bello,
Nisibus ut totis classem clarosque replerent
Militie numeros note per secula Pise.
 Tunc quod chara nimis fuerant alimenta Pyrene
Se diuiserunt per plures agmina terras.
Pars campum retinet, pars altera uenit ad illos
Quos habuisse datur supra Prouincia fines;
Mons Pesulane, tuas claras peruenit ad arces
Gerardus ualidus, dominusque comesque Liuanti.
Hic quoque bellorum Gualandidus splendidus actu
Filius Ugonis Petrus, et Rolandia proles
Baruiique uigor, nec non uiuianus et abbas
Dogmata militie monstrant incognita Gothis.
Multi Nemausas, plures ueniunt Arelaten,
Inueniuntque piam, gratamque per omnia gentem,
Pisanas acies magno que fouit amore.
Hic Holebrandus populos transire uolebat
 Dum scapha Rhodanum, sed equo dum forte sederet,
Oblectauit eum puerorum cernere ludos,
Et cum quesitum lapidem misisset in illos
Calcar equum tetigit, qui dans in flumina saltum
Lucensem iuuenem rapidis submersit in undis.
Non lacryme fuseque preces ualuere cadenti.
Mortuus huius equus cum tractus ab amne fuisset,
Pisani iuuenes equitem traxere necatum.
Qui socium postquam largis fleuere querelis,
Antistes clerus, populusque ualens Arelatis
Intumulare uirum summo curauit honore.
At uice qui comitis Pisana presidet urbe
Ugo militia cui prebent singula laudem,
Agmine qui toto uitam seruauit honestam
Hastarum ludis, et cursibus usus equorum,
 Ac preponendo uincenti premia cursus
Pisanos equites tractabat, more Quiritis,
Egregiumque uirum Catalaunia tota frequentans,
Sardinieque comes celso celebrabat honore.
Consulis Henrici bonitas, necnon reliquorum
Iurgia, siue scelus non impunita relinquens,
Iustitie normam seruauit in agmine toto:
Quippe sibi gnari socii dum forte fauerent,
Omnibus equa dabant placidi moderamina iuris,
Constituuntque uiros totum uigilare per agmen,
Qui seruare queant nocturno tempore naues,
Bisque decem seruant Balearica regna carine,
Paganam rabiem ualidis que uiribus urgent,
Et titubare feri faciunt fera corda tyranni,
Si bene belligeras pensent noua secula Pisas
 Per mare, per terras geminas extendere uires.
Hoc Pise faciunt Romam quod, utramque placeret,
Quarum signa ferus populus dum spectat Iberus,
Ingemit, atque metu uisi consumitur hostis,
Castraque custodit Pesulani montis amator.
Ille prius patrias remeare refutat ad edes,
Quam sciat an ob rem, seu frustra sumpserit arma.
Hoc Catalanenses concussit media terras
Tempore Pisani solitis nil strictius usi
Sumptibus inuentos gestantes undique uictus,
Argenti pretio uaria quoque merce parabant,
Unde Pyreneos larga bonitate fauebant
Et solabantur inopes mercamine fines.
At presul custos sincere religionis,
Ne sibi commissi celent uigilanter agebat.
 Ergo diem nactus gratum, tempusque loquendi
Arboreas, dixit, postquam perceperat escas
Lethalis pomi, cum sumpsit ab hoste saporem
Ille uetus genitor, paradisi menibus illum
Iussit abire Deus, cuius sententia uoti
Hoc exosa nefas, pepulit damnando superbum.
Omne genus uitii uitio processit ab huius
Scilicet inuadens hoc ordine posteritatem
Intrat in has tenebras mundane gentis origo.
Primus homo natos, et quos sibi fuderat Eua
Liuor agit, fratris ferit impia dextera fratrem,
Qui cadit, ante Deum clamat uox sanguinis eius.
Soliuagus densas siluas, agrosque pererrat.
Ast subit astrigeras sedes iustissimus Enoch.
Iustus post illum Ne cum fecerat arcam
 Diluit omne solum nimiarum pondus aquarum.
Unde cessarunt octauas: prodit ab arca
Tunc solus iustus; sunt gentes multiplicate.
Post patriarcharum fuit ordo, deinde prophete,
Et tamen infernas nemo uitauerat edes:
Unde Dei pietas hominum fera funera cernens
Ut saluaret eos emisit ab ethere Natum,
Et uana forent ea que sacrata canebant
Ora prophetarum: Celi rex est homo factus
Sic hominum factor sumens de uirgine carnem
Seruiles habitus hominum portauit ad usus,
Perque suam mortem cum crimine morte necata
Captiuas animas de gurgite traxit auerni.
Hac serie Domini saluauit gratia gentes,
 uenit et in cunctam benedictio posteritatem.
Cuius apostolico dum presidet agmine Petrus,
Ob fidei sacre confessam credulitatem
Esse pius meruit celestis clauiger aule.
Ille tenet claues qui rexit in equore naues.
uos in naue sua mundana per equora portet
Incolumes, puppisque sue uos esse ministros
Remigio dignos imploret Cunctipotentem
Ut possitis eos tutos ductare per equor
Gurgite quos sacro sanctum baptisma piauit.
Ergo docete uiros cari pia dogmata fratres,
Ac monitis sanctis a criminibus prohibete,
Ut ualeatis eos ad celica ducere regna;
Deficiat uobis ut nunquam celica merces,
Quam Dominus solis concessit habere beatis
 Exemplo Christi, cuius regit omnia uirtus,
Captiuos fratres, quos barbarus opprimit hostis,
Liberet a seuo fratrum pia cura tyranno.
Fratribus et domino quantum debetis amoris
Premonuit Petrus cum precessore Magistro.
Pro Petro Christus, cunctisque fidelibus exstat
In cruce confixus, pro quo Petrus in cruce tensus;
Fratribus unde suis succurrere nemo recuset.
 Fratres quippe suos Iudas: patriarcha nepotem
Abraham dilectum de nexibus eruit hostis.
Hi quibus est licitum feriant mucronibus hostem;
Hos hominum factor seuo defendat ab hoste,
Hos leuitarum uir nobilis, et bene charus.
Que modo sunt scripta sunt pontificalia dicta.
Ista satis, melius querenti narret Ubertis


EXPLICIT LIBER SECUNDUS.



INCIPIT LIBER TERTIUS.


 Quem colit interea tellus Balearica regem
Herare Declus Burabe perterritus istis
Contususque in centum . . . conuocat omnes
Causas maiores per quos tractare solebat:
Consilium quorum plano sermone requirit,
 Siue Moabitis optarent tradere terram,
An cum Pisanis aliquod coniungere fedus.
Respondere uiri soliti maiora referre,
Et qui noscuntur aliis procedere sensu:
Turba sumus, famulique; tui quodcunque uidetur
In ratione tibi constantius eximiumque
Nos sine lite sequi confestim disce paratos.
Respice nulla minus populum que bella uolentem
Sedula uelle suo tua gens in pace maneret.
Hec nam culpa grauis dedit horrida scandala nobis.
Undique gauderent Baleari subdita regno,
Si cum Pisanis nos fedus habere daretur.
Inque Moabitis nobis fiducia clara
Non bona sperat, tantum conuicia prosunt
Quos tolerare gemunt Hispane gaudia terre.
 Respice Dertare quid agant, quantaque Dianam
Clade premant, nostras miseratus mente querelas
Accipe captiuos omnes perquirere serue
Et melius tracta, quia pax et uita per illos,
Ac regnum pariter tibi concedetur, honorque.
Actis non habitis nunquam sedabitur hostis,
Christicolis, quoniam qui pro pietate laborant,
Chara magis essent captorum corpora fratrum,
Quam uideatur eis regnorum copia centum
His habitis uerbis, regis precordia diri
Contremuere metu: captiuos protinus omnes
Precipit inquiri sparsim, ueteresque nouosque
Tunc de bono rate quos fors, uentus, et unda
uexerat inuitos curat tractare decenter.
 Pisanis etiam chartam pro tempore scripsit,
In qua pontificem, patres, populumque salutat.
Qui quamuis prorsus diuersum mente retractet,
Ditia uerba tamen mittens nil supplicat hostis,
Sese constantem sine proditione fatetur.
Ampurie comitem testem narrantibus addit,
A Ierusalem dicens peregrino dum petit actu
Conspicue fame motus comes Ampuriensis
Illius illesam seruaui federe terram:
Nullum quippe uirum bello seu pace fefelli.
Si Pisana manus mecum uult pacis habere
Federa, continuo captiuos reddo, measque
Dono paratus opes; linquat mea regna, suasque
Impensas reddam pariter, pretiumque laboris.
At si forte suis armis contendere mauult,
 Bellandoque meam putat armis uincere gentem.
Ubi communi cum se defendat ab urbe,
Urbs nichilum faciunt eius in ea regna labores
His intellectis chartam Pisana recepit
Et respondetur breuibus sermonibus illis,
 Qui tales apices et talia scripta tulerunt,
Nil tolerare mali portantes nuntia lex est.
Communis uiris debemus moribus uti
Non possunt iungi cum uestro federa rege,
Nec fas est nobis ullam sibi reddere pacem,
Ni prius in uestras conduxerit agmina terras.
Rex qui cuncta uidens iudex cognoscitur equus
Illuc decernat iudex pius ille patenter
Internos cunctos hominum qui iudicat actus.
Preter eas alias fertur misisse lituras,
Queque suis notis mitissima uerba reportent
Priuatis etiam multum promittit in illis;
Albitione satum uerbis commendat amicis,
Atque memor maneat peracti federis eius,
Quod cum Mugeto genitor retinebat, auusque
 Iunxit, et ex multo tenuit iam tempore Petrus.
Rex fuerat Balee Mugetus rexque Diane,
Inuasit Sardos rapida prestantior ira.
His igitur propere uiolento marte subactis
Omnia cum plena tenuit montana tyrannus,
Huius Alpheus populus mox concitus actis
Conscendit celeres sulcantes equora naues.
Tunc non erubuit quisquam de nobilitate
uiribus equoreas remos urgere per undas
Si leuis exstiterat; uel tota remanserat aura,
Optatos cursus robur commune replebat.
Qualiter accipitres pauidas petiere columbas,
Et sicut Libyci poscunt armenta leones,
Tunc cum longa fames, et uiscera serpit eorum,
Sic sic accelerant, sic poscunt bella frementes,
 Quos Pisana manus seuos ductabat in hostes.
Sardinee postquam poterant de littore cerni
Eximias ratibus gestantia uela phalanges,
Rex cum gente sua terras fugiendo reliquit,
Heres igitur suscepta laude triumph
uictores redeunt, fines intrantque paternos.
Post illum uero Mugetus concitus annum
Perduxit Mauros in regnum Caralitanum,
Et numero primos excedunt posteriores
Robora Maurorum quo scilicet edificante
Subsidiabantur Sardorum corpora muris,
Quique die tota latices, et sata ferebat
Impositus muro, murum pro caute replebat.
Multi Sardorum, quos presserat ira tyranni,
 Tam seue mortis penas habuisse putantur.
Hinc Pisanus honor uires, animosque resumens,
Non dubitat uitreas iterum transire per undas
Post ubi belligeri terras, camposque tenebant,
Rex fugisse datur multis iam marte peremptis
Barbarus abscessit, capto cum coniuge nato.
Erepti Sardi iugulis, tutique fuerunt,
Indeque tota manent Pisanis subdita regna
Sardinie: docuere senes quecunque retexo.
Quesitis Sardis non hec tibi uera negabunt
Hunc regis puerum captus qui dicitur esse
Pise uictrices regi misere Lemanno.
Huius auum Petri princeps generosus amabat
Qui dedit Alpheo quesitum munus Alanta.
Reddidit hic patri carissima munera natum,
 Albicio quare successoresque uocantur
Mugeti fratres successoresque suorum.
Ergo quisquis habet regum Balearica sceptra,
Ex hoc affirmat se fratrem seminis huius.
Albicione satus Petrus uiget eius origo
Pisanos ornans probitatis imagine ciues.
Talia cur memorem, Petrus et Balearicus auctor
Causa fuit, sed nunc ad propositum redeamus.
Instabant Martis redeuntis tempora mensis,
Cum fines Eburi misse subiere carine.
Mox auidi de plebe uiri predeque, cibique
Intrauere casas, nec scuta, nec arma ferentes;
Dumque Saraceno satiant sua corpora musto,
Dum passas uuas, dum gaudent mandere ficus,
Mota per arua loci ueniunt equites Ebusini.
 Incautos homines per deuia rura uagantes
Detruncant gladiis, uario quoque uulnere perdunt.
Hunc Petrus ascensus gestans sibi credita signa
Audaces socios in dirum concitat hostem.
Ante rates certamen adest, pugnant Ebusini,
Inuictosque uiros totis conatibus urgent,
Et non permittunt pedibus contingere littus.
Insula parua iacet, non longe solis ab ortu,
Que breuibus scopulis Ebusinam respicit urbem;
Ille reuertentes recipit de Marte galeas.
Sed recreante parum iuuenilia membra quiete
Indubitata uiri repetunt sinuamina portus
Inuentasque rates capiuntque fugantque trahuntque,
Captos inde uiros, Ebusina plebe uidente,
 Ad sociosque ferunt manibus post terga ligatis.
Insula stat pelago, partes ea respicit austri
Aduersum Lybicos, cui Frumentaria nomen.
Hanc Latii petiere uiri, properantia et illic
Ceperunt uictus placide solatia prede,
Perpinguesque boues, quibus et uesci potuissent
Ni pia Christicolis prohiberent tempora carnes.
Lustrantesque locum quo gens inamata latebat,
Abstractos caueis Ebusum duxere ligatos.
Hic tunc Lamberto, necnon Norithone iubente
De duodenorum numero qui prememorantur
Ascensus Petrus naues diuisit et arma.
Solis ab occasu, cepit committere pugnam
Ex his Senagenis igitur comitantibus illum
Signifer Ascensus properans exire carinam
 Hostiles cuneos multo cum robore poscit,
Tunc Arduinus generosus Lucuniensis
Exhortans socios in prima fronte resistit.
Ast Ebusitanus iaculatus signifer hastam
Hosti terga dedit, socios fugiendo relinquens.
Nec lesit quemquam iaculum tellure relictum,
Lucuniensis eum saxosa per arua secutus
Hunc cum Bauaro iugulauit protinus ense.
Rursus et accedunt equites, aciesque pedestris
Altera, que furtim post grandia saxa latebat.
Tunc Eritho consul sociis adiutus in hostes
Fertur, et obstantes telo, gladioque repellit.
Parte caret portus, pars altera classis ad ipsum
Tendit, et accensis animis inuadere terras
Incipit, et Mauros ardente uigore reposcens
 Preterit, hi aculis seuisque Alphea repellunt
Agmina, mox acies Latialis turba requirit,
Pugnantesque premit simul atque uiriliter angit.
Sic perturbati cuncti fugiunt Ebusini,
Quos fera bella gerens uictor, Lamberte, fugasti,
Ut fugiunt aquilas celeri leuitate columbe,
Et sicut pauidi fugiunt hastilia pisces.
Cumque tuum ualidis curuares uiribus arcum,
Per Mauri pectus missam transire sagittam,
In faciem ille cadit per rura fluente cruore.
Ducitur in longum tendens a littore collis,
Qua Petrus Ascensus Maurorum terga premebat.
Passibus haud lentis capit hunc gens barbara collem,
Cui plusquam deceat uia longa uidetur ad urbem.
Sed dum Pisanos cetus, et uulnera sentit,
 Saucia cristati transcurrit robora montis.
Pisani cunei dum totis uiribus instant
Innumeros Mauros diuerso funere sternunt
Iam quoque turba sequens ad portam uenerat arcis,
Quam locus ille grauis tepido demonstrat ab austro.
. . . loquendam, quem Lucuniensis alumnus
Strauerat adstantem nudo transuerberat ense.
Armiger hic Erithonis fortiter hostibus instans
Occubuit moriens saxi prostratus in ictu.
Inde Saraceni postquam cum turribus altis
Muros conscendunt, et grandia saxa remittunt;
Agmina tuta petunt, que sunt sita tecta sub urbe
Solis ab occasu qua plebs residebat inarmis;
Inde uiros, puerosque trahunt, matresque nurusque,
 Pannos et uestes de captis eruta tectis
Ruriculasque domi tuta statione morantes
Et de captiua modicum, uel nil meditantes
More gregis pecudum, captos ad littora ducunt.
Martius ex toto cursum compleuerat, atque
Aprilis fuerat media iam parte peractus,
Cum tepidis zephyris seuum uoluentibus equor,
Carbasa conuertunt naute quo uota ferebant,
Quos dum precipites uitree uehit impetus unde
uentos anhelantes Balee perduxit ad oras,
Suspenduntque leues remis super equora naues.
Interea Baleam geminas misere galeas,
Uberto genitus Lambertus consul in illis,
Que celeres adeunt portum de nomine Picci,
Semimaremque uident seruantem littora regem
 Qua ueniant causa muliebri uoce rogantem.
Ast equites peditesque manent ad littus, et arcus
Incassum tentes toto conamine flectunt.
Ipse iubet cessare suos, et ledere nullum,
Alpheosque rogat tutas exire carinas.
Consul ad hec: Est uera fides male credula nobis,
Possumus unde minus nudis confidere uerbis.
Nos damus ecce fidem quam non retinemus inanem,
Quaque data nostram si uult intrare carinam
Rex poterit sua uerba loquens, sanusque redire.
Iustius ille refert: Est regi credere uictis,
Cui si quem iubeat solo sermone uenire
Tutior ire potest, cum constantissima regum
Singula uerba fluant, dictis incredula uestris
Cernitur esse fides, quorum tentauimus arces.
 Si tamen e rebus quidquam uos sumere nostris
uultis, in hoc portu tuta statione manete,
Queque dare uobis mox regia cura iubebit.
Ista suum, dixit consul, uocat insula regem,
Te, plures nostri stant sub moderamine iuris,
Et Balea melior que uis consistit earum,
uestra fides nichil est, Machamatus ebrius ipsam
Edidit, at nostram sanctorum gloria Christus.
Unde satis melius nostris se credere posset
Simplicibus dictis, queis enim sanctissima mens est
Quam iuramentis ualeamus credere uestris.
Rector ad hec Balee: Nimis dubitare uideris,
Et trepidas uano te concutiente timore.
Sed ne turbentur bona que tractanda uidentur
Et timor absistat, saltem per scripta loquamur,
 Ut notum postquam fuerit quod poscitis ipsi
Hoc complere queam, quod gestit nostra uoluntas,
Quatenus esse boni semper ualeamus amici.
Consul, ait, socius scriptor quoque longius absit,
Ibimus, et nostros trutinantes pectore sensus
Ambo notis dabimus quodcunque docebit utrumque.
Mox efferre rates, et in ordine ducere remos
Precepit nautis, ualidasque ferire procellas,
Sicut aues quas penna leuis portare per auras
Concessa leuitate solet, sic accelerantes
Ad reliquas certant gemine remeare carinas.
Quas postquam pelagi solitus labor egit in unum
Intrauere tuos tutos Capraria portus,
Inque Polentinos lux euehit altera fines
Heres Latios, uallis didicere coloni,
 Qui fugiendo suos spoliauerunt uictibus edes
Linquentes uacuum gregibus pascentibus aruum.
Hinc Latios iuuenes inuicta Minorica quamuis
Suscepit predam sparsi per rura gerebant,
Nos contra ueniunt equitum peditumque caterue
Inque fugam uersos ad naues usque regyrant,
Et mittunt lapides in eos densasque sagittas,
Quos neque permittunt portu remanere quietos.
Defuit esca uiris Latiis pastumque dederunt
Hec quas rus habuit uulse radicitus herbe.
Usque Camena nequeunt hereos ferre marini.
Dimittunt paleas, statuuntque redire Pirenem.
Nam suspectus erat de proditione tyrannus,
Quare mens ad cum redeundi nulla manebat.
 Eolus interea dirum de carcere uentum
Soluit, et immiti nomen fuit Africus illi,
Albentes faciens has quas crispauerat undas,
Intumuitque fretum, turbauerat aura profundum,
Diuisitque duas tempestas ipsa galeas.
Quassata in toto fleuerunt agmina campo.
Ascendit Petrus, Nuclerius exstitit isti
Filius Alderti: fuit Ugo preditus illi,
Qua mare manducans uulgo fuerat uocitata
Cuius presculptum gestabat prora draconem.
Portibus ast alias susceperat insula puppes.
Tempus ut admonuit, uenti residente furore,
Pertentant iterum uitreas sulcare procellas;
Iam transire fretum communia uota manebant.
   Postquam orta dies illos ad littora duxit
 Narrantes casus, tantique pericla laboris
Nuntia uictrices mittunt felicia Pise,
Que cursu propero bine duxere galee,
Tripudiare quibus lete cepere phalanges,
Unam, ni fallor, tecum, Marcelline, guberna.
Consocius Guido, qui presbyter est uocitatus.
Rexerat ast aliam laudato cura baronis,
Ad Catalanenses postquam ratis utraque ripas
uenerat, et belli narrantur utrimque paratus,
uenturosque cito socios dixere liture.
Romana missus uenit legatus ab urbe
Boso pater sancta reuerendus religione,
Et domino pape uirtutum culmine charus
Tunc et apostolici postquam benedictio cunctis
Dicta fuit populis, tendunt ad sidera palmas,
 Et Dominum celi pleno cum pectore laudant,
Ut dignetur eis tantum saluare magistrum
Militie, per quem benedictio celica fertur,
Ac coniungit eis socios sancti famulatus.
Non aliis uotis patres populusque Quiritum
Aspexere suos ciuilia iura ferentes.
Lata decem tabulis cum sunt primordia legis.
Frigoribus lapsis redeunt ad leta caloris
Tempora, lene fretum placida distringitur aura
Et ualide classis pars Arni ducta per undas
Aduehit, properos transcurrens nimbus in austros
Atque resistentes superans cum fluctibus auras.
Urbs igitur Ianue celeres mirata paratus
Liuida demisso spectabat carbasa uultu.
Massilie tandem leuibus comitantibus auris
 Intrauere sinus, misse post terga Lirino
Bis quadraginta sulcantes equora prore.
Iam quas precipites Rhodam uehit impetus undas
Scandere festinat multo cum robore classis.
Diuitiis Arelas pollens hanc sumptibus implet
Usque Magalonam rapidus quam protulit Eurus.
Aeoliis boreas tandem procedit ab antris,
Et famulatur ei totus cum nubibus er.
Arripit unda rates, uentoque ferente secundo
In Catalanensi consistunt littore puppes.
Fratris frater habet positos in colla lacertos
Amplexuque dato dans oscula iuncta uicissim,
Quid cari faciant uite solatia querit.
Gaudia non fuerant nationis tanta Sabinis
 Cum precesserunt coram genitoribus olim
Natos Romulea gestantes gente creatos
uota patrum natos quanta pietate tenebant,
Et nati quantum placidos strinxere parentes,
Et quantum fratrum tenuerunt colla lacerti.
uisibus Alphei charorum letificati
Ducere robusto ceperunt gaudia motu.
Cumque suo cursu Maius uel Iunius essent,
Ecce Dodo consul castris accessit et Atho,
Quos cum tripudio cuncte uidere cohortes
Sedis apostolice missas a patre salutes
Constanti tum uoce ferunt, seriemque laborum,
Quod tardi ueniant dicunt ex ordine causas.
Tum centum tenuere patres papalia iussa.
Boso pater peragens precepit ab omnipotentis
 Inuictique Dei, qui condidit omnia, parte,
Proque pii Petri sacrosanctos famulatus,
Et domini pape Paschalis in Urbe secundi,
Ut Christi famulos per quos pia signa tulerunt,
Quos baptisma facit Domini, quoque regula fratres
Eruat a seuis fratrum pia cura catenis.
Talia cunctorum cetus turmeque probantes
Intrauere rates pelagum sulcare parate,
Quas tunc quingentas numerarunt scripta carinas.
Presul Pisanus quem maxima cura trahebat
Mox ad captiuas acies perducere fratres,
uela dedit pelago primus, transitque Saladon.
Hinc ad Dertose fluuium peruenit Iberum.
Huius militie primus quia signa leuauit,
Pisanosque duces tantos animauit in actu
 Tota sequendo patrem classis comitatur euntem,
Nongentos equites undosa per equora portans
Replet Iberus aquis classem solatia, pacta
Cum ducibus proceres firmant, firmataque iurant.
Lapsaque iam fuerat paucorum meta dierum,
Cum dare uela parant uentis aquilonis obortis.
Ardua sed postquam sudantes equora pulsant,
Lenior ingressas pontum uehit aura carinas,
Nocte quibus tota cursus dedit illa secundos
Sol erat incipiens per iter conscendere celi,
Quando Colubrarem uiderunt agmina montem
Cum quibus est plenus nomen tribuere Colubre.
Accelerant, latet hic cum mox saxosa uidetur
Insula Tyrrhenis, que circumcingitur undis
 Spectans Hesperium lapidoso uertice littus:
Hanc Ebusum memorant; urbi de insula nomen.
Portus in hoc magnus Magnum uicinia dicit,
Qui ualet innumeras spatiis seruare carinas,
Cernitur Hispane de partibus esse Diane.
Hinc tenet illa caput quo fert sua plaustra Bootes,
 Pandit in oum dextrum latus insula solem,
Atque latus reliquum surgentis solis ab axe,
Quique nec occasum, nec prorsus spectat ad austrum
Occiduas finem non recte gestat in oras.
Cunctaque saxosi cingunt campestria montes,
Germinat innumeras herbas cum fructibus aruum
uel satis, et dulces fluctant e fontibus haustus.
Hordea multa gerit, uites terrasque feraces,
Finis ad occiduas qui non bene respicit oras
Mille quater passus Ebusina distat ab urbe,
Eximii colles plana spectacula campi
Intrepidas arces, et menia tuta dederunt.
Unda sinum grandem, gelidam que spectat ad Arcton
Queque superstat ei duplex dedit insula portum.
Circumquaque fluunt latices e fontibus orti
 Dulcibus, herba uiret, calami iuncique palustres.
Celsior a medio porrectus in era collis
Eximias altis habuit cum turribus arces
Ardua sed triplices circumdant menia mari;
Subsistunt muris fouee de monte cauate;
Lata duodenas habuerunt menia turres
Arcus ab his quantum poterit portare sagittam
Turrigeri stabant montano robore muri
Difficiles aditus prebebant inuia saxa.
Hinc quantum forti bis missile mittitur arcu
Cernitur exterior descripte circulus urbis
Turribus et forti circumdata menia muro,
Cuius fossa triplex immunia robora lingit;
Fossa redundat aquis, quas attribuere paludes
Urbis et in summo fuit arx a partibus austri.
 Mons foris equoree pulsatus uiribus unde
Iuxta quem dederant longos sinuamina portus.
Altera pars montis, que nempe recisa uidetur
Solis ob occasu, foueas descendit ad imas,
Inde suburbanas descendens aspicit edes;
Sed triplicis fouee gelida non prorsus ab Arcto
Usque tenent pontem, pontusque tuetur et Euro
Menia cum grandi posito super equora saxo
Erectum paries saxum secernit ab urbe,
Incipit a portu, protensus desinit illic,
Quos mons preruptus subiectas spectat in undas.
Turriger hinc murus summas ascendit ad arces
Duplex, et triplici tutus munimine fosse.
Bogee flores, et flores gentis Ibere
 Tutantur ualidis Ebusinam uiribus urbem.
Huius militie princeps a rege secundus
Fertur Abulmunzor, fuerat cui tradita terra.
uir fuit ille ferox captiuus ab urbe Gerunda,
Qui posset uersus Christi baptisma negando,
uernula fuit Satane, quo non crudelior ullus.


EXPLICIT LIBER TERTIUS.



INCIPIT QUARTUS.


 Nox erat incipiens, precesserat Hesperus astra,
Alphee uenere rates, Ebusina iuuentus
Inter conseptos stabat densissima muros.
Buccina repletur flatu, lituique, tubeque;
Tota sonat classis, conclamant ciuis et hospes,
Sed Latia superat clamor de gente leuatus.
Spicula crebra ferunt, missos a menibus ignes.
 Phebus ab equorea postquam processerat unda
Clarueratque dies populis pugnantibus aptus,
Circumstant acies, ponuntur in ordine castra.
Plurima uallis habet tentoria, plurima collis,
Transcurrit campos celeris Pisana iuuentus,
Inuaditque suos non pigris gressibus hostes.
Saxa uolant ritu pluuie de turribus altis,
 Tela, sudesque terunt propiores menibus hostes.
Difficiles aditus per dura pericula fosse
Pisane subeunt acies, portisque sub ipsis.
Non trepidant gladiis duros concidere muros.
Ardescunt animi, pugnantes cominus instant;
Ictibus assiduis clypei galeeque teruntur.
Nec prohibere ualet thorax penetrantia tela:
uulnus, et interitus passim, sanguisque redundant.
Nox postquam ueniens feruentia bella diremit,
In sua Pisani redeunt tentoria fessi.
Sed remeante die, turmisque petentibus arma,
Machina construitur sapientum uiribus acta
Artificum, turres feriens que dissipat altas.
Tunc aries, cratesque simul sunt addita muris,
Plena uiris etiam per uallum uinea sepit,
 Qui uario nisu perstringere robora tentant.
Obsita stat garabis protectis pontica ripa,
Et quibus armate properant ad bella cohortes
Dant animi uires, media Mars seuit in unda,
Nec tenet unda uiros, medio stant agmina fluctu,
Innumerisque patent hominum discrimina telis.
Lis geritur gladiis, pugne furit anxius ardor,
Turrigereque petunt muralia robora naues.
Bartolot Anfossusque simul rapiuntur in undas,
Nec uitant ictus, sed plana per equora muros
Duriter obstantes iaculata cuspide sternunt.
Huc Opitho uirtute potens mox flectit habenas,
Et Maurum peditem media transfigit in unda.
Altus Parlasii Petrus, atque Bono generosus,
Guido satus iaciunt hastas mucronibus, inde
 Concidunt Mauros, densantur ab urbe sagitte,
Arcitenensque sagax per uisus figit, utrumque
Et de classe uiri positum super equora murum
Poscunt, et celsas inuadunt agmina turres.
Transiliunt fossas alii properantius addunt
Ad conscendendum muri super ardua scalas,
Proiiciunt lapides iaculantes tela, sudesque
De muris Mauri, Pisanaque robora pellunt,
Et instant acies, donec sol feruidus ipsas
Aestibus accensas cogit sua castra subire.
Interea turrim faciunt, solitasque per artes,
Unaquaque die muros, et menia frangunt;
Arripit Alpheos belli uiolenta cupido,
Et latas intrant pugnantes undique fossas.
 Tunc demum iuuenes sebeuntes menia quinque,
Maurorum cuneos uiolentis uiribus urgent.
   Hi contra iaciunt lapides, qui tela fugaces
Quatuor ex illis facti transcurrere saltu
Non dubitant aditus, quintusque remansit in illis
Pipini natus, socii quem deseruerunt.
Quid faceret? uel cuius opem pugnando rogaret?
Proiiciunt lapides in eum de turribus altis.
A scapulis murus, contra quem plurimus hostis,
Figitur innumeris telis, uariisque sagittis
More uiri pugnat quindenis natus ab annis
In se conuersos sternitque uiriliter hostes.
Cum tamen illorum nimius petit impetus ipsum,
Corruit, et pariter fundit cum sanguine uitam.
Innumeri subeunt membris puerilibus enses,
 Mauri letantur, socii stant cede dolentes.
Exercetque sues dum gens Pisana labores,
Tormentum mirum labentis solis ab axe,
Quod longo tractu muralia robora poscat,
Fecit Oriciades, simul et testudinis artem
Letus in hac aries murales sternere cursus
Nititur, et penetrat impulsu prepete muros.
Ast Ebusitanis non est ad prelia dispar
Ingenium, totas dant in certamina uires,
Cumque suas faciunt non equis uiribus artes,
Pisanos tentant penitus confringere uisus.
Dum magni lapides, quos ardua machina portat,
Immensam certant muris inferre ruinam,
Protegitur murus pannis, latisque tapetis,
Et turres habuere sui munimina uestes,
 Fulcraque collate luserunt sepius ictus
Molis, et apposite texerunt cetera crates.
Sicut aues reparant nidos quos destruit aura
Cum tremulos uenti uis concutit ere ramos,
Sic Ebusitani muros, ac menia cuncta
Solliciti reparare student, presentia quorum
Assidue uigili tenuat sua robora cura.
Fecerat in muro piures testudo fenestras,
Cuius Oriciade formam construxerat Astus.
Iam quoque casuram credebant agmina turrim
Cum cessare iubent patres testudinis actus,
Electi donec iuuenes mittantur in illam
Qui captam teneant summis cum uiribus urbem.
Sancte tuum festum uictor laudabile multum
Forte celebrabat mundus, Pianes super astra
 Quando leuata fuit martyr, uirgoque decora.
Luce sub hac cursus medios iam Phebus agebat,
Aestus erat grandis. Tecum rogitasse putatur
Celica turba Deum. Pisanus presul, et omnis
Firmiter orabat sancto cum presule clerus,
Quatenus ipse suis pugnantibus auxilietur.
Diuinus . . . . tantos audisse rogatus
Creditur, et fusas lacrymas monuisse Tonantem,
Deuiat esse Dei quisquis tales negat actus,
Et pro posse suo non laudat Cunctipotentem.
Extemplo medium dum carperet ethera Titan
Mota fuit turris grauiter ceciditque patenter.
Intremuit locus, et puluis uicina repleuit.
Inconsumpta iacent mensis conuiuia: fertur
 Prorsus introitum Latius seu Gallicus hospes,
Ugo qui Pisis comitum uice preditus exstat,
Et Dodo Teperti clarus per prelia natus
Ac Cunithoniades animis decoratus, et actis,
Et Catalanensis quidam bene promptus in armis
A portu pariter per portas ingredientes
Inuadunt Ebusum, sternunt, feriuntque feroces
uiribus, et perimunt letis successibus hostes.
Qualiter armentum tygres per mura sequuntur,
Quando potenter eos ieiunia longa cercent;
Haud secus heroum gladiis pagana fugantur
Agmina: tunc reliquis succurrunt undique turme;
Nulli parcentes, sexus iugulantur, et etas.
Hinc aditum quemdam retinebant Ismelite,
Maurus ibi pugnabat atrox metuendus in armis,
 Et serus accessus cunctis prohibere putabat.
Erigit Ildeprandus in hunc Enfraxius ensem
Cedentem mirum mirando recidit in ictu.
Qui per rupturas intrarunt denique muri,
Barbara concidunt fugientum corpora ferro.
Tunc percussa cadit gladiis Ebusina iuuentus:
Hic caput atque manus, illic sunt crura pedesque,
Quaque pedem faceres hominum proiecta iacebant
Eruta corporibus morientum millia calcant
Belligeri cunei, sed qui de cede supersunt
Ascendunt medios inter duo robora muros.
Altera turba ruens fugit ad sublimia saxa
Que suprafati spectantia diximus equor.
Inde ruunt partim, partim truncantur, et illinc
Rupibus e summis salsas iaciuntur in undas.
 Hic malus est saltus quem Mauri tunc didicere
Qui non fugerunt, saxosis ictibus, et non
Continuere manus, de muris precipitati,
Undique confracti media iacuere platea.
Declinat medios dum Titan in equore cursus,
Pugnantesque uiros, et feruidus estus agebat
Urbs ubi prima fuit diuino uicta uigore.
Altera uictores ueniunt ad menia portas,
Et superos aditus perfringere marte laborant.
Multisoni resonant uariis rambonibus usus;
Saxa uolant, misseque pluunt utrinque sagitte.
Hortantur proceres pugnantes fortiter alas.
Utraque turba fremit, penetrant ad sidera uoces,
Ascendunt geminas dum pugnant agmina turres,
Et superare putant reliquam uelocius urbem.
 Accurrens Ebusina cohors uiolentius hostem
Impetit, et saxis, telis sudibusque repellit,
Perque coherentes cogit descendere scalas.
Postquam bella uiris in nullo commoda prestant,
Mox sua castra mouent, et barbara tecta subintrant.
Sed defunctorum ne corrumpantur odore,
Traditur exstinctus flammis crepitantibus hostis.
Postera lux oritur, consurgentesque caterue
Tendunt in reliquam studiis ardentibus urbem.
Nocte dieque suas exercent fortiter artes.
Lux octaua redit, turres feriendo reclinat
Machina, testudo perfringit sedula muros.
Cum nox transierat uicine proxima luci,
Aurore patuere fores Phebusque redibat,
Protinus ascendunt super altas agmina turres
 Barbara turba pauet, celsasque recurrit ad arces.
Alpheus populus defuncta cadauera calcans
Hostiles cuneos gladio prosternit, et hasta:
Dumque satis properant super ardua ducere castrum
Menia, Dominici solers quod cura parauit,
Telorum nimbi summa mittuntur ab arce
Sarnicolasque super uolitant ingentia . . . .
Sed Christi pietas, diuinaque gratia quantum
In se sperantes semper sustentat, et auget,
Humane nequeant ad plenum dicere lingue.
Nam Christi facto, qui noscitur omnia posse,
uictoris festo, qui primam uicerat urbem,
Huius in octaua meruit superare secundam
 Pisanus populus semper confisus in ipso.
uictores tandem captos retinere laborant,
Et seruare locum; partes deducere castra
Circumquaque iubent: parent, ast obsidionem
Menibus inclusis omnes uicinius addunt.
Nulla quies cuiquam tenebris uel luce dabatur;
Turres tormentis altas, murosque petebant,
Queque graues longe dimittit machina moles
Menia celsa petens portabat ad usque fenestra
Cautes internas sternendo sepius edes;
uicinusque malus cui non erat agmine compar
Sublimem tractus crebro feruebat in aulam.
Nunc ultra turres lapides portabat, et infra
Et de sacrilegis faciebat sepe ruinam.
Talibus, et reliquis populus Pisanus agebat
 Artibus, et duros tentabat uincere casus;
Tum Guidorubeus simul, et Catalanicus heros
Incassum missas non direxere sagittas.
E contra Mauri bellantia sepe petebant
Agmina, non parili facientes prelia dextra.
Seuus Abulmunzor super ardua menia demum
Assistens, fractam defixo lumine turrim
Spectabat tristis: casu sinuauerat arcum
uillano genitus, qui mittens spicula contra
Spectantem medio defixit gutture Maurum.
Iurauit pridem per iura Machamatis ille
Incolumem cuiquam se nunquam reddere terram
Tunc sibi subiecti suaserunt talia ciues,
De iuramento nulla ratione teneri,
De nuper facto fusi docuere cruores.
 Sanus enim non est cui figunt spicula guttur.
Ergo tui compos citius fac deditionem,
Et te nobiscum pariter de funere serua.
Motus erat princeps dictis, precibusque suorum.
Mittitur Alpheis ducibus, qui nuntiet ista.
Forma placet pacti Pisanis. Protinus illi,
Nil dubitando uiri sine conditione dederunt
Omnia, se pariter, mortis terrore remoto.
Tunc, pie Laurenti, mundus tua festa colebat.
Te, uenerande, Deum placido mouisse rogatu,
Autumat Ecclesie populus, creduntque fideles.
Cum uexilla super posuerunt agmina turres,
Ter Domino laudes totum cantauerat agmen,
Cornicinumque dabant uoces lituique tubeque,
Tinnitusque pios resonantia signa tulerunt.
 Conscendunt proceres summas properantius arces
At commune iubent spolium properanter in unum
Accumulare locum; turres, et menia cuncta
Certatim sternunt auidi turresque cequant.
   Transierant bis sex rapida uertigine menses,
Et celer actus erat uariis sudoribus annus;
Tempus erat quo ferre soles, Auguste, racemos,
Cum citius solito portarunt agmina mustum,
Declarantque partes ceptas cum litibus iras,
Quas predatorum tumidi mouere furores.
uulgus ab introitu capte regionis, et ante
Quam populus quidquam superaret bellicus urbis,
Collectam passim predam de rure trahebat,
Dumque uiri fortes muris tormenta pararent,
 Ignarum uulgus studium fornacis agebat.
O quantis studiis panes uenduntur, et illud,
Unde monetati replent marsupia nummi!
Post hec ex spoliis que comportarat in unum
Alpheus populus, mouet anxia turba susurros
Et repetit partes, partiri capta recusat,
Hi quibus interius lacerat Maiorica mentes,
Neue moram facerent spoliis retinentibus illos
Partibus, in tutas predam posuere carinas.
Soluuntur classes, freta remis eruta spumant,
uela tument zephyris, liquidas rapit aura procellas;
Adueniunt Balaam, Latii comitatus, et illi,
Qui propter Balaam celestia signa tulerunt.
Est sinus haud modicus Balea de partibus austri,
 Portus instar habens, ubi cornua bina uidentur,
Per bis mille decem, que sunt distantia passus.
Replet utrumque latus Libyco de littore raptus
Pontus, et Aretoas finem distendit in oras
Quod ponit finem sinus, hic de parte sinistra
Urbs antiqua fuit raris habitata colonis,
Unde fere gentes ab Iberis finibus acte,
Nauigio celeri, duce precedente Moalfac,
Christicolis pulsis plures posuere penates,
Hic ubi lata stetit celsis Maiorica muris,
Insula distat ab hac breuis, ut per millia quinque,
Que complexa sinu leue stat proxima terre,
Portus ad hanc latus Rhodum uicinia dicit,
Urbis ab hac possunt sublimia menia cerni,
 Ob quam Pisani tantos habuere labores.
Illa dies letis populis octaua refulsit,
In qua felicem matrem super astra recepit
uirgineus partus, de qua Deus est homo factus,
Parua uenientes, qua congregat insula puppes,
Luxque sequens fuit hec qua Christus morte resurgens
In mundo genitis uitam dedit atque salutem.
Hac de plebe uiri latices haurire uolendo,
Nauibus egressi per rus gradiuntur inermes,
Ast equites regionis erant in ualle latentes.
Qui peditum plures incautos aggredientes
Truncarunt gladio, quosdam cepere, suisque
Duriter astrictos secum duxere capistris.
Hinc cum consulibus proceres tristantur, et omnes.
 Tum Petrus antistes populos hortatur ad ista:
Tartareos aditus properauit uestra uoluntas,
Dixit, et ostendit Balearica menia dextra.
Captus ibi, fateor, uester pius atque Creator,
Dicitur in membris, quis non pugnabit ut ipsum
Eruat, ipsa licet mortem sibi bella minentur.
uos tamen in bello lethum nolite timere,
Non nisi pro bello uite quia poscitur auctor,
Atque dator uite, cunctis qui preparat usum,
Et qui pro nobis crucis est in stipite fixus,
Cum captis captus nunc permanet, atque ligatus,
Ut det opem uinctis, trahat et de nexibus ipsos.
Qui captum Dominum, pugnamue relinquit agentem,
Iuste . . . damnatur, digne priuatur honore,
 Et manet infamis semotus ab urbe, foroque.
Hoc et Boso pater, presul quoque Carralitanus,
Comparibus uerbis, lacrymisque fluentibus addunt.
His dictis, sedet in transtris festina iuuentus,
Et placidas molitur aquas, in carbasa uentus
Perflat, et amotis sulcatur nauibus equor.
Non uolucres tanta penne leuitate feruntur,
Quanta rates leuitas pacata per equora uectat.
Miratur Balee populus candentia uela,
Et defixa tenens in classem torua tyrannus
Lumina, dat lacrymas magno cogente dolore.
Inde metum reprimens quotquot rexisse putatur
Permixti sexus educit ab urbe cateruas,
Ut late uisus uenientes terreat hostes
Totque licet turmas sparsas per rura uiderent,
 Audaces quorum commouerat insula mentes,
Haud trepidare ualent, quos spes preclara fouebat.
Pinea silua fuit, qua lata patebat arena,
A muris Balee, seu per sex millia distans,
Ex qua parte suo Titan petit ethera curru,
Cuius palus, et pontus geminum arguit unda recessum
Ortus, et occasus: nemoralia rura petenti
Siuum dant aditum, loca Ramora commemoratur.
Siue Forenna quidem, plures dixere Catinos.
Hic ubi plana cite tenuerunt equora prore,
Educunt properanter equos, properantius arma
Sumit, et ignote lustrat loca cernua terre
Bellator populus, quem iustior ira mouebat.
Qui sibi commissas aliquas habuere cohortes,
 Dispositas ipsas sectari signa iubebant.
Post hec regis eques rarus progressus ab urbe,
Iam castris positum uidit de collibus agmen,
Quem Pisanorum rapidus comitatus equestris,
Ipsum dulcis aque fugat, usque secutus arenas,
Qui torrens Luidis solet in regione uocari.
Nox redit, excubias faciunt uigilantia castra,
Eximiamque satis fulgentia sidera noctem
Reddunt, signa polus demonstrat nocte sub illa.
Stella cadens diuisa comas per mille uidetur,
Dispersum Balee signat diuisio regnum.
Ad Baleam, clamat populus, nos sidus ad illam
Crinitum properare monet, properare potenter,
Est superare datum nobis Balearica regna;
 Sideris in Baleam radios cecidisse uidetis.
Lux rediens fuerat, qua sancti Bartholomei
Festa celebrabat lati deuotio mundi,
Purpureus Titan radiis fulgebat, et aura
Nulla fuit, quasi lac placidi maris unda iacebat,
Admonet Alpheus ductor, rectorque Pyrenes
Ordinibus factis aliquantum castra mouere:
Quemque sequi sua signa monet, sit promptus in armis
Qui cupit alterius, dixit, conquirere fines.
Paruit haud monitis istis auidissima belli
Gens, et torrentis modo dicti transiit ora
Classis, et ad campos uicinos menibus urbis
Plenius egresse fixerunt castra cohortes.


EXPLICIT LIBER QUARTUS.



INCIPIT LIBER QUINTUS.


Spectabant acies auide certamina Martis,
Unde suum quisquis pugnans concurrat in hostem.
Barbaricus campus Mauris, dirisque Nigellis
Densus erat, clypeos alii tenuere rotundos,
Pars adoperta fuit captis Latialibus armis,
Tunc cum Pisanas quondam piratica cepit
Turba rates, monstratque suos gens torua uigores.
Hinc tunc procedens natus Bellonius Ugo
Mauretusque simul, gyro rapiuntur equestri,
Primaque Maurorum cuneos ad bella lacessunt.
Hinc Bisoctoni Pisana gente creati
Heres comitis sectantes signa Leuanni,
Hostibus incurrunt mediis, densasque cateruas
Sternere non cessant, Libycorum more leonum;
Dant quibus introitum Baleares protinus ale,
 Et circumfuso uelociter agmine claudunt,
Ac retinere putant quos spes satis improba fallit.
Ipsa pericla parant animos, uiresque ministrant
His quibus interne torquent precordia cure.
Sternunt quique suum, perimuntque sagaciter hostem,
Et quacunque ruunt, campus patet amplior ipsis.
Et ueluti Rhodii sternunt perimuntque uolucres,
Quando relucenti scindentes era penna
Aggrediuntur aues, laniantque patentibus aruis;
Sanguinea pariter miles Pisanus in hasta
uiribus infractis Balee terit acriter agmen,
Et redit illesus cunctis mirantibus actum.
Post hec in geminas Balee milesque pedesque
 Diuiditur partes: campos alii tenuere;
At iuxta fluctus quidam uenere marinos,
Oppositumque petunt Pisanum durius agmen
Erectisque premunt rarissima cornua signis.
Alphee cedunt sed lentis passibus ale,
Et contra posito nunquam flectuntur ab hoste.
Ex Arelatensi numero Guilielmus ad ista
Prelia Bernardus Mildace Daneta creatum
Sternit, et in strati dimissa cuspide uentre
Aggreditur, Mauri socium de cede reportant
Tunc uexilla gerens Pisane signifer urbis
ualandus, cuneos in campum ducit apertum.
Hinc Ildebrandus sancte uexilla Marie
Consul habens, dextra seuos incurrit in hostes.
Sedis apostolice uexillum detulit Atho,
 Et diras petiit uiolento milite turmas.
Hos dum Pisani belli feruore sequuntur,
Inter condensos rapiuntur protinus hostes.
Inde Pyrenee gentis generosa potestas
Clara sequebatur, cuius uexilla cohortes
Puluerulenta petit galeato milite rura.
Huius signa ducis Gerardi cura Lemanni
Gestat, et ad leuam procedunt agmina portam,
Que patet ad claram surgentis lampada solis,
Ac salse uicina magis cognoscitur unde.
Hancque senex aciem sequitur comes Ampuriensis,
Cui satis exstiterat rector Balearis amicus,
Et subiit pugnam uallatus milite forti.
 Procedunt acies, et ui certantur utrinque.
Eminus obstantes decertant Ismelite
Hi iaciunt lapides, iaculis pars appetit hostem,
Telorum tegitur tenebrosis nubibus er.
Hinc dire ueniunt in equos hominesque sagitte.
Mars furit, et magnis resonat clamoribus ether.
Tunc Latie turme, mortis terrore remoto,
Incurrunt Mauris, et pugne cominus instant.
Experitur gladius, cessatque uolatile ferrum,
Terra cruore madens morientum substat aceruis,
Toto mixta sonant gemitus certamina campo,
Ugo Parlasii tectis nutritus et ortus
Aurea que gessit quatiens uenabula dextra
Pugnantis contra per pectora misit Alantis.
Ille cadit properanter equo, fusoque cruore
 Tartareas flatum citius transmittit ad umbras.
Occurrens Cytharon casu commotus amici
Ugonis penetrat durata cuspide scutum.
Ille quod hasta breuis contingere non ualet hostem,
Ense uicem reddit, pugnoque reliquit adempto.
Hunc te, Perciades Dodo, Bernardusque secuti
Ferratas feriunt minitanti cuspide portas;
Utque redire parant, duo qui redeuntibus obsunt,
Occumbunt pariter Bachimas Hispanus, et Ander.
Guttur in unius Dodo postquam miserat hastam,
Cede cruentatum traxit cum cuspide pannum.
Sed quod ferre potest Bernardi dextera telum
In latus, Ander, habes: manes ad tartara raptos
Accipiunt, stygieque patent properantibus aule.
 uiderat Urbane pulsantis limina porte
Rex Balee, reditum prohibere nequisse.
Que tutabantur Balearica robora turmas,
Rebar, et hos homines ait, et iam credo leones.
Dux Catalanensis seuum Moldonea poscens:
Primus, ait, nostris quoniam te uiribus offers
Integer haud poteris nostros euadere uisus.
Protinus urget equum, teneras nec flectat habenas,
Thoracem clypeumque uiri leuamque papillam
Telo transfodiens, per dextrum preterit armum.
Ille supinus equo ruit, hastaque frangitur ictu,
Aurea sed comitis cuspis datur altera dextre
Que uibrata feros posternat et Ismelitas.
Gerardus Porion prostrauit cuspide uasta,
Inque uiri pectus uexillum misit et hastam.
 Daridis Umberti penetrauit lancea costas,
Ildeprandini Danius transfoditur hasta,
Rodulpho geniti Garsias sternitur ense,
Rolandi seuum ruit in Dareta Recuccus.
Et uelut hasta fuit de dorso pellit equino,
Gerardusque comes rector dominusque Leuanni,
Dum furit in Mauros miles per bella probatus
Frascinea Lelaphum pugnantem perculit hasta,
Atque uiri scapulas ictu penetrauit eodem.
Stratus utraque ruit tanto deiectus in ictu
Cui sonipes uiolentus erat, uiolentius actus
Puluereum campum cum corpore pressit herili,
Seque regentis heri fregit labendo lacertum.
 Rainerius cum Tegrino Raineria proles
In coaceruatos ibat promptissimus hostes.
Sternit et hic Lephaton Tegrimus Alance creatum,
Caietanus ibi Gerardus cuspidis ictu
Cerbereas Rachium transfixum misit ad oras,
Guiscardus Hilion lethali uulnere sternit.
Hinc Albertinus claro Bellonime natus
Per fauces medias ingentem fixit Anetem,
Atrocem Lauim uenientem Guido Butensis
Excipit, et uictum Stygialibus aggregat umbris.
Saucius ipse tamen grauiter certamine cedit.
Ildebrandinus Iuliste filius hasta
Fundit Ilerdensem generosum stirpe Gairum.
Ingentem Gualandus agens, Gualandica proles,
Hastam, quam ualidus uibrabat uterque lacertus,
 Immanem Libycum duro resupinat in agro.
Terga Rachis penetrat Gualandi frater in ictu
Cuspidis Albertus, misso per pectora ferro.
Hasta uirum fortem strauit Molfena Dodonis
Consulis, huius equum celeri penetrante sagitta
Gausmaro genitus fama decoratus equestri
Ugo Dianensem telo penetrauit acuto,
Mortiferum fecit transfixo gutture uulnus
Sicherius frater Gualandi perculit Idam.
Hinc Mucharellus ruit Ildebrandia proles,
Et fudit Gurion quem Corduba misit ad arma.
Ugonis proles Albertus impulit Ermon,
Anticum Libycum Lanfredi dextra peremit,
Strauit Ilerdenum Mathilde filius Ugo.
 Inde Sapibonides campo deiecit Aristen,
Atque Sofredutius transfodit cuspide Maulam.
Popiliensis equum uelocem rusticus urgens
Per lumbare Tanes hastam transmisit acerbam:
Mittit in hunc iaculum magno conamine Nelops,
Perque uiri corpus lethalis lancea transit.
Acrior hic Maurum telo transfigit eodem,
Tresque necans alios horrendum mandat ad orcum.
Ast ubi membra uiri sunt euacuata cruore
Felicem moriens transmittit ad ethera flatum.
Occubuit Garathas Rubei Guidonis in hasta,
Indiguitque sui Cliton suberanus amoris.
Cui latus abbatis transiecit lancea dextrum,
Ceruicemque uiri mucrone resoluit, et agri
Puluere proiectum pedibus submisit equorum.
 Exstincti socius feruenti concitus ira
Te, uiuiane, petit uiolentus ob arma Galindus,
Et iugulare cupit pro morte libenter amici.
Non fugis audacem uenientis militis ictum,
Presentemque uirum properantem sternis in hasta,
Consortemque necis uite coniungis amico.
Albicione satis clarus Lanfrancus ob arma
Filius obstantem Dedum feriendo peremit.
Hinc Arabis fugientis agens cum cuspide lumbos
Compulit, hunc leua selle de parte labare.
Rarus eques, densusque pedes de parte marina
Barbaricos cuneos pugne stridore coarctat,
Pugnantemque terit summis conatibus hostem.
Alphei pedites, Domino prestante uigorem,
Hic plures faciunt ensis seu cuspidis ictus.
 Ictibus attrite, cum iam tolerare nequirent
Prelia, barbarice redeunt ad tecta phalanges,
Et firmant duro ferratas obice ualuas.
Menibus inclusis discurrens undique rector
Anxius imperitat maneant, ne cardine clauso
In campum redeant, et prelia dura reposcant,
Ac repetant duros patriis pro legibus hostes
Et nec deficiant, nec uinci se patiantur,
Proponens laudis quantum uictoria prestet
Et quantum tribuat uictoribus utilitatis,
Quantaque eum damnis fedent opprobria uictis:
Quos fugit omne decus, quos deserit omnis honestas,
Seruitium, dolor, hinc tristitia queque sequuntur.
Et lacrymans adiurat eos per delubra regni,
Ne metuant populos quos lex Machamatis odit,
 Sed sic decertent deuincere, quatenus ipsos
Et sub perpetuis ualeant retinere catenis:
Qui se necne suum cupiunt disperdere regnum.
Hec ait, et cunctis animos uiresque reducit.
Hortantur proceres regem, prohibentque timere
Atque mori spondent potius quam cedere bello
Signa capit Burabe; reseratur dextera porta,
Prosiliunt turme, properant ad bella manipli.
Dispositis signis Burabe iam stabat in agro;
Durus agebat Alas dextre uexilla cohortis,
In leuo cornu toruo curante Corace.
Plena dabant uoces humano classica flatu,
Nec tuba bella mouens, nec buccina defuit ulla
Cum sic dispositos sancte uidere cohortes,
Directis igitur properant in prelia signis,
 Et dextram pariter satagunt inuadere portam.
Densus, et innumerus fuerat quam barbarus hostis
Que quoque, Phebe, tuos claros spectabat ad ortus.
Iam Guilielmus adest, dominus montis Pesulani,
Qui rata signa dabat clara comitante caterua,
Et uelox tantis sese conflictibus offert.
Dux Herbonensis de nomine dictus auite
Fulgentes acies decoratas milite forti
Precipit ante suos properanter sistere uultus.
Nominat ille suos, largos quoque spondet honores,
Quos uidet audaces geminato robore firmat,
Signiferumque monet nullo trepidare timore,
Anteque fraternas promptum contendere turmas.
Iuxta Raymundus pugnam festinus adibat,
Cui sedes Arelas, cui Balcia tellus origo.
 Hic Arelatenses promptos in prelia firmans
Admonet ut nolint de posterioribus esse.
Petrus ad hanc litem Grossus non segnius ibat,
Hortaturque suos equites post cuspidis ictus
Ne sint immemores inimicos ense ferire.
   Concurrunt partes, miscentur utrinque manipli;
Saxa ruunt, uolitant densissima pila per auras,
Martia signa canunt, subeunt ad sidera uoces,
Ira, furor mixtos inter se concitat hostes,
Telorum nimbis clypei, galeeque teruntur,
Arma sonant armis, micat ictibus horridus ensis,
uulneribus misso satiatur sanguine tellus,
Labentumque tegunt exstincta cadauera campos.
Henricum Milgdas poscunt Neriusque, sed eius
 Predurus clypeus iaculum propellit utrumque.
Hos ualidos equites Dertose finibus ortos
Cum Sigonundiade Gui thone creatus utroque
Transfodiens ambos de tergis sternit equinis,
Atque ferus Perithon socius necis esset eorum
Subsidiatorem Balee quem Corduba misit,
Sed centum sociis Hispana per equora uectum
Hi faciendo fugam citius flexisset habenas.
Tunc Erithone satus Danen, Gerardus Arontam,
uiribus insignes prostrarunt consul uterque.
Dissecat obstantes cuneos tunc Baleius heros
Prosternens Arabem perimitque terendo Cosellum
Beltraminus fratrem strauit Nilgdona Coracis,
Ugo de Landa penetrauit cuspide Tagum
Et tulit ense caput, post hec iuuenilibus actus
 uiribus Umberti cadit Alcimionius Imon.
Sed Petri fratris deiecit dextra Nicalem,
Urget equum Sacrista potens Ramundus, et haste
Neliobem ualido percussum foditat ictu,
Sonipedemque rapit pretii non uilis habendum,
Armigeroque suo geminatas tradit habenas.
Tunc Ildeprandus consul dirum Niceronta
Transfodiens ferro per pectus dirigit hastam
uexillumque trahit madefactum sanguine Mauri.
Petuma Parlasii bello quem miserat ora
Aggreditur Balager, grandi retro pellitur ictu
Militis Alphei Acula percussus ab hasta
Ad socios igitur fugiendo retorquet habenas.
Transfigit hasta Dodon Pusii uibrata lacertis,
Hocius ense cadit, quem gelli filius Oddo
 uiribus assumptis ictu transuerberat imo.
Insignes equites Pesulani montis ad istos
Adueniunt ictus, Guilielmi signa sequentes.
Dalmatius castrensis ibi Molphenida letho
Suppositum fecit per acute cuspidis ictum,
Et muti uetuli . . . Sichardus Emonem
Petrus Amunta petens, Bernardus Amunte creatum
Proiiciunt, perimuntque simul Froccardia proles
De uilla Balei Machumata uasta Guidelmi
Lancea transierit, tum Berengarius Oran
uerune miles perimit sociatque gehenne
In Raymunde Midan, cui prebet Eradius ortum
Dertosane cauas foueas penetrare uilelmi
Cuspide, cui sedes fuerat Dinianica tellus.
 Dux Aimelricus speciosis clarus in armis
Occupat obstantes feruente uigore cateruas,
Cui ferus Alcimio fatis properando sinistris
Occurrit cupiens ulcisci funera nati.
Preuenit hunc Atacis ductor, nec deuiat ictus;
Per pectus uolat hasta tenax umbone forato,
Occidit, et moriens premordet dentibus herbam.
Fraxinus Henrici te pectoris Atila fixit
In medio, ferrum uitalia cuncta retraxit.
Et Pusii frater Lambertus Agranta peremit,
Minolon ad Esculea dictus Rainutius ora
Horrendum nimium fixit Ricapecora Carben,
Inque ualentinum Glegonem Poarutius hastam
Per scapulas misit leuam feriendo papillam,
Traiectumque uirum medio prostrauit in agro.
 Pharion Hispanus Guinacelli sternitur ictu
Dum cadit . . . ruit inter loca fugacis
Cuius Saltarus traiecerat illa uirga,
Quando duas pariter fixit iaculando nigellos.
Gerardi proles Opizo cum pube suorum
Inuadens aciem, satagit prosternere Mauros.
Gaufredus Parthum, Raynerius proterit Afrum,
Consortesque necis fecit germanus uterque.
Marinialnus hic Bernardus Ilonea letho
Donat, transfigens cedenti cuspide costas.
Cuspide Silleti ditus prosternitur Olphes,
Gruirnius Alcheon, sternit Mauretus Edonem.
Undique discurrens rector Catalanicus hostes
Dissipat, et socios hortatu diuite firmans.
Ampurie fortes equites, et Dusilientes
 Subsidiando duci, dant plurima funera Mauris.
At Petri Grossi deiecerat hasta Coracem,
Cuius promptus eques multos patrauerat actus.
Sed iugulare uirum cum iam mucrone parasset,
Currentes Mauri socium de cede tulerunt
Signifer Alpheus medios uiolentus in hostes
Currit, et exacuens fortes in bello sodales,
Ut reliquas prosternit aues regina uolucrum,
Sic sic hostiles terit insistendo phalanges.
Barbarici statim cuncti turbantur, et inde
Conuersi fugiunt, Pisani terga sequentes
Urbanas inter propellunt agmina portas.
Innumeri capiuntur equi, capiuntur et arma,
Et fusi per rura lacus iacuere cruoris.
Altius ascendens Phebus contraxerat umbras,
 Ad sua uictrices redeunt tentoria turme.
Bellica per campos Balee iam facta patebant,
Exstinctosque uiros fusos spectare per herbam
Barbaricus populus simul et Pisana uolebant
Agmina, legati ueniebant atque redibant.
Accipitres uestes priuataque dona dabantur.
His quibus Ampurie comes hec tribuenda monebat
uendita fit pietas, tunc multum deuius heros
Regi transmittit chartas, recipitque latenter
Huius scripturas que rescribuntur ad ipsum.
Pestifer interea dum federa quereret hostis,
Quos diuinus amor non preda, nec ulla simultas.
Sed Christi pietas ad iusta uocauerat arma,
Captiuos omnes sub conditione uolebant.
 Nazacedeolus certa sine lege paratus
Reddere non fuerat, nexuque fameque coactos
Carceribus distentos attenuando necabant,
Ac Pharaoneos retinens in mente furores,
Que spondebat heri, cras inficiando uetabat.
Utque dolosa uident patres colludia regis
Solantur populum, populus solamine gaudet.
Dum trutinare nouos nituntur pectore sensus
Mox recolitque dies, nam preterit unus et alter
Castraque paulatim mutata propinquius exstant
Menibus, ac creber procedit ab urbe tumultus.
Optime Dalmati, quem tu non lentus adibas,
Nam crebro facte pugne non tardus adesse
Cerneris, in tantum pugne tibi suppetit ardor.
Ergo die quadam paucis comitantibus hostes
 Corde uolente petens, sociis absistere iussis
Cum geminis solus uadis contendere Mauris,
uiribus ergo tuis prostratus corruit unus,
Alterius mox dextra tibi penetrabile scutum
Transfigit, mediam penetrat quoque lancea coram.
Hinc patet, et miles non loricatus inermis
Stratus equo pugnare paras, sed uulnere factus
Debilis innumeros equites sine lege ruentes
Decidit excipiens, feriens te barbarus ensis
Decapitat, felix transmigrat ad ethera flatus.
Talia bellipotens ut concipit aure uillelmus,
Dat lacrymas, tristesque uiri de funere questus
Profundit, nec ad ista uacat, sed clamat ad arma,
Ulciscique necem iugulati currit amici.
Herem centum sectantur ob arma micantes,
 Qui promptos gestare solent ad bella uigores
Accelerat, campumque petit, sua menia Mauri
Ista meditantes properatis gressibus intrant.
Militis acquirit, uindex modo cum nequit esse,
Gothica turba caput. Mutato denique Mauro
Ante diem domini semper qua proxima fulget
Lux rediit, qua tempus erat sine turbine clarum,
Iamque sui cursus nonam perfecerat horam
Phebus, cum fortes redeunt ad prelia Mauri.
Christicolasque putant ad castra requirere tantum
In numero fidorum equitum peditumque potenti.
At cauti pedites currunt letanter ad arma
Pisani, uisosque petunt non segniter hostes.
Spicula, tela simul lapidesque uenire per agros,
Et pluuie ritu poteras spectare sagittas.
 Pugne seuit amor, Pisanis robur abundat,
Dumque ferunt ictus, dum totis uiribus instant,
Ismelitarum cuneos in menia mittunt,
Et certant summum robur prosternere ualli.
Calcatos equites subeuntes Iimina porte
Transfodiunt et equos fortes durantibus hastis,
Summaque proiiciunt murorum, nec secus ipsas
Concutiunt portas, funduntque uiriliter hostes.
Denique conspiciunt gemine fundamina fosse,
Mirantes muros, et defensacula circum,

Urbis, multorum subit in precordia terror
 Diffidunt igitur multi, tremulumque reuoluunt
Ore silente caput, tanto pro robore fortes
Ipsi desperant urbem superare potentem.
Tres fuerant urbes, unum que nomen habebant.
Sed diuersa tamen si nomina queris earum,
Nomine diuerso poteris quamcunque notare.
Arabathalgidit murus fabricatus ab ipsa
Incipiens urbis corpus circumdat, et undas
Aequoris attingens, mare iuxta uoluitur illuc,
Quo densat celsas urbs Elmodenia turres.
Diuidit has murus, circumdatur una duabus,
Quas circum decies cubitorum millia cingunt.
Hoc numero demptis ter ternis atque duobus
In numero certo turres sunt sorte uolenti
Quatuor et decies septem centumque notande,
 He tres una queunt urbs famosissima dici.
Est commune tribus positum Maiorica nomen,
Inter quas etiam torrens placidissimus iuit,
Et per quinque queunt torrentis uiscera pontes
Transiri, liquide cum plus fluit impetus unde,
Ezechinque uocant, qui plenius affluit amnem
Dicitur Enelamur preducta canalibus unda,
Que potanda uiris dulces dabit omnibus haustus
Indigenis populis, et ob auctas fortiter artes
Menia tuta forent, si contemnenda malorum
Tam sceleratorum Deus agmina uellet amare.
In populi numero non debet fidere quisquam,
Qui Dominum contra sublimes erigit arces.
Hincque Boabitas rector Balearis ad arma,
Et Getulos Arabes, Parthos, Libycosque, Medosque,
 Nec non Hispanos multo conduxerat auro,
Et dedit immensum, non intentata relinquen
Per que tota dari patrie solatia possent.
Ergo pugnantum tractare uiriliter arma,
Qui poterant, sibi sexaginta millia, uel plus
Est; equites perhibentur ei ter mille fuisse,
Et centena dabat pregrandes machina moles
Mille quater ductus numerus fuit arcitenentum,
Figere qui poterant missis loca certa sagittis.
Fundibulatorum pre multitudine certus
Non fuerat numerus, sic nec lapides iacientum.


EXPLICIT LIBER QUINTUS.



INCIPIT LIBER SEXTUS.


 Noscunt tanta patres cito robora non superari;
Hortantur socios, et contra robora robur
Accelerare parant, naues prius esse trahendas
Constituunt, et perficiunt hec iussa libenter
Agmina cuncta: solum tracte tenuere carine.
Inde duces Latii uicinius addere castra
Festinando iubent, iussis paretur eorum.
Presulis hospitium Petri de parte marina,
Non humilis, non alta nimis domus affuit, unde
Sepius inceptum bellum spectare ualebat.
Signoretus eam stridentibus inde Pyrenis
Ingressus tenuit prompta bonitate sacerdos,
Hinc, uicedonne, tuos armis, Gratiane potentes
Hinc quicunque manu pedibusue paratior esset;
Et crebros ictus tecum aspiciebat Obertu
 Iuxta pontificis tectum tentoria patrum,
Ut citius ueniant ad eum, cum sepe uocentur.
Nobilitatis honor non longe densus habebat
Hospitium; fortes steterunt a fronte caterue
Pisani populi, qui uitam duxit in armis
Totam, perpetuos solitus tolerare labores.
Huic non algor erat, non formidabilis estus;
Hunc non grando ferox, non nix imberque mouebant
Hostes, et muros uiolentius aggredientem.
Hec erat ingeniis spectanda iuuentus et armis,
Ingluuiem uentris nimiamque perosa quietem,
Nouerat et breuibus submittere lumina somnis.
Ast equitum robusta manus non sparsa per agmen,
Sed iuxta leuam fixit tentoria portam.
 Talis ab equorea facie porrectus utramque
Obseruat portam populus Catalanicus heros.
Illius in medio murus tutissimus exstat,
Namque uigor Latius dextra leuaque sedebat,
Hospitiumque ducis retro uallabat, et ante
Stat post Pisanos Cardume rector, et illinc
Phorima post illum que misit Gothica tellus
Agmina, que predas potius quam bella gerebant.
Ante duces reliquos sibi fecit castra Guidelmus,
Et dextra uicina magis quam cetera porte,
Iuxta quem pariter sua cepit Balcius heros;
Atque Herbonensis domini post ista steterunt
Fulgentes acies, quas iuncta Rusilienses
Ampurie rector post omnes castra tenebat,
Et uallatus erat sola de gente suorum.
 Hi siluas et rura petunt, armentaque multa
Direptosque greges, et quidquid germinat aruum,
Ad socias acies, conuerso tramite ducunt.
Lignea tecta trahunt, paleas ubi comperiuntur,
Arboreasque simul uulsas cum stipite frondes
Gothorum pedites, uel quos Prouincia misit,
Mercibus ablatis discurrunt agmine toto,
Et uenale facit quidquid dabat insula uulgo.
Pisani summis arcent conatibus hostes,
Hique colendorum patrum precepta secut
Aedificant geminas superantes omnia turres,
Menia de lignis, uulgo castella uocantur.
Altum surgit opus, sublimia culmina quarum
Aerias subeunt summis cum nubibus auras,
Offenduntque satis ducentos frigora uentos,
 Astutusque magis nil fecit Dedalus arte.
uiminee crates ducte de rure propinquo,
Multaque terga boum lateralia queque tegebant.
Suppositis igitur postquam residere paratis,
Impulsi grauiter celeri molimine currunt.
Ut nubes quas forte notus uiolentior auctas
Imbribus ad celum pluuioso turbine uenit,
Quarum rura pedes celos agitare cacumen,
Sepius aspiciens, qua currere quippe uidentur.
Adstantes igitur multi mirantur euntes,
Qui similes nunquam potuerunt uiribus arces
Subdere, mox gemina subeunt testudine muros;
Et dum Martis erat creber, uariusque tumultus,
Sepe Moabite uiolenti menibus urbis
 Egrediebantur: trahit impetus egredientes,
Casus et hos potius quam bellicus instruit ordo.
Utque Robertus eos audaci strenuitate
Motus, uidit, ait: Pro se certantibus auctor
Est Deus, et robur pro se pugnantibus auget.
Dixerat, et plures solus properauit in hostes,
Et partitur eos, simul et fugientibus instans
Inter murales aditum pugnando reclusit.
Corruit huius equus fouea, proh casus iniquus!
Protinus e sella se compulit ire regentem,
Hic clypeo, iaculoque prius, mucrone deinceps
Pugnat, et Hectoreo decertans robore consul,
Sustinet innumeros damnosis iactibus ictus
In se collatos, nudo quoque fortiter ense
Dimicat, et solus multorum robora sentit:
 Dumque pluunt lapides, et tela cadunt super illum,
En leuam super cita figitur hasta papillam.
Neu clypeus, non obstiterat lorica ruentem
Incarnare uirum facilem dimiserat hastam,
Accelerant raptumque ferunt de Marte propinqui.
Iam castella super defossi robora ualli,
Implebant latas gemina testudine fossas,
Erigit antennam Balearis in arbore cura,
Castellis etiam que cernitur esse duobus,
Altior in summo cuius bellator habebat,
Excelsum tutumque locum uelamina paruis,
Plurima, sublimen septenaque terga tenebant.
Qualiter excelse spatiosa per equora naues,
Sepius ire solent pyratica bella timentes,
Loricam tutam retinet, clypeumque rotundum,
 Et protectus erat cristata casside uertex,
Per triplices funes antenne callidus usus,
uesanum nauium uacuas porrexit in auras,
In qua subiectas turres proiicere cautes,
Et lapidare uiros, et mittere tela ualebat.
Ardet in antennam pugnantum fortiter astus,
Atque duos funes cum falce recidit acuta,
Tertius antennam retinebat in ere funis,
Pertimuit Maurus ne falx si cederet illum,
Inuitus rueret, uel protraheretur ab unco.
Ergo uelut moles de summis eruta saxis,
Per funem labens, dedit intra menia saltum.
Grandia labentis senserunt pondera palme.
Christicole gaudent, alacres dant agmina plausus
Admirata uirum per inanes currere uentos.
 Nutabant turres Balee, murique cadebant,
Quos fodiebat ouans toto molimine fossor,
Cui per quemque diem fuluum numisma dabatur.
Hos aries duplex de testudinibus actus
Et de castellis ictu grauiore petebant.
E quibus artifices mittunt super ardua pontes
Menia, cumque uolunt, turres inuadere possunt.
Per quadragenos passus, et apertus, et amplus
Introitus fuerat, centum fecere cohortes,
Cardinibus Boso de primis taliter unus
Inquit, et hec monuit, monitus, et uerba notantur:
Qui fines patrios, qui deseruere parentes,
Uxores, natos, et quidquid dulce uidetur
Sensibus humanis, uos pro pietate fuistis.
 Si pietatis amor uos cum mercede uocauit
Cur pietatis honor non contra uiscera fortes
Impietatis habet? Balee spectate Leonem
Qui male tractat oues, et Christi dissipat agnos.
Spectat ab excelsis muris molimina nostra;
In cassum factas turres quoque credit, et arces
Et nos, et pariter subsannat Cunctipotentem
Agminis auctorem qui sese pretulit huius.
Ut uos informet, uos Aegyptum spoliate.
En Pharaoneis fratres seruire catenis
Cernitis, ultrices fragant hec impia dextre
Tartara, de penis fratresque trahantur eorum,
Sitque beatus homo, qui pro conflictibus istis
Occumbet, penas nequeat sentire gehenne.
Non aliquis demon de crimine siue reatu
 Audeat ante Deum sibi conflictum generare.
Gaudia dentur ei que fini subdita non sunt,
Que seruare solet, uel que prebere beatis
Splendor sanctorum, pia lux, et gloria iehsu.
Non dubitent hi quos fuerit regina polorum
Cum nato comitata suo pugnare Deus, nam
Qui pia causa fuit, pro qua uos arma tulistis,
Adiutor fiet uobis, terrebit et hostes,
Et conculcabit diuina potentia uestros.
Hec ad certamen uos spes inuitet euntes,
Signifer et Michel uobis precedat, agetque
Cum sociis hec bella suis, Baptista Ioannes,
Et patriarcharum chorus arduus atque prophete.
Ne trepidate, duces uobis in prelia fient
Ecclesie Petrus cum Paulo tuta columna,
 Nec non Mattheus, Lucas, Marcusque, Ioannes
Et reliqui uestre facient solatia pugne.
Auxiliumque dabit uobis certe protomartyr
Cum sociis Stephanus, Siluester cum Nicolao,
uirgineusque chorus uobis succurret, opemque
Agmina sancta dabunt, hanc spem retinete fidelem.
Dixerat, et lacryme fluxere per ora loquentis
Ex oculis. Deflent quia cernunt agmina flentem,
Que uotis pariter promittunt prelia totis.
Denique castra petunt, cum iam subit equora Titan.
Nox abit, aurore Phebus de parte resurgit.
Bellica signa sonant, toto properantque uigore
Urbis ad introitum Pisanum robur, et omnes
Gothorum populi, uel quos Prouincia misit.
 Intus Agareni perstant, ualloque supersunt.
Densa ruinosas iacit undique machina moles.
Pisane bellant acies, adituque resistunt.
Urbanas inter summis cum uiribus edes
Hostiles pellunt pugnantes fortiter alas.
Post pedites equites ueniunt, sed durius instant.
Difficilis congressus equis, reditus nimis asper
Cum remeare uolunt; miles Balearis ubique
Cogit ad arma suos, uires adhibet, reficitque
Alphei litem telis gladiisque gerentes.
Obstantes cohibent collatis uiribus hostes.
Telorum super hos nimbi, lapidesque ruentes
Adueniunt, uallique terunt in margine ductos.
uertere terga parant, retro flectuntur habene,
 Quos Balee faciunt nimium properare uigores.
Sed Pisana cohors per plurima uulnera lapsa
In sua castra redit, muri munimina linquens.
Turres quam citius Baleares inde phalanges
Letanter plaudendo petunt, et tympana letis
Ictibus incipiunt ob gaudia summa ferire,
In quibus, et furie poterant Bacchusque notari.
Tollunt astra diem; non preterit ira, dolorque
Ut redit altera lux, certatim menia poscunt
Pisani cunei, quibus hec sunt iurgia cure
Amplaque dupliciter uia fit, tentatur, et intus
Cunctorum parat ire uigor, cum Phebus agebat
In sublime suam progressus ab equore lucem
Per factos aditus patulam pedes intrat in urbem,
Inque resistentem turbam non leniter actus
 Barbaricis cuneis terrorem mortis agebat
Ast equiti nimis arctus erat pro margine trames.
Inuitant pedites equites intrare, reductis
Qui conuertuntur contra tentoria frenis,
Quos uulnus trepidare facit, seu funus equorum.
Tunc equitum cernens intrinseca turba pauorem
A fractis muris collapso robore cessat
Ista Moabite cernunt, animisque resumptis
Per cunctas ueniunt equites peditesque plateas.
Dat tergum Pisana manus, que menia dudum
Inuasisse datur, clypeisque extemplo relictis
Diffugiunt plures; remanet Raynerus ibidem
Qui male commentum cognomento uocitatur.
Quem socii postquam fugientes deseruere,
Inter Agarenos nudo mucrone cucurrit.
 At quoties fecere locum, fugiisse ualeret,
Si fuga tuta foret; gladio stetit ille minaci,
Et quemcunque super uiolentia concidit huius
Cerbereos rictus, et tartara nigra petiuit,
uel sine lethali dum uixerit ille dolore
Non erit; hinc solum iussu petiere Coracis,
Et circumseptum iaculis fixere cohortes.
Occubuit, postquam sibi uulnera mille fuerunt;
Exanimique uiro post uulnera tanta iacent:
Ablatum caput est: petiit pia sidera fletus.
Ira patres populumque tenet, sociosque peremptos,
Aegrotosque simul multa pietate requirunt.
Agmina nam postquam latices, non uina bibebant,
Conciderant morbis, mutatio nempe ciborum
Laxatos uentres in multa pericula traxit.
 Inde manus non parua malis oppressa cadebat.
Innumeris igitur multi cecidere potentum,
Qui titulis claris caput in sublime gerebant,
Et plures, quibus equa stetit cum funere fama.
Iamque uiam tumuli pariter cum rure tegebant
Nobiliumque simul positas in littore capsas
In reliquisque locis aliquis spectare ualebat.
Inter tot lacrymas natorum siue parentum,
Tot licet ac tantos ferat inclyta turba dolores,
Non tamen a pugna cessat, reliquoque labore.
Decernunt pugnare patres, iterumque resumptis
uiribus audaces animant in bella cateruas.
   Dumque diem Domini celebrarent secula cuncta,
Bertraminus Mauros petiit per prelia clarus,
Cuius opes Arelate nitent, et origo parentum
 Nobilibus titulis uiget illic clara suorum.
Hic accinctus erat gladio; fundeque magister
Hostiles acies lapides iaciendo petiuit.
Atque quod egregios fecisset sepius actus
Utpote qui sese cunctis conflictibus ultro
Obtulerat, cuneos nichilum, modicumue timebat
Aduersos hostis, qui muris stabat in altis.
Sepe uelut uolucer, quem grandinis appetit ictus,
Post frondem foliumue caput uelociter abdens
Proiectos lapides uitabat tegmine quoquo.
Hinc Balearis in hunc tectus septemplico tergo
Intrepidum iuuenum quidem properantius ibat.
Hic igitur clypeum peditis post se uenientis
Accipiens, hostemque sequens in menia seuos
 Prouocat ad bellum Mauros de margine ualli.
Tunc Parthus, cui prompta satis mens, promptior arcus
Atque sagitta fuit, postquam contenderat arcum,
Transfodit fauces; penetrauit missile guttur.
Audacem mors atra uirum de nobilitate
Tollit, quem socii deflent, celique coronant.
Rore carebat humus Phebi prestante calore
Iam matutinis algoribus attenuatis,
Cum turme dapibus sumptis Bacchique liquore
In Balee muros promptis non segniter ibant
Gressibus, atque tube plusquam uicina replerant
Cantibus, inque suis acies equitum peditumque
Ordinibus steterant, hastis uexilla micabant.
Signiferi ducunt acies, at clamor euntes
 Concitat, et patulos inuadunt agmina muros.
Concurrunt hostes contra molimine toto,
Alpheosque petunt, et quam robustius instant,
Saxa ruunt, et tela pluunt, et spicula, ritu
Grandinis instantes populos utrinque petitos
Concutiunt prorsus sternuntque, teruntque, premuntque
uimineas crates, moles lacerare uidentur.
uulneribusque ruunt alii, moriuntur utrinque
Multi, conspicitur sanguis perfusus ubique.
Iam remeare parant fessa per bella caterue,
Difficilemque nimis nequeunt plus ferre laborem.
Signifer Alpheus prompto per bella uigore
Discurrit reficitque suas hortando cohortes
Adueniens super hunc magno cum turbine saxum
 uexillum lanians, hastam leuumque lacertum
Comminuit; de mortis eum rapuere periclis
Quam celeres socii: cura subiere medentum
Nempe Boni proles Petrus Gerardus, et Ugo
Ipsum Peoniis curarunt protinus herbis.
Casibus hic uariis discrimina Martis aguntur.
Occumbunt plures, redeunt sine uulnere nulli.
Qualis ab Ideis populus remeabat Achiuus
Menibus, et quales fuerant per prelia Tres,
Dum bonus incolumes Hector Priamusque manebant.
Protinus a pugna redeunt, sed barbara turba
Funeribus uariis plures habuisse querelas
Creditur, et multo plures habuisse dolores.
    Cura patres Latios non parua, dolorque, premebant,
Quod bene pugnatum sibi nullos attulit usus
Nam perfecta suis nec erat uictoria dextris.
Hostis bella magis quam curam pacis agebat;
Et comes Ampurie, nec non Catalanicus heros
Ad patrios remeare lares properando petebant.
Causa recedendi quenam, uel qualiter esset,
Nuntia charta fuit Baleam transmissa Diana.
Illa Moabitam molitum prelia regem,
Et uastata satis narrauerat optima terra,
Omnibus inque locis Mauros referebat et ignem
Rura, domos, segetes, fructus pariter populatos.
Post multum damni quod gens uesana peregit,
Et Tramaricam captam dixere liture.
 Fidus erat comiti, qui chartam duxerat istam.
Et tantum hec fuerat alter quam fama tulisset,
Nempe Pyreneam peruenerat hostis ad urbem,
Et sita Iudeo fixit tentoria colle.
Urgelli comitem, comitem quoque Sardinieque
Dicunt et reliquos regionis ab usque Giumda
Electos equites quibus adsunt prelia luctus
Agmine collecto crudeles Ismelitas
Mirando pepulisse modo, Domino faciente,
Innumeras acies pauci pugnando fugarunt,
Inque fugam uersis, multi cecidere, uenirent
Ad supra dicti donec deserta Salodi.
Captos constat equos plures, predamque potentem
Eripuisse ferunt equites, peditesque Pyrenes,
Nec Tramaricam captam, ceu dixerat ille,
 Damna quidem fuerant, sed commoda plura fuerunt
Hanc comitis causam qua posceret ille recessus
Diximus: ad reliquos nos ordo conuocat actus
At comitem patres miti monuere relatu,
Ut desistat ab his: communia pacta per ipsum
Intemerata, rogant et iuramenta manere.
Ille licet causam quam Patres dicere ueram
Nouerat, a lucro sese non subtrahit, et mox
Pacta reformantur, terre iactura Pyrene
Ut reparata foret, dictis statuere supremis.
Condere tecta patres grauidis hiemalibus apta
Temporibus, retroque iubent castella trahenda
Incrementa parant belli, noua postulat hostis
Federa, federibus non audet credere multum,
Qui sibi tam seuos ui subdere nititur hostes.
 Incustoditis etiam custodia non est
Committenda uiris; iuuenum laudabilis etas,
Sed non omnis adest laudandus ob omnia sensus
Florentum iuuenum, quos uinum, fercula, somnus
Fallere sepe solent, nec possunt affore queque
Tua  iuuentuti, nimium que diligit ista.
Ergo soporifero satiati corpora uino
Pisani iuuenes, testudine nocte quiescunt
Hi quibus hostis erat, somnus depulsus ab ipsis
Noctibus innumeris. Baleares edocet ergo,
Ut Pisana petant nocturno tempore castra,
Et properate precor, sunt in testudine, dixit
Quos retinere queo, teneo uinoque, quiete.
Talia dicentem Balearis turba secuta
Nocte silente fuit, cuius custodia prima
 Transierat, ueniunt milleni castra petentes
Armati piceasque ferunt cum sulfure flammas
Permistas. Aliquis piceum presensit odorem,
Admonet ut uigilent, sed iam uigilare nequibant,
Quos somnus facilis titubanti texerat ala.
Auscultant, quid agant hi de testudine sternunt
Immittuntque focum, nichil est nisi somnus in illis,
Per tabulas flammis diffusis tecta cremantur.
Persentit strepitus somno decepta iuuentus,
Accrepitante cito soluuntur somnia flamma.
Protinus arma uiri capiunt, clamare potenter
Incipiunt, una clamorem fecit et hostis,
uocibus et summis totum circumtonat agmen
Undique concepti mouerunt castra tumultus
 In Balea muros populus circumfluus ibat.
Postquam cuncta rogus consumpsit. robora flamme
Perdiderant, Mauri uocitant sua numina, sanctos,
Reginamque poli blasphemant crebro Mariam.
Ut tenebris lapsis produxit ab equore Phebus
Luciferos radios, populi feruente querela,
Colloquii patres promptissima signa dederunt.
Omnibus ad cetum uenit de partibus agmen.
Incipit Azo queri, sed concio tota querentem
Attendit breuibus narrantem singula dictis,
Ignauos quosdam, seu despectos uocitantem,
Et defraudantes sacramentum pietatis.
Hec reliqui Patres una, populus, comitesque,
uocibus hec crebris, non bisue semelue petebant.
Continuo castella trahunt retro bina, simulque
 Altera bina parant uelociter edificare.
Et mox ligna, rates scripserunt cuncta daturos.
Nec mora, ligna, boues, et mulus, equusque tulerunt
Mulus, equus, uel homo, de regnis attulit hostis
Innumerum uimen, uites, malosque, nucesque
Et glauce salices, si que poteratis in ullo
Rure recognosci, uos horum uincla fuistis.
Quatuor ereas castella uidere per auras
Surgere Pisana dudum poteramus ab arce,
Massilia quondam Rome uiolenta potestas,
Cui mare, cui tellus, et plurima regna petebant,
Ut superaret eam. Sane non celsius ullum
Aedificauit opus rector Balearis, ab ipsis
Nocte dieque suos nescit conuertere uisus
 Turribus, et similes operi fecere Latini
Artifices totidem subita uelociter arte.
Ac duplex aries quos crebro strauerat ictu
Aedificare parant celeri molimine muros.
Inde Tianensem signatam mittit ad urbem
Rex Bale chartam, pontum breuis incipit armis
Scindere, terra breui spatio, littusque petita,
Subsidium, sociis simul alta Diana fuerunt.
Ceperat et populus tales audire lituras:
Nazaredolus Balearis rector et auctor
Regni mille suo felicia dona Buthali,
Atque Dianensi populo non parua salutis
Gaudia. uelle meo uos quondam promeruissem,
Ut quorum tuto solatia uestra rogarem
Sed tamen illa modo uobis solatia posce,
 Que nulla regi cognosco iure neganda.
Aduersatur eum cunctos communiter hostes ,
Qui Machamaticum celebrandum numen adorant.
Has leges, moresque uetant retinere paternos;
Obseruare monent stat contra dogmata quidquid
Et uitanda docent nostri precepta Rafulla,
Captiuosque petunt quos latus pontus ab usque
Oceano seruire mee Baleeque parauit
Cuncta petunt etiam rerum discrimine nullo
Captiuis habitis, etenim sine conditione
Poscunt, ut, regni nulla mihi parte relicta,
uita contentus, regiones solus et urbes,
Quas placet, ingrediar, uernis sociisque relictis.
uos modo per nostras dantem Machamata leges,
 Perque meum uosoro bonum, dandumque datumque
Christicolis Bale populandum credite nunquam
Conspicuum regimen, quod uestro pollet honori,
Nam uestras replent eius bona plurima terras.
At si non uultis nostras audire querelas,
Nec uestre mentes sola pietate mouentur,
En trado uobis, Balee descendite regnum.
Ne subeant hostes uestre precordia terre.
Strauerunt Ebusum, Balea spectante quid instet,
Per menses binos iam cuncta pericula passa
Belligeros strauere uiros ad prelia fortes.
Qui superare queant rari mihi nempe supersunt.
uires atque uiros cupio per bella potentes.
En renuo muros, quos strauit plurimus hostis.
 Pugnacis Balee turres reparantur, et arces,
confractas reparat turres seuissimus hostis,
Nisibus et summis alias adiungere certat,
Admoneant regem, cuius uos nempe sub ala
Tutos non dubito pacis gaudere quiete,
Quas inuitus ago per me deferte querelas,
Suscipiat Balee non temnendos famulatus,
Atque tributa precor, per cum retinere coronam.
Et regimen cupio nostrum Machamata testem,
Et data iura uoco, que nos retinemus ab illo,
uel iuramentis, que certius addere possum,
Legatis faciam uenientibus omnia uestris,
uos modo detis opem Balee uestre regioni,
Ut qui cogit eam citius saluetur ab hoste.
Cognita sunt postquam, que narrat epistola regis,
 Per legatos regi mittuntur scripta Buthalis:
   Rectori Balee, populisque tuentibus ipsam,
Sub duce tuta suo generosa Diana salutem.
Qui Latii uestras inuaserunt regiones,
Nos grauat, et certe communia damna putamus,
Si Baleare bonum nostro tollatur honori.
Quod uos forte uolunt dimittere iura paterna,
Inuitis nobis nunquam scimus faciendum.
Christicole semper sunt contra dogmata nostra
Nos proprie legi si possent subdere uellent,
Et seruire suis optarent cuncta tributis
Gentiles populos sibi subdere quippe laborant,
Nos, et uosque simul parili discrimine seruos,
Quorum quis dubitet, si uos uiolentia uincat,
 Nos habeamus opes, nos defendamus honores,
Et regimen Balee, qui misimus omnia Maroch
Scripta ferenda probo domino nostro Moabite,
Que transmisistis, qui motus quippe suorum
Dilectis precibus comitatum mittet equestrem,
Quam citius nobis classemque uirosque paramus,
Ut sistamus eos tutos in littore uestro.
Signaque cum uenient factos spectabitis ignes
Montibus in uestris, uestros attendite montes.
Cymba redit Baleam, uerum putat esse tyrannus,
Quidquid charta refert, et multum sperat in illis,
Promissis hominum, que mortua tergora narrat.
Cymbala pulsantur, et tympana, queque per urbem,
Nec tuba, nec lituus deuotis cessat ab istis,
Letitie etenim Balee sunt talia ludus.
 Comperit interea cur gaudia duceret ista
Barbaricus populus, magnus Catalanicus heros,
Et uocat in cetum proceres, cunctasque cohortes,
Ac uerbis terret si terreri potuissent,
Quando Moabitas ex summo robore dicit,
In patuloque docet fugientes ducere bellum,
Nec fore pascendos nisi conducantur in arctum,
Moreque Parthorum fugiendo ferire sequentem,
Cum solo solum gladio contendere dixit,
Atque graues faciunt ictus, si suppetit ensis,
Qui non nouit eos, poterit satis ergo timere,
At nos qui uariis bellis cognouimus illos,
Si uenient, auctore Deo, tute repetemus.
Sic comes. Ast Ebatum currentes mittere naues
uiginti patres communiter accelerabant,
 Ac sex ex illis que precessere per altum,
Transiuere fretum cursu propero uenientes
Quo superest pelago de duris insula sanis,
Prebuerat portus urbs desolata Buthali,
Qui tenet auditu latias uenisse carinas,
Et cepisse duas ratium, quas duxerat ipse
Pectore sed dubio tandem meliora reuoluens,
Cogitat Alpheos, quam tutos ire, nec unquam
Aduentum sentire suum, sparsosque per auum,
Tendere pro preda, tutaue manere quiete.
uera reuoluentem, nec inanis opinio fallit,
Ergo decem ratibus reliquis consistere iussis,
Hic ubi portus erat tutus uicinior urbi,
Remige quam celeri falsos inuadere fluctus
Precipit, ac portus, aditusque requirit, et ambit,
 Anticipatque sinus Latios ubi nouerat esse,
A somno surgunt isti pugnare parantes,
Marinianus habens triginta scilicet ex his,
Quos secum duxit, festinius ire parabat,
Et pugnaturum fugiturum seque putabat,
Cumque decem ratibus robur iuuenile per undas
Pugnam committit, sed uulnere Marinianu
Afficitur, dare uela parant, fugisse ualeret,
Impedit hunc uelum, quod tunc abeundo tetendit.
At Mauri super hunc properos fecere tumultus,
Et cepere uirum pariter sociosque ratemque,
Debilitando prius uariis uulneribus omnes,
Tresque rates alias paucorum nomine tutas
Deuictas tandem secum duxere per undas.
 Plures qui fuerant loca per longinqua remote,
Ad castrum ueniunt, quod rex Norguenius olim
Tradiderat flammis, cum centum Hispana carinis
Aequora sulcabat, spolioque ex hostibus acto,
Ierusalem uictor sanctas properabat ad arces.
Istud Pisani retinent uillas repetentes,
Carneque uiuentes, siliquis, et agrestibus herbis,
Radicibus plures etiam modicisque steterunt
Impensis, in eo discrimina plura ferentes
Sepeque perpingues his esca fuistis aselli,
Hosque Saraceni pugnantes crebro petebant.
Castrum tutamen Latiis erat, hospitiumque.
Interea gemine de sex rediere carine,
Amissis reliquis, predamque ratemque reducunt
Quam Balee rector fertur misisse Dianam.
 Sarcina cartarum, quam uir tellure leuare
uix posset, patribus data, legatique fuerunt.
Inter quos pariles scripture comperiuntur:
   Nazaredolus retinens sua signa sinistris
Auspiciis, caro per cuncta ualere Buthali,
Scripta sibi, populoque suo transmissa recepta
Non dubito legique suas cupiendo figuras,
Quando rates poterant fluctus sulcare secundos,
Te mea prompta fides credebat fluctibus uti;
Nec de te mea spes mentem bene nota fefellit.
Ceptum stabat iter, nobis dabat insula portus
Que prior est per me subite subiecta ruine,
Gratulor audito uestro super hoste triumpho,
Acta foret tanquam propria uictoria dextra.
Non tamen inde mea plenissima gaudia menti
 Sunt, etenim uestros narrat mihi fama recessus
Sepius, et sublimi de strue cernere flammas
Promissas cupio, sed eas spectare uolenti
Si fierent prohibent mihi cum caligine nubes.
Illis iratus, citius discedite dico.
Non ualeo per uos mea grandia uota uidere.
Discedunt, totoque patet cum monte cacumen.
Prospicio, nusquam dictus uiget ignis in illo.
Ignis at ille meus qui tot, tot noctibus ardet
In sublime sua dat grandia lumina flamma.
Credere non possum uestras remanere carinas
Quin ueniant, dabit hora locum, quo nempe uenire
Intrepidus poteris Balee solatia prestans.
Si qua mei tibi cura subit, dilecte, fidelis,
Non regimen portusque meos, nec munera sperne.
 Hoc propter ridens mihi quatenus hoste fugato
Et uicto pariter, mecum communia regna
Et commune bonum possis constanter habere.
His etiam lectis quam plurima scripta leguntur
Queque neci missos, et eorum nomina narrant.
Designant etiam quibus ictibus occubuerunt
Et languore, fame gentem, gladioque coactam
uelocis citius passuram damna ruine.
   Interea relique seruantes equora naues
Contempto patrum iussu predamque secute
uicinas ponto uillas, et castra pererrant.
Hic uectus Mauris sparsos per rura sequentes
Gaudebant cunei propero cohibere tumultu,
Et uictos pariter prestante uigore negare.
 His inerat Salomon flaua de gente creatus
Cum ratibus geminis Pisanis associatus
uiribus, et membris ingens, specieque decorus.
Hic intra quedam ualidi campestria castri
Collectis spoliis nauem properando petebat,
Multus eques, multusque pedes contendit in ipsum,
Inque resistentem collatis uiribus iuit.
Hunc paganorum strauerunt agmina postquam
A sociis homini caput abscidere relicto
uexillumque sibi uitam pariterque tulerunt.
Hec noua facta uolant, dum multas omnia terrent,
Appropiantque dies aduentus Omnipotentis
Inuictique Dei de uirgine, quando parentes
Christus nostra salus carnem nascendo recepit.
Languor in Urbe grauis Baleari, cara famesque
 Barbaricum populum non leuiter attenuarant.
Hinc preter carnes hiemanti cara fuerunt
Omnia militie, nec uino carius ullum.
Insula uastatur Balee, rex federa poscit.
Fama refert comites regi de pace locutos
uenales factos, priuataque dona rogare,
Et propter reditum Balee naues habituros
Cum quibus ad patrios portus remeare ualerent,
Si modo Pisani iungi sibi federe nollent.
Alpheis igitur ducibus, quasi relligionis
Sermones faciunt, fraternas affore curas
Pectoribus referunt captiuos esse petendos
Obsidibus sumptis citiusque rogant redeundum
Et cunctis coram sunt talia uerba locuti:
Quod petimus, rex omne facit, uos laudis honorem
 Queritis et bellum tantum pro laude mouetis
Seu pro diuitiis uos, et Maiorica uestros
Sat paruipendit tantos illesa labores,
Creditis et cleris, qui uos pugnare iubentes
Agmina conspiciunt tot iam fluctantia campo.
Bella uidere uolunt, gaudent de sanguine nostro
Quorum doctrinam, monitus, et iussa refutent;
Hi qui uictores cupiunt ex marte reuerti.
Hos igitur nullus iubeat pugnare sacerdos.
Quam cedat mucro nescit, quam lancea pungat.
Incipiat, faciat, qui diligit ista iubere.
Dicta quidem a factis multum distare uidetur.
Nos qui sentimus crebrosque rependimus ictus,
Arbitrio pugnare decet, non iussibus horum.
Contra iustitiam iuste committere pugnam
 Nemo potest, iusti iustam cognoscite causam.
Sunt pro captiuis qui se uenisse fatentur,
Sed pro mundano nimis altercantur honore.
Captiuis habitis aliud linquatur, et ultra
Nec laus orbis, honor, nec inanis pompa, petantur
Sex uexilla super pateant eommunia turres.
His habitis maiora quidem quicunque requirit
Aspicit haud recto Balearica menia uisu.
Adde Moabitas quos exspectare feruntur,
Qui quantum gladiis, et quantum cuspide possunt,
Quippe uiri Martis, docuit uos bellicus usus.
Si ueniant ergo, predam de rure feretis.
Felices sane nimium si castra tenere
uos quoque tutari prompte ualeatis ab ipsis.
Spes prede nec erit, gens qua lege ualebit
 uiuere, uitalis quando tibi decidet usus
Indubitanter equis, nobisque cibaria desunt.
Nec tam prolixa magis est ambage morandum.
Dicite quapropter si regia federa uultis,
Et facitis, patrias una tendamus ad edes,
Siue refutatis uos, incunctanter abimus
His respondentes occurrunt Henricus et Azo:
   Quisquis ad has partes aliud fortasse requirat,
Nos pro captiuis ad eas uenisse fatemur,
Non ob eos tantum quos detinet insula captos,
Ast ob eos etiam quos defensum fuisse .
Exstirpare malum, Domino faciente, putamus.
Nec uolumus post nos tantum remanere barathrum.
Non quia Pisani plures teneantur ab eius
 Pestiferis uinclis plures de nomine uestro
Perpetuis penis hostilis turba trucidat.
Nobis uestra fides, socialia federa spondens
Sub iuramento sese coniunxit, et ultra
Quam iura iustis nos obsecrare nequimus. [reuocari,
Non tenor [Forte timor] hoc faciet iusiurandum
uelleque pro nostro nos non reuocabimus unquam.
Facta semel iuste, stat turpe resoluere sepe.
Paremus clericis, quia uenit ab ordine sacro
Iussio pugnandi, nam iussit prelia papa
Sedis apostolice, cuius precepta secuti
Tantum propositum nusquam mutare ualemus.
Ni discedatis non fecimus, haud faciemus.
Hic neque discessus uobis uideatur honestus
Si desunt uestes, desuntque cibaria uobis,
 uobis et uestris quod conuenit omne paramus.
Auditis comitis his uerbis conticuerunt
A patribus sumptus qui largo sepe petentes
In proprios usus communia queque trahebant.
Gothorum procerum postquam siluere furores
A pelago redeunt custodia publica prore
Allatis scriptis Baleam que cymba ferebat.
Inter que fuerat memorati charta Buthalis.
Impensas multas ab amico nomine factas
Commemorando refert, curet persoluere quidquid
Pro se largiri rex obsecraret amicum.
Subsidium reliquum si quod iubet ille parari
Immensos sumptus festinus mittere curet
uenturum sese mature premonet ante
Quam geminare queat binaria cornua luna.
 At Pisana manus solitas non deserit artes,
Que sibi proficiant festinans edificare.
Prouidus obsessam Narolus legatus in urbem
Progreditur regi parili sermone locutus:
Iussio Pisanum, rex, nullis territa factis
Ad te me iussit concordi uoce uenire.
Huc missus Patribus sociisque fauentibus adsum,
Inque meo sensu posuerunt publica facta.
Prospice quod docti debent ad cuncta uidere
Et regimen retinere tuum cum pace labora,
Non quia Pisani multum tua federa curent
Aut sine perfectis Balee remeare triumphis
Optent, ista tue sunt constantissima menti
uerba nec obtuso memorabis singula sensu.
Quidquid dico notans, tibi iam perpende quid instet
 Es sapiens habitus, proprio sic consule regno
Ut ualeas saluos tibi conseruare fideles.
Dixerat, et regis recipit mitissima uerba
Thesauros cunctos, spolium promittit et urbis,
uelleque pro sancto Petro se regna tenere,
Et pro Pisanis patulo sermone fatetur.
Hincque cito sese spondet responsa daturum.
Inde redit Narolus, Pisane uerba cohortes
Accipiunt, et amant pacem laudantque, uoluntque.
   Obsidibus post hec quesitis pacta secundum
Nobilium natis, mutauit uerba tyrannus,
Nam legis non esse sue prebere tributa
Christicolis dixit, uel ab his regimen retinere.
Firmat et hec ueterum consulta fuisse suorum
 Albitione sati ueterem miratus amorem
Absque sui culpa, uitioque fuisse remotum
A se scire uirum cupideque uidere precatur.
Hic regem quesitus adit, secumque nepotem
Ducit, et alterno regi conuictus amore
Admonet ut populi Pisani compleat omnem
Ipse uoluntatem, rex spondet nec sine fraude.
Interea Pisana super pia lumina flectens
Astripotens rector respexit ab ethere castra,
Et que languerunt, mox conualuere cohortes.
Sed requies est nulla uiris, in luce labores,
Nocte repentino feruentia castra tumultu
Crebro sollicitant stridentes Ismelite,
Cumque die quedam none succederet hore
Oceanique maris peteret confinia Titan,
 Stat uice qui comitum campum petit inclytus Ugo
Cui Tempexedes comites sunt atque Recuccus
Inter condensos cuneos memorabilis heros
Signiferum petiit, iaculi penetrabile ferrum
Pectore subnixum fixit tellure ruentem.
Hinc Libycus quidam ruit ictu stractus ab eius 
Ferrum gleba tenet pretentaque frangitur hasta.
At pedes herem Maurus iaculando requirit
Atque frementis equi transfigit uiscera ferro.
Iratus iugulare parat Mauortius Ugo
Barbaricum iuuenem medios quoque currit in hostes
Debilitatus equus tenera cum consedit herb
Infremit, et Mauros ardenti lumine spectans
Pugnat, et ense ferit, se circumquaque petentes
 Multorumque simul conflictus excipit unus,
Cui dum subueniunt Perlasius, Ugo, Dodoque
Dat properanter equum bene promptus arma Recuccus.
Iussa Patres renouant, hoc non predantibus addunt
Ut non desistant regionis recta cremare
Et iugulare uiros, si quos reperire ualerent,
Ac solidos spondent equitis de uertice quinque,
Pro iugulo peditis binos dare constituentes.
Sic Balee regnum gladius populatur, et ignis
Inde uiris nummi ueniunt Baleeque ruina
Pisanos equites cunctos iugulare simulque
Constitit in totis circumdare noctibus agmen
 Tresque cruces noctis quibus alternare labores
Continuos possent, et se recreare quiete
Sub tribus egregie generosis distribuerunt.
Ergo crucis prime curam Gualandus habebat
Gualando genitus; fuit, Ildebrande, secunde
Tradita cura tibi, Otti pulcherrima proles,
Presidet extreme Leo clara propago Leonis.
Hi loricati sociis comitantibus ibant
Murales aditus crebro terrore petentes,
Inque dies castella super facienda morati
Ligna trahi, crates fieri properando iubebant.
Dux Catalanensis cui plurimus adfuit astus
Ad loca siue uias per quas iter esset ad urbem
Intentus spoliis multo cum milite stabat,
Inque Saracenos preda iugulisque potitus
 Lethales studuit crebro conferre ruinas.
Hoc, et idem studium pre cunctis Balcius heros
Militie ducibus clarus bellator agebat,
Qui si quem prompto poterat superare uigore
Decapitabat eum, nec ei parcebat ob aurum.
Per soiitos mores gelido mediante Decembri
Frigora multa dabant uenti caneque pruine,
Albebant Balee niuibus tum grandine montes.
Arctabant Mauros cure de frigore nate,
Nempe notabantur cum cantibus edere fletus,
Quos proferre solent uigiles super ardua cure
Menia. Pisani frigus gelidasque pruinas
Et gentes alie letanti corde ferebant.
uiribus at multis memorantes singula patres
Colloquiis crebris bellum properare iubebant,
 Armatasque rates Ebusi misere relictis,
Ceperuntque leues pelagus sulcare carine.
Sed prius a Balea puppis non magna recessit
Que ueniens Ebusum fines poscebat Iberos.
In rate iam dicta fuerat clarissima quedam
In patriam rediens cum paruo femina nato.
Sulcantem pelagus castris uidisse morati
Et latuere prius ne conspicerentur ab ullo,
Moxque sinus adiit castello prora propinquos
Ac prodire uiri festinauere carina.
Dum loca scrutantes equatis gressibus irent,
Exsiliens Pisana phalanx promptissima Mauros
Primitus obstantes iaculis gladiisque necauit,
Sed seruatur ab his cum nato femina paruo.
Intrantes igitur nauem sulcare parabant
 Pontum, cum totis aptabant carbasa remis.
Cum subito uidere duas freta scindere puppes
Neque cito cursu remis, et fluctibus use
Littora contigerat, uicino proxima castro.
Interea Petrum rex aduocat, ille uocatus
Festinanter adit regem, placideque salutat,
Astutoque uiro cautis sermonibus inquit
Ut bene cognoui, rector carissime, uerum,
Sub primis uerbis, coniungent federa tecum
Pise, te memorem uerborum credo priorum,
Cum quibus acceleres firmam coniungere pacem
Dum potes, et citius facias, quodcunque requirant
Sum quia Pisanus, nec ob hoc mihi credere sperne,
Consiliisque meis si tu modo credere uitas,
 Adueniet tempus, quo rex mihi credere uelles,
Et dictis parere meis si posse daretur.
At Petro Balee respondit talia rector:
Petre, uolunt omnes thesauros tollere nobis',
Nec quidquam penitus uestri dimittere ciues
Diuitiis pauci nostra ditantur in urbe.
Aes tam grande dari, non est etiam leue paucis;
Ultra posse meum dare me quid uestra requirunt
Agmina, quod possum largiri querere curent.
Captiuatorum, si reddo, sufficit, agmen,
Et cum perpetuo linquant mea federe regna,
Unde uiri uestri si non flectantur ad ista,
Inter nos, et eos fiet pro uelle Tonantis.
Sic ait, auditis istis discessit uterque,
Cumque dies fluerent, festinauere paratus,
 Herces Latii cogendo uiriliter hostem,
Hi uillas, et rura petunt, pars obsidet urbem,
Cedibus, et flammis regnum uastantur ubique.
Tunc Arelatensis lustrans loca singula rector,
Castra refutabat facta sine strage uidere,
Nempe Saracenos truncos sine uertice plures,
Assiduus fecit, cuius sine sanguine fuso,
Non rediit mucro, nec acute cuspidis hasta,
Et sic Tartarei regni per inania nigri
Compulit ire uia multos inferna petentes,
Cerberus obstupuit tenebrose portitor aule,
Latratusque dedit simul atraque regna tenentem,
Reddidit umbrarum pauidum uox garrula regem,
Ille suo famulo: Cur latras, Cerbere, dixit,
Iam iam pande quid est, cur sic mea iura resoluis.
 Pestifero clamore tuo toruoque latratu,
Infelix cunctos uocem , sonitumque repone,
uel dicas citius, que gens mea regna subintrat,
Quis populos tantos tenebras sine luce petentes
Sic sperare facit, pandas quoque, Cerbere, causam.
Ille suo regi triplici sic ore locutus:
O tenebrose Pater, Pisane robora gentis
Bella tue Balee fecisse feruntur in ora,
Si pars existis regni Maiorica nostri,
Roma quidem monuit, dimisit papa reatus,
Pro captiuatis populo certare uolenti,
Plurima damna facit: nos hec tolerare potestas,
Tartara nulla timent monitis eius morientes.
At nostros Pisana cohors, et Balcius heros,
Tartareis regnis, et opus transmisit eorum.
 Nunc ueniunt multi, plures mihi crede futuros,
Cum Latie turme gladiis populantibus urbem
Intrabunt nostram, tu mox fabricare catenas,
Me suadente iube, meruit tua turba ligari,
Ne fugiat penas quas iam meruisse putatur,
Que Balee regem late ueniendo sequetur,
Secum quippe tuis feret agmina plurima regnis.
Dixit, et infremuit furiosus rector Auerni,
Terruit et Manes querulo clamore tyrannus,
Exululant anime misera de carne solute,
uoce fremente ducis mox uallis ad ima recurrunt.
Occupat hinc languor regem faciente timore,
Ille dolere caput queritur, pectusque teneri.
Hinc thalamos intrare parans, minuisse cruorem
 Dicitur, et post hec paucis uixisse diebus.
Ante tamen Burabe regimen cessisse putatur,
Illeque tunc patris perfundens balsama corpus,
Condidit, et fleuit multum posuisse sepulcro.
Cerberus hunc, postquam discessit ad antra gehenne,
Perque tenebrosam duxit Machamatus urbem,
Stipitibus petitur, concurrunt undique Manes.
 Ad me forte meum  conclamat sessor Auerni,
Aeacus adstiterat dextra, leua Rhadamanthus,
Et medias inter dixerunt talia flammas:
In toto, genitor, cum non est agmine compar
Ante duos Balee rex est acerrime uultus,
Qui fecit plures homines occumbere ferro,
Compulit et multos Christi dimittere legem,
Et quoniam nobis socios portauit amores,
Da sibi flammifera consistere semper in aula,
Condignasque suis meritis mox exhibe penas,
Huius eternis de flammis affore gentem
Perpetuasque iube socios portare catenas.
Turba ferum Balee regem conuicta querelas,
Prebuit ad uarios subito distracta dolores.
Ille tridente suo feruentes concitat ignes,
 Exustumque facit tectum penetrare fauillas,
Atque uenenosa faciens conuiuia carne:
uos fidusque meus mecum discumbite, dixit.
Paruerat iussis, ueniunt ad prandia Manes,
Ipsorum pedibus lapides prebentur adusti,
Exurens penitus consumit flamma sedentes
Primi feruentes gustus uenere colubri,
Ignea qui uiui gustantum uiscera torquent.
Arida conuiuis sitis est, sanguisque draconum,
Felle niger multo tribuit potantibus haustum
Has epulas buffo primis sectatur adustus,
Innumerusque fuit, Lernea uenena simulque
Perfusum supra fortem tribuere liquorem.
Pocula succedunt uariis immista uenenis.
Gustantum postquam feruentia uiscera torquent,
 Spirituum rector nigrorum taliter inquit:
O mea turba, meis Balearem ducite regem
Sedibus, et quoniam cunctorum uiscera feruent,
Una Tantaleas uobiscum tendat ad undas.
Sed uestrum super hoc prius exigo cernere ludum.
Ut lapidem Balee mutum consistere regem
Conspiceres, tuleratque suos obliuio sensus.
Obstupuit, quoniam rapuit terror sibi mentem.
Conuiue tandem post talia iussa tyranni,
Exsiliunt, raptumque trahunt per menia regem.
Tartara dilaniant, undis glacialibus addunt,
Exustum torrem, sitis est algore soluta,
Mittitur in flammas, dolor est, algorque calorque.
In quibus amoto senserunt uiscera postquam
 Pestiferam siccata sitim, properauit ad amnem,
Sed nequit accensos ob aquam remouere calores.
Nam latices postquam uoluit contingere labris,
Adstantem fugiunt umbram, tunc margine ripe,
Ut lapis immotus prorsus stupefactus adheret,
Deglutit miserum uariarum forma ferarum,
Sicque ferum regem tenebrosus dissipat Orcus.


EXPLICIT LIBER SEXTUS.



INCIPIT LIBER SEPTIMUS.


 In solio regni Burabe post ista leuatus,
Non permansuros citius conscendit honores,
Usus enim regni fuit haud sibi tempore longo.
Cui Pisanorum captiuos turba requirens,
A duce crudeli non congrua uerba recepit.
 Iam natalis erat quo Christus uirgine natus,
Obscurum mundum diuina luce repleuit,
Dumque pii festi summi celebrantur honores,
Luxque pio populo postquam bis quarta refulsi
Maimonem, sociosque datos nouus ire Dianam
 Rex iussit, fluctus intrauit prora marinos.
Pisani uidere ratem citius properantem.
Tunc festinanter puppes intrare parantes,
Sumptibus auxerunt prebentes singula patres,
Et dum forte uiris alimenta darentur, et arma,
Maimo pergit iter, sed qua trahit impetus illum,
Non seruando uias illuc sua uela relaxat.
Spes erat hunc cito posse capi, si signa uiderent,
Qualiacunque ratis, sed uentus carbasa perflans,
Luminibus puppem citius substraxit eorum.
Maimo uiam fecit, Latii rediere uolentes,
In Balee regnum studiosas ponere curas,
Et dum nituntur ceptos superare labores,
Alterutro referunt multi si uiribus, aut si
Ingeniis nequeant ex hoste tenere triumphum,
 Ad proprias remeare domos, ultraque morari,
Sese posse negant pro morbo siue calore,
Exstinctos memorant  egritudine plures,
Seu gladio socios, paucos quoque uiuere dicunt,
Pro Balea pariter destructas affore Pisas,
Urbe satis stultum, sine re, sine mente uideri
Ergo rates omnes celeri reparare laborant
Auxilio, captos nec deseruere paratus.
Interea belli Catalanicus estuat heros
Pro studio, magnaque ducem comitante caterua,
Qua locus insidiis est, ualle reponitur una.
Sol fuerat, prima radiarant omnia luce
Sarcula, porta patet, de menibus egredientes
Per loca tuta meant solito gestamine Mauri.
At comes in seuos audacter prosilit hostes,
 Urbanam iuxta committens prelia portam,
Que portum spectat, qui Pineus est uocitatus.
Utque Moabitam uiridi prostrauit in herba,
Hasta uiri dextrum de muris acta lacertum
Transiit, exsultant Mauri lethale putantes
Hoc comiti uulgus, post hec properando per urbem,
Nomina falsa ferunt, comitis de funere ficta.
Hinc relique gaudent seruantes menia turme,
Exstinctumque canunt comitem, iugulare minantur
Alpheos, seu perpetuis macerare catenis,
Ac penis uariis alto clamore fatentur.
Haud secus Alpheos factos sine principe clamant,
Suadentes etiam ipsis si uiuere curent,
Ut properent ad eos sub deditione uenire.
 Pisani contra: Conuicia uestra mineque
Nos sub rege poli non cogunt ulla timere;
uenimus a patria summo sub principe Christo.
Crucis ob auxilium Balee superabimus urbem,
Qui seruos Satane grauibus uincire catenis,
Et gladiis nostris penitus dabit ipse necandos,
Illesumque, canes, comitem scitote Pyrenum,
Et uestre uicina satis fore tempora cladis.
Post hec contendunt ad menia ducere turres,
Gens diuisa locis, patres, diuisaque bella,
Mox solide terre fossas uelociter equant
Ligna, lapis, uegetes glebe, proiectaque moles
In muris Mauri, nec progrediuntur ab urbe.
Hinc uigor Alpheus turres ad menia ducit,
Assistunt acies, perfringunt agmina muros.
    Interea Pisis matrone, siue puelle,
Deponunt cultus, ac templis semper adherent,
uota parant, et thura ferunt celeberrima sanctis,
Sepeque nudatis pedibus sacra templa petentes,
Profundunt lacrymas, dure dant oscula terre,
Pro caris orant plenum pietate Tonantem,
uictoresque petunt, sanosque uidere maritos.
uolscorum meriti presul Rogerius alti,
Laurigeras Pisas comites spoliare uolentes,
Territat, atque minas cohibet prohibetque rapinam.
   Per Latium totum ieiunia sancta, precesque
Papa iubet fieri, monet hinc et epistola Gallos.
Annuit oranti diuina potentia turbe,
Et flentum gemitum diuinas commouet aures,
Quadragena dies seclis celebranda, quibusque
 uirginis a partu populis festiua redibat,
Qua pia cum nato uirgo sacra templa petiuit,
Infantemque pium Simeon gestauit in ulnis,
Non fuerat celebris festiue proxima luci,
Accendunt Latii ciuilia robora flammis
Noctu, de castrisque cremant uelociter unum
Inuenta nuper Danais prudentibus arte,
Que miranda uiros ceu nusquam iussa latebat.
Inde uolant turres passim, facilesque fauille,
Acta per alterius castri scintilla subintrat,
Crates, quod flammis crescentibus ocius ardet,
Et candela uelut siccis bene proxima lignis,
Siccam materiem tenues conuertit in ignes,
Et ceu paulatim grandis cito candet aceruus,
Sic castrum reliquum subito candere uideres,
 uirgine cum sanctis natum genitrice regente,
Cui propria solus replet omnia secula luce.
Nox ea letitia repletur, luce secuta,
Preueniunt populos non paruula gaudia sanctos.
Annua dum redeunt Agathes solemnia sancte,
De sub castello, quod porta marina peregit,
Per triplices aditus Pisanum robur in urbem
Pugnacis Balee robustis uiribus intrat.
At Latii cunei subierunt menia rari,
Plurimus intus eques dextra leuaque potenti,
Subuenit auxilio trepidanti protinus ale,
Perque satis latas agmen Latiale plateas,
Insequitur. Cecidere duo de gente Latina,
Persistunt aditu reliqui, tolerantque ruinas,
 Quos iacti lapides, transmissaque tela reportant,
Post ubi telorum densi superant iaculatus,
Nec locus est gladiis, fugiunt uelociter extra.
Impositum fouee succedit barbara pontem
Flamma, sed Alphei pauidi successibus instant,
Et nituntur aquis exstinguere cominus ignem.
Ad primos aditus, in quos Prouincia bella
Misit, inire parant rigide certamina pugne,
Contemnuntque sibi socios preferre Latinos.
Hos breuibus tectos clypeis Balearica turba
Aspicit, innumerisque caput, seu crura sagittis,
Fugit, et e tota propellitur turpiter urbe.
Presbyter Henricus plebanus luce sub ista
Letitie didicit presagia cuncta future.
Talis facta uiro uox: Auribus accipe, dixit,
 Astra uolunt hodie Pisanos urbe repelli,
Cras uespertinis horis intrabit in urbem
Plurima passa manus, uincens pro uelle Tonantis
Hoc, et idem Naroli defuncti spiritus inquit
Fratri, ne timeas, uenient ad prelia sancti,
Innumerique aderunt subeuntes menia tecum,
Telaque non poterunt tibi me comitante uibrare.
Urbem posse capi iam desperauerat agmen.
Per tres ergo uices committere prelia mane
Patres atque duces communi uoce iubebant
Nec clarum prorsus, nec erat sine turbine tempus,
Cum peditum cunei pugnam dubitanter adirent
Moliti decies aditus intrare patentes
Eiecti uicibus totidem murisque repulsi.
Pretereunte die committere prelia septem
 Qui turrem Balee nuper captam retinebant,
Ceperunt; adita turris fuit insita primo
Dura recompensans Bruno qua facta sacrorum
Innixos scopulos muro processerat, et dum
Iam luteum tentabat opus subuertere, Maura
Turba petiit, propero quoque tela uolatu
Missa resistentes clypeum fixere tenacem
Istius, et robur dum Maurus cerneret ingens
Protinus aggrediens robusta cuspide fixit
Semptemplex tegmen, sed telo protinus eius
Durius affixus de muris concidit altis,
Corruit, Ugonis gladio percussus, et alter.
Maurorum cunei super ardua robora muri
Plenius accedunt, septem superare putantes
Et de presenti superatos tollere uita.
 Desuper adueniens diuinus spiritus illic
Accendit socios, quorum uox trina sonantem
Factorem rerum Dominum confisa rogauit.
Hi grauibus clypeis texerunt corpora postquam,
Obstantes poscunt rigidis mucronibus hostes,
Et faciunt plures collatis uiribus ictus,
Et multo plures seuo sibi dantur ab hoste.
Tum Deus Alpheis largitus prosperitatem
Successus pandit letos optataque uota
Barbarice gentis mutans cum casibus omen,
uoceque terribili Mauros, gladioque poposcit
Paruula turba feros celesti facta uigore.
Bruno Peransei caput ingens ense resoluit,
Excepitque feri Berentis pectore telum,
Petrus in Eugubium iaculo fudit, Ugo Sebaldi
 Filius Alphene caput ense rotundat acuto.
Proterit Arphiponem Pathus Ildeprandia proles,
Inde quod Herricus iaculum iacit inguina Lube
Perfodit, Uguiccio Germanus scilicet huius
Marutia gladio, pedibus prostrauit ademptis
Machion Uguiccio non ficta propago uerardi.
Et uelut armentum tygres, seueque leene
Poscunt, quando fames ipsas acerrima cogit,
Pestiferosque boum conscindunt uiscera dente,
Tundentes iaculis simul, et mucronibus ipsos
Barbara turba fugit, Latii clamore leuato
Per patulos aditus socios intrare precantur.
Preueniunt omnes alios Sicheria proles
Raynerius socios, et Terpeteius heros
 Una Guiscardi comites, et Grunnius ipsis
Exstiterant prope, qui barbara terga secuti
Cedentem turbam iaculis feriendo trucidant.
Introitum donec fugientibus edit alumnis
Robustas pandens uetus Elmodenia ualuas.
Ac de parte maris pugnax Eufraxius Urbem
Intrat cum nato, stat Maura caterua platea,
Inque uiros properata ruit stridentibus armis
Quos poterant terrere satis uolutantia saxa.
Intrepidus cum patre manet Bernardus, et Alcen
Contra se positum durata cuspide sternit.
Tunc Ildebrandus: Ferias, precor, optime fili,
Nec cuiquam parcas gladio si deficit hasta.
Pro patria pugnare decet, ueneranda uetustas,
Et nostri quondam micuere per arma parentes.
 Dixit, et Agilion iaculo prosternit, et ense
Brusei feriens caput a ceruice resoluit.
Diffugiunt statim reliqui, fugientibus instant,
Cum genitore satus pertundit barbara terga.
Undique currentes equites misti peditesque
Audaces animi, compressis gressibus intrant,
Per solitas ueluti subeunt examina sedes.
Sic uigor Alpheus latam progressus in urbem
Dispersas fundit iaculis, gladiisque cateruas.
Hic caput abscissus, pectus transfossus, et alter
uisceribus fusis alius tellure iacebat,
Humanoque nimis terram maduisse cruore,
Et fluxisse putes commotos sanguine riuos.
Sicut cum primo dimisso flumina cursu
Exspatiant campis, quando reuocantur in amnem.
 Efficiunt riuos plures densasque lacunas.
At rabidos postquam gladius deleuerat hostes
Menia cum tectis retinent, urbanaque templa
Christicole, longus quos iam labor attenuarat
Et seruant ipsam studiis uigilantibus urbem,
Ac solito belli nunquam remouentur ab usu.
Artibus intendunt, peragunt, uincuntque labores,
Destructis tectis uia fit, castella trahuntur.
Namque Bebolgedit portis sunt abdita bina,
Emodenorum totidem sunt abdita muris.
Denique turritos Latialis machina muro
Sternit, adequantur propero munimine fosse,
Heque cadaueribus multis lignisque replentur.
Barbara gens grandi nimium concussa timor
Castra Pyrenei comitis tremebunda subintrat
 Ad quodcunque uelit cupiens se iungere fedus
Si bellatores indemnes atque soluti
Incolumes etiam cum libertate sinantur.
Talia dum referunt, cetum properantur in unum,
Accitus populus, pacis de federe tractat.
Fulgebatque dies qua plenus dogmate sancto
Ecclesie Pastor suscepit iura cathedre.
Clerus adest, proceresque simul, contentio crescit
Maxima, diuisa pandunt certamina mentes.
Pars trahit ad pactum, pars diligit altera pugnam
Collaudat clerus partem pugnare uolentem.
Sanctus et antistes cum cardine prelia censet
Hisque fauent acies. Contra Catalanicus heros
Ampurieque senex, contendunt atque Guidelmus
 Et Sancti cleri firmas conuertere mentes
Muneribus largis, precibus, pretioque laborant.
Hec pius ut renuit conuitia sustinet ordo.
Tunc cum Bernardo uerbis Gratianus honestis
uerba refert auidis Gothorum congrua dictis.
Profundas lacrymas mestus cum cardine presul
Sic genibus fusis numen celeste precantur.
Conditor omnipotens celi, terreque creator
Cuius perpetuo sunt condita secula iussu
Et quodcunque uiget, quodcunque uidetur in illis
Clamantum petimus lugubres intende precatus.
Et confidentes in te, pater optime, serua,
Ecclesieque tue pro te certare uolenti
Auxilio succurre pio, da uincere gentem
Sacrilegam multa sanctorum cede madentem
 Et pietate sua rogitantes respice seruos
Qui te factorem cunctorum semper adorant
Et tu, sancta Dei genitrix regina polorum,
Una cum sanctis nostros supplete rogatus.
   Aestuat interea castris Pisana iuuentus,
Protinus incipiunt pugnam Brunicardia proles
Promptus Oliuerius uada quem misistis ad arma
Rolandusque ualens Rodulpho patre creatus.
Arma petunt Latii, tenuit dux bella Pyrenus
Accedunt muris, et poscunt Ismelitas,
Anticipant aditus, et portis cominus instant.
Pagane contra miscent fera bella phalanges
Tutantes fractos inuicto robore muros.
Acrius Alphei subeunt, armisque coruscis
Duros irrumpunt aditus uirtute coacta.
 Hos lapides, et tela petunt, misseque sagitte,
Et quas interior iaciebat machina moles.
Tutantur clypeis tectos thoracibus artus,
Et iaculis missis poscunt mucronibus hostes,
Immotique loco bellum renouantque feruntque
Mista manus post hos perpessa frequentia tela
Ardet in obstantem properanter currere turbam
Unde graues missi ueniunt in scuta molares.
Hinc de plebe uiri conuersi terga uidentur
De fractis muris turpi cecidisse ruina.
At qui bella queunt animi tolerare uigore
Obstantes arcent infracto robore turmas
Quamuis tres fuerant socii de marte repulsi
Tum uice qui comitum stant; pollens uiribus Ugo
 Militibus paucis intrat comitantibus urbem,
Impetit et Mauros, et cuspide turbat acuta,
Ut celeres damas pardus per deuia rura.
Nisibus herois cum duriter inguina fossus
Tenderet ad manes immanis uiribus Alchas
Accurrunt acies relique, ferroque micanti
Perlustrant urbem, multum tamen ante cruoris
Excepit tellus, quam uertere terga coacti
Desererent, qua tunc steterant pugnando plateam.
uexillum peditum tunc Ansualdica proles
Francardus gestans hostes aliunde petiuit.
Ast Ugonis eum comitantur, et Uguiccionis
Aurificum ualide pagana per agmina uires
Sibyllaque satus, multa comitante caterua,
Hique uigorosi certatim bella uolentes
 Pugnando Dartana petunt, pugnataque letho
Agmina dant Balee, poscunt uelociter arcem,
Et quacunque ruunt bellum lethale uideres.
Interfecta iacent per cuncta cadauera templa
uulnera corporibus stillant, riuique cruoris
Undique diffusi Latias tenuere plateas.
Pars gladio percussa cadit, pars capta tenetur,
At reliquam gentem uetus Elmodenia seruat.
Hinc comes accelerans alia de parte Pyrenus
Iudeos omnes hic sub ditione receptat;
Circuiens properat captam gens sancta per urbem
Ferrea captorum dissoluens uincula fratrum,
Cui fuerant ostrum, byssus, seu purpura uestes
Aurum cum gemmis Hispanaque pallia prede.
Pars restabat adhuc, fuerat pars acta laborum
 uallatur populis urbs Elmodenia cuius
Obsidet assidue, cultus gens prouida muros.
Ut castella trahant Pisani menia sternunt,
Urbeque de capta planant obstantia queque.
Qui presunt muris mutantes federa poscunt
Et fore non poterat uariis concordia uictis.
Angulus hanc habuit quam frangunt agmina turrim,
Et subeunt aditus pugnantum robore factos.
ui capitur turris, labor est immensus in illa,
Creuit, et artificum cito fit molimine maior.
Signa superponunt, et clamant menia capta.
Undique concurrunt, passim properatur ad arma,
Tutantur Mauri iaculis, gladiisque fenestra,
A Latiis factas, quorum promptissimus acri
Dum perstat pugna, caput emittitque fenestra,
 Tensus ab Alpheo perfertur crinibus extra
Absciditurque caput, nil proficiente Rasullas
Iam patet introitus, pubes Alphea subintrat
Leta, fuit moribunda phalanx, repetitque coacta,
Urbem, que regis sat paruula circuit arcem.
Occubuere tamen plures ferro, quibus extra
Late perfusus cruor exstitit experimento.
Circumstans Pisana manus muralia frangit,
Robora cum tectis binasque ad menia turres
Festinando trahit formidine barbara turba
Concutitur, poscunt uite tutamina pauci.
Alphei nec concedunt, nec pacta refutant.
Pars scalis innixa subit, pars finibus acta
Excelsas scandit nec inerti robore turres.
Barbara gens faciendo fugam conscendit in arcem,
 Arx inuicta stetit bellis superanda cruentis,
Septem protensas protraxit in era turres
Sat plus sublimi quam celsa theatra Quiritum.
Pontica uis late preruptis subdita saxis
In tuto posite latus unda proluit arcis
Partibus a reliquis fossa circumdatur alta.
Hanc tutabantur fortes per prelia mille,
Et Dartana super positas duo robora turres:
Audaces pariter nitebantur retinere,
Monstrabantque suos ualidos in bella furores.
Dum dant assaltus crebros, dum uulnera miscent,
Dum perimunt plures, multos fundendo cruores
Turribus insistens geminis Alphea iuuentus
Menia tutantes duros deterret Iberos.
 Tormenti iactu muri sternuntur, et hostes,
Quas arces pulsat, quatit et densissima moles.
Maura manus murum per quem testudo trahenda
Obstantem turrem iuuenilibus acta petebat
uiribus in celerem mox compulit ire ruinam
Angulus impulsus turris ruit; improba turba
Protinus inde fugit, scala Raymundus in ipsam
Scandit, terque decem Mauros pugnando fugauit.
Hinc audax quemdem prosternit cuspide uasta
Insistens gladio multos perimit feriendo.
His reliquos sequitur letis successibus hostes;
Diffugiunt alia dimissa barbara turri
Agmina precipiti saltu, sed quinque superstant.
Hi trabe percutiunt pugnantem fortius, ille
Prestat, tunc ualidi saxi confringitur ictu,
 Oraque cum mediis moles proiecta resoluit
Faucibus. Hinc lapsus de muro concidit alto
Belligerator obit, celi de carne solutam
Accipiunt animam, socii deflentur amore.
Notus, et ignotus lacrymas dant, atque querelas
Et gemitus pariter mittunt communiter altos.
Accedunt acies, turri supponitur ignis,
Perque gradus Ugo scale fastigia scandit.
Quinque superstantes aduersis uiribus hostes,
Conantem iuuenem multo stridore coarctant.
Denique conanti poterat succurrere nemo,
Millenos ictus clypeo, galeaque ferenti,
Longa laboris erant, nimium toleranda pericla.
A prima solis subit hic certamina luce,
Que nonam sane durare iubentur in horam.
 Accensis animis tandem quidam sociorum,
Ingreditur turrim prudenter summaque scandit,
Et dum quinque petunt nudis mucronibus ipsum
Ugo subit terrim, binique subinde sequuntur
Primus et hinc gladio mox priuat uertice Maurum,
Atque rota posita clypeum uelociter huius
Accipit, ac binos stricto mucrone recidit.
Ast alios binos bini strauere sodales.
Arx sine profuso nunquam superanda cruore
Restabat, sed eam Pisana potentia circum,
Obseruantque simul, uenatrix utpote turba,
Horrendas ursos seruat, cobibetque cauerna
   Rex nouus interea factis perterritus istis,
Postquam cometa uidit Pisano robore uinci
 uiuus ut euadat timidas se flectit ad arces,
Expertosque satis promissis implet amicos,
Et rate uectus abit, septem comitantibus illum,
Qui Baleare solum dudum rexere priores.
Hunc Dodo, qui uigili seruauerat equora cura,
Sulcantem pelagus cupiens ad castra reduxit.
Christicolas nuper duris macerare catenis.
Compedibus tentus rex ferrea uincla subiuit
Hinc Balee populus regem sibi fecit Alanta
Hispanum, cuius nec erat durabile regnum,
Qui de Dalmatii letho perterritus exstans,
Qui caput arripuit, nulli se credidit unquam.
Hec timidus memorans binos sibi reperit utres,
Et uacuas inflans multo sufflamine pelles,
Intro commissis cohibet spiramina filis,
 Sic Hispanus Alas pro naui pellibus usus,
Per freta longa notat, credas delphina notantem,
Aequore diffugium facit hic, sociosque reliquit.
   Perfringunt muros urbis Pisana, domosque
Agmina, per factos aditus castella trahuntur
Artibus ingeniis , augmenta per era crescunt
Artificum studio, cuiusque laborat, et hospes,
Alterutri parti nimie dare damna ruine.
Saxa, lapis, cespes late fundamina fosse,
Intus iacta replent, muris castella propinqua
Consistunt, durus paries Berbece foratur,
Turres alterno conduntur in arce labore,
Fulcra superponunt, pretiosaque pallia telas,
Que sua non faceret multo mercator in auro.
At sub castello positi de menibus ignes,
 Sulphureas mittunt per aperta foramina flammas,
Quas hauste puteis poscunt, et fontibus unde
Exstinctas Latii flammas, torresque putabant,
Clam uigiles, sed erant, tunc alta palatia moles.
Et tormenta petunt, certant cum turribus unci
Funibus, et tracte ducuntur ad infima turres.
Postque dies aliquot furtiue robora flamme,
Creuerunt subtus, fumus quoque qualis ab Aetna
Progreditur, tetro quando uulcanus in antro
Concitat igniferas plenas caligine nubes.
Tunc propere poscuntur aque, superadditur unda,
Sed proiecta nequit tectas exstinguere flammas.
Castellum mox retro trahunt, dum desinat ignis
A proprio postquam cessauit flamma calore,
Ingeniosa cohors castella reducit ad arcem.
 Percutiens aries impulsu prepete turrim
Robora celsa quatit, labuntur ad infima cautes.
Interea Sachi, cum binis cessit ab arce,
Militibus pueris comitantibus, atque puellis,
Et dedit Alpheis pretium sine nomine multum,
At reliqui flammis sese donare minantur.
Quidquid habent pretii, nisi libertate potiti,
Ad quecunque uelint loca permittuntur abire.
Alphei contra referunt: uos perdat et aurum
Cunctipotens uestrum, qui tam peruersa putatis.
Charius est etiam nos tali morte resolui,
Nobis quam Balee pretiosa, uel optima queque.
Gerionea manus non talia percipit aure,
Tormentis Alphea cohors circumpetit arcem,
Constituitque duos mirando robore pontes,
 Menibus impositum constructis robur in unum
Protinus ascendit lente dum ponitur alter
Dum pugnant Mauri, tantisque laboribus adsunt
Alphei properant, procedit Grunius ante,
Oppositumque sibi uiolentem proterit hostem,
Iuxta quem reliqui mox progrediuntur in arcem.
Maurorum quidam statim descendere scalas
Incipiunt, multi sese preferre periclis
Mortis non dubitant, ne confodiantur inulti,
Sed uelut accipitres celeri properare uolatu,
Pennarum leuitate solent, ubi plurimus anser
Aere suspensus fluuialia deserit arua,
Et prosecuta uelut promptos laniata per ungues,
Cum plumis distracta iacent, sic cernere possea,
 Pisanos properare, et barbara membra iacere.
Inde Pyrenee regionis rector in arcem,
Ascendens letus superatos increpat hostes.
Plures ense cadunt, multi cecidere fenestris
Hic certat iugulare mares, trahit ille puellas,
Et facta preda muri sternuntur, et edes,
Hinc ignis cesos, in lignea tecta perurit,
Depopulans agros terre loca circuit hospes.
Inde uiri ueniunt, cum natis denique matres,
 Inde boues, pecudumque greges, et multa supellex.
   Pascha celebratur, Batales de nexibus exit,
Cuius dat nato Pisana potentia regnum.
Denique uictores felici classe parata,
Ad sua quique meant, hos et de littore spectant,
Et miranda canunt Christi magnalia gentes.
Pisanam tandem Burabe traductus in urbem,
Prebuit Italie sese spectabile monstrum.


Laurentii ueronensis liber de bello Maioricano explicit.


Tunc fuit a Christo tecto uelamine carnis Centenus quintus decimus millesimus annus.




ANNO DOMINI MCXIX
ANONYMI GESTA EPISCOPORUM METENSIUM






OBSERuATIONES PRAEuIAE

Metensis episcopatus cis Alpes primus res ab antistitibus gestas uidit descriptas Paulo Diacono, dum in aula Caroli Magni uersabatur, ab Angelramno permoto, ut hanc sedem episcopis ex Caroli stirpe oriundis claram narratione quamuis breui illustraret  . Quem per quatuor fere secula neminem secutum esse miramur, cum Metensi Ecclesie cenobiisque in circuitu positis uirorum doctorum et scribendi peritorum copia non deesset  . Seculo undecimo incipiente Constantinus Adalberonis gesta  , medio Sigebertus uitam primi Theoderici conscripsit  , sed seculo demum duodecimo medio continua episcoporum historia suscepta est. Scriptoris nomen latet; neque dolendum est. Nam opus confecit aridum et ieiunum, quo uere historie nichil fere, traditionis ecclesiastice fragmenta quedam, fabularum uero atque errorum satis amplam segetem congessit. Breuissimo Pauli libello quedam addere uoluit, ideoque ex catalogo episcoporum, qualem Mon. SS. II, p. 268  impressum uides  , annos sumpsit eosque cum serie quadam imperatorum et summorum pontificum comparauit, ita uero ut in his coniungendis ridiculos fere errores committeret  . Haud felicius traditione uulgari nonnunquam usus est; que de Caroli Magni expeditione Hierosolymitana  , de sancti Udalrici uisione refert  leuissima sunt, neque ea lectori se commendabunt que ultima Herimanni episcopi tempora  illustrare debent  . Hec fortasse ex Miraculis sancti Clementis hausta sunt; et ipse scriptor se huius sancti uitam conscripsisse profitetur  , que hucusque, nisi fallor, inedita est. Fortunati  carmina, Arnulfi  , Theoderici  et Adalberonis  episcoporum uitas uidit, sed exscribere noluit; Paulum uero nunc presso pede secutus est  , nunc sermone mutato res tamen ex ipsius libro hausisse   , preterea Annales quosdam Metensis Ecclesie breues adhibuisse uidetur  , nec non Carolingorum genealogiam  et librum Caroli Magni Itinerarium dictum, quem ipse laudat  , in usus suos uertit; denique ex ceuorum relatione singula quedam recepit  . Sed ne recentiori quidem tempore hec maioris sunt momenti. Nam non solum Theogerum episcopum, quem ipse fortasse uiderat , pretermisit, sed etiam alia que Stephani episcopi electionem precedebant minus recte exposuit. Nihilominus sub hoc Stephano episcopo, qui ab anno 1120 usque ad annum 1163 sedem Metensem tenebat, librum scriptum esse, apertis uerbis indicatur  . Non primos uero Stephani annos intelligendos esse, iam ex dictis uerisimile fit. Certe Adalberonem primicerium Metensem archiepiscopum Treuerensem constitutum nouit noster  quod a. 1132 factum est. Contra de sancti Legontii translatione a. 1142  nichil dicit, ita ut fortasse inter hos annos illum scripsisse statui possit.

Iam igitur eos ualde a uero recessisse patet, qui Sigeberto Gemblacensi, uiro doctissimo, scriptori grauissimo, qui a 1112 obiit, siue librum integrum siue partem eius ascribere conati sunt  ; neque ii refutatione egent, qui alterum libri scriptorem a. 1095, alterum sec. XII uixisse statuerunt  . Unus est usque ad Stephani tempora libelli auctor, isque certe clericus Metensis auem ne inter precipuos medii eui scriptores referamus, que attulimus uetant.

Neque tamen labor eius penitus est frustratus. Posteriori enim tempore continuatores accedebant, qui maiore historie fructu sequentes Metensis Ecclesie episcopos memorie commendabant. Breues quidem et hi in rebus exponendis; sed satius eas habent compertas, fabulis uanisque traditionibus abstinent idque solum student ut fidelem Metensis historie conspectum exhibeant. Primus iam paulo post a 1180 opus aggressus est atque ad hunc usque annum, Bertramno episcopo uiuo, quinque episcoporum acta per sexaginta annos recensuit, et ipse nonnunquam siue negligentia siue nimio Metensis Ecclesie studio a uero recedens [ Codex Parisiensis, S. Germani N. 1396, antea »ex bibliotheca Claudii Sauraa in superiore regni curia senatoris,« post »ex libris Raymundi Formentini,« tunc »S. Mauri Fossat. 122,« chart., sec. Xu, foliis 33 constat, quibus Gesta cum duabus continuationibus exarata sunt. Scriptura inelegans neque mendis carens. Recentior manus alia correxit, alia addidit [ Codex Parisiensis regius N. 5532, olim de Faure, membr. sec. XIu in 4o. Uno calamo in 21 foliis Gesta, continuatio prima, altera, nec non tertia scripta sunt; alia sec. Xu manu additiones breuiores hinc inde facte et in fine quinque folia chartacea noua episcoporum historia usque ad a. 1376 expleta sunt, cui etiam alia eaque perbreuis continuatio usque ad a. 1466, alia ad a. 1530 subiiciuntur. Neque hic liber ceteris prestat. Plerumque cum 1 conuenit, sed et propria uitia habet.

Presertim primam Chronici partem isti codices deformasse uidentur; in uerbis scribendis usum sec. XIu, Xu sequuntur et hinc inde Gallice loquele uestigia monstrant. Ita c  et s sepe inter se mutantur: metencium , metentium , treuerencem , gorzience , obcessi ; Dyoclesiano , aduocasiam , Fransi et Fransia , composisio , sisterne , resepiscet ;---n pro m, on pro um ponuntur: nouenbris , membrana , ponpose , circundatus et circonseptus , colonbina ;---sepissime y pro i, th pro t, ph pro f et alia eiusmodi leguntur, littere nonnunquam duplicantur: defendit , Phillippus , parentilla , ciuille , committante ; nunc omittuntur: comunis , aplausus , que in notis singulatim referre nolui. Reliquam lectionum uarietatem quamuis uix magni faciendam enotaui. Sunt autem menda que iam in antiquius libri exemplar irrepsisse uideantur, iam non codicum ope sed mera coniectura tollenda.

Medio euo hoc Chronicon Metensis episcopatus fines uix est transgressum. Breuis de fundata sancti Ioannis ecclesia narratio a Calmeto  edita quedam siue ex hoc libro siue ex communi fonte exscripsit  : Preterea sec. XIu exeunte noua episcoporum Metensium historia condita est, usque ad annum 1376  continuata, cuius apographum Parisiis inter Baluzii collectiones  uidi. Huius operis fundamentum uetera Gesta facile agnoscas, plura uero siue addita sunt siue mutata  . Quod una cum altera eaque diuersa continuatione usque ad eumdem annum 1376 deducta  alio tempore eendum erit.

Gestorum partem primus Andreas Chesnius publici iuris fecit. Probationibus enim historie comitum Barrensium cap. 1 et 2. prime continuationis aliisque operibus alia fragmenta inseruit  . Codicem secutus est 1 uel ipsi similem. Postea Dacherius  Gestorum editionem curauit, ex codice 2  , sed falsas eius lectiones nouis erroribus auxit, que ibi posteriori tempore correcta additaue sunt  tanquam genuina imprimi fecit, ea uero temerarie omisit que fabulosa nimisque falsa ipsi uisa sunt. Neque altera Spicilegii editio a Barrio curata  quidquam emendauit. Postea Calmetus  maiorem libri partem inde ab Angeramno episcopo, ubi Pauli liber desinit, in magnam rerum Lotharingicarum collectionem recepit, erroribus grauioribus hinc inde sublatis. Fragmenta quedam etiam Bouqueti continuatores exhibuerunt . Ad que iam hec nostra editio accedit, qua textum genuinum restitutum et adnotationibus necessariis esse illustratum, lectores beneuoli agnoscent.

Scripsi Gottinge post reditum ex curia prima Francofurtensi.


GEORGIUS WAITZ.





GESTA EPISCOPORUM METENSIUM.

 Mettis [1 1Kb] est ciuitas antiqua in Galliarum prouincia prime Belgice sita [2 1Kb] , iocunditate fluminum satis amena, uinearum ac nemorum uberrima, montibus conspicabilis [3 1Kb] , uicinarum uenis salinarum illustrior urbibus ceteris, salubris ere, sub ipso littore statuta Moselle; de qua Fortunatus  inquit: Urbs [4 1Kb] munita nimis, quam cingit murus et amnis. Hec [5 1Kb] pro situ et diuersis causis multis nominatur uocabulis [6 1Kb] . Diuidunum itaque nuncupata est quasi dunum [7 1Kb] , id est mons [8 1Kb] , deorum  , eo quod e regione aduenientibus eminere cernitur turris et edificiis. Mediomatricus [9 1Kb] quoque uocatur a circumpositarum urbium situ. Habet namque Treuiros metropolim ab aquilone, Tullum a meridie, uirdunum ab occidente; inter quas floret quasi media mater. Mettis etiam a quodam suo uictore [10 1Kb] Metio nomine, appellatur secundum illud  :

 Suffectus dederat nomen cui Metius urbe [11 1Kb] ;
et iuxta illud disticon, quod in defossis terra lapidibus sculptum [12 1Kb] nuper fuit inuentum  :

Tempore quo Cesar sua Gallis intulit arma,
Tunc Mediomatricam deuicit Metius urbem.
Romana siquidem uictoria urbibus sibi a se subiectis nomina suorum maiorum imponebat [13 1Kb] , ut per hoc eis quasi [14 1Kb] mansuram construeret memoriam. Denique a Remo [15 1Kb] fratre Romuli Remis, a Tullio Hostilio Tullum, ab Agrippa [16 1Kb] Colonia ciuitas est [17 1Kb] Agrippina dicta. Ad predictam igitur urbem Mettim beatus Petrus apostolorum princeps uenerabilem uirum Clementem, pridem consulem et [18 1Kb] patricium Romanorum, omni uirtute [19 1Kb] decoratum, ab urbe  Roma direxit, utque pontificali [20 1Kb] dignitate preesset quos Christo subiugaret ordinauit.



[21 1Kb] IN NOMINE SANCTAE TRINITATIS INCIPIUNT GESTA PONTIFICUM METTENSIUM.


 1. [22 1Kb] Aduenit itaque Mettis [23 1Kb] beatus Clemens 5 Claudii anno; sedit [24 1Kb] in episcopatu 25 annis [25 1Kb] , hoc  est sub Claudio 11 [26 1Kb] et sub Nerone 14. Obiit [27 1Kb] tempore uespasiani [28 1Kb] , post passionem beati Petri et  mortem Neronis, beato Clemente ipsius fratruele Romanis fidelibus post Petrum apostolum presidente [29 1Kb] . Hanc ideo subputationem [30 1Kb] annotaui, quia nisi tempora pontificatus Lini atque Cleti sub spacio presulatus beati Petri comprehenderis, non sibi consone respondebunt anni pontificum Romanorum annis imperatorum. Pro certo enim scitur, quia beatus apostolus non baptizandis, sed conuertendis ministerii officium magis impendebat, sicut liber Actus apostolorum testatur, quod post aduentum sancti Spiritus in Cornelium et suos iusserit eos baptizari, et hoc propter scisma uitandum, ne baptizati ab apostolo digniores se ceteris putarent . Quocirca et Paulus Chorenthiis [31 1Kb] in prima epistola scribit: Gratias [32 1Kb] Deo, quod neminem  uestrum baptizaui, nisi Crispum et Gaium, ne forte dicatis, quod in nomine Pauli baptizati estis . Nam qui ab apostolis ordinabantur presbiteri, ceteris preminebant ut episcopi. Scrupulus autem subputationis [33 1Kb] annorum partim negligentia scriptorum, partim pressura persecutorum, ut arbitror, in ecclesia inoleuit.

2. Beato Clemente ad celestia migrante, sanctus Celestis illi successit in officio episcopali, seditque annis 15, sub uespasiano [34 1Kb] 7, sub Tito 2, sub Domiciano reliquos [35 1Kb] . Obiit tempore ipsius persecutoris sub Anacleto papa. Sepultus est ante fores cripte [36 1Kb] sancti Clementis [37 1Kb] ; sed post curricula temporum a Drogone archiepiscopo Mettense translatus est in Elisaciam [38 1Kb] apud Mauri monasterium  [36 1Kb] , ubi condigne ueneratur; ubi [39 1Kb] et de illo tale refertur insigne [40 1Kb] . Pignera [41 1Kb] eius cum pro necessitate communi quodam tempore referrentur [42 1Kb] cum reliquiis sancti Auctoris, dicitur sanctus Auctor, qui quasi famosior preferebatur [43 1Kb] , restitisse, donec sanctus precederet Celestis. Cetera eius gesta quamuis credantur magna, tamen eorum [44 1Kb] nichil ad nos transmiserunt scripta priorum.

3. Post beatum Celestem sanctus Felix prefuit Mettensibus annis 42, sub apostolicis [45 1Kb] Euaristo et Alexandro et Sixto, temporibus Domiciani, Nerue et Traiani. Obiit tempore Adriani sub Telesphoro [46 1Kb] papa. Hic Felix sepelitur iuxta sanctum Celestem; sed longo post temporis [47 1Kb] transfertur in Saxoniam ab imperatore Henrico Bauebergense [48 1Kb] .

 4. Felici successit sanctus Patiens quartus Mettensium [49 1Kb] episcopus. Hic fuit genere Grecus, euangeliste Iohannis discipulus. Hic dicitur reuelatione diuina Mettim transmissus, ut, sicut in omnibus euangelista Iohannes Petro associabatur uirtutibus secundum Apostolorum actus , ita et ex disciplina eius ueluti et de beati Petri discipulis insigniretur ecclesia Mettensis. Hic ecclesiam sancto Iohanni euangeliste ad australem plagam ipsius urbis [50 1Kb] construxit  , marmoreis subnixam columpnis; que post combusta est ab Hunis [51 1Kb] . In hac ecclesia et dentem ipsius sui magistri posuit cum duodecim aliis reliquis apostolorum; ubi et ipse postmodum requieuit sepultus, sicut suo loco dicemus [52 1Kb] . Hic sedit in episcopatu annis 14, partim  sub Adriano et reliquos [53 1Kb] sub Antonino [54 1Kb] Pio. Obiit [55 1Kb] tempore ipsius, Romane etiam [56 1Kb] ecclesie post [57 1Kb] Yginum papam Pio presidente.

5. Sancto Patienti [58 1Kb] successit uictor  Mettensium presul quintus; qui sedit per annos [59 1Kb] 9. Obiit 10 Kal. Octobris sub Pio papa iam dicto et Antonino [60 1Kb] Pio; et sepultus est [61 1Kb] in ecclesia beati Clementis .

6. Post hunc alius uictor assecutus est cathedram episcopalem sextus [62 1Kb] , sedens in ea 3 annis, sub Antonino [63 1Kb] Pio et Aniceto papa. Obiit temporibus eorundem pontificum. Horum duorum pontificum sicut de translatione, sic et de actuum relatione siletur, nisi quod in ecclesia beati Clementis similiter sunt sepulti.

 7. Hinc [64 1Kb] sanctus Symeon septimus [65 1Kb] est episcopus consecratus [66 1Kb] ; qui prefuit Mettensibus [67 1Kb] annis 30, ultimo tempore Antonini Pii, temporibus etiam Marci, ueri [68 1Kb] et Lucii Commodi imperatorum, tempore Aniceti, Sotheris et Eleuterii [69 1Kb] . Obiit sub Eleuterio [70 1Kb] et Commodo [71 1Kb] imperatore. Similiter et ipse sepelitur in ecclesia beati [72 1Kb] Clementis, sed postea transfertur ad monasterium Senonense  .

8. Post hunc prefuit octauus presul Mettensi ecclesie Sambatius. Hic sedit 18 annis, sub apostolicis Eleuterio [73 1Kb] , uictore et Zephirino, temporibus Lucii Commodi, Helii [74 1Kb] Pertinacis, Seueri; cuius etiam tempore obiit et Zephirini pape. Sepultus est  in ecclesia beati [75 1Kb] Clementis, et ad Othrenheim [76 1Kb]  translatus.

9. Nonus post Sambatium [77 1Kb] Rufus Mettensium fuit episcopus, qui 29  annis [78 1Kb] sedit in episcopatu a [79 1Kb] tempore Seueri et Antonini [80 1Kb] Caracalla, Macrini [81 1Kb] , Aurelii Antonini, Aurelii Alexandri, temporibus Calixti, Urbani et [82 1Kb] Zepherini apostolicorum; sepultusque [83 1Kb] in ecclesia sancti Clementis.

10. Decimus Mettensium [84 1Kb] episcopus fuit [85 1Kb] Adelfus, qui sedit 17 annis, sub [86 1Kb] Aurelio Alexandro, Maximo, Gordiano et Philippo christiano cum filio Philippo, sub episcopis Romanis Pontiano, Anteros et Fabiano. Hic etiam sepultus est in ecclesia sancti Clementis.

 11. Huic successit Firminus undecimus Mettensium episcopus [87 1Kb] , qui sedit annis 45, id est sub Decio, Gallo et uolusiano, ualeriano [88 1Kb] et Gallieno [89 1Kb] , Claudio [90 1Kb] , Aureliano, Tacito, Floriano, Probo, Carino, Numeriano, Diocletiano [91 1Kb] , sub presulibus Romanis Cornelio, Lucio, Stephano, Sixto tertio, Dionisio, Felice, Euticiano, Gaio, Marcellino, Marcello. Horum ultimo tempore obiit predictorum. Corpora sanctorum Rufi et Adelti et aliorum, dum secus criptam sancti Clementis et aquilonem fuissent humata, uir quidam religiosus sanctorum [92 1Kb] basilicas nocturnis [93 1Kb] frequentabat horis, ut Paulus Italicus in serie istorum annotauit pontificum. [PAUL. DIAC. Patrol. t. XCu, c. 673.] Hic ut ad basilicam beati Clementis peruenit, quia licentia non dabatur  interius intrandi, e regione, ubi predictorum corpora [94 1Kb] quiescebant sanctorum, accessit, seque in orationem deuote prostrauit. Terminato precis modulo, surrexit, et in memoria sanctorum, ad quorum sepulchrum [95 1Kb] orauerat, uersum psalmigraphi, quod [96 1Kb] est: Exultabunt sancti in gloria, pronunciauit. Illico ab intus uocem audiuit subiungentem: Letabuntur in cubilibus suis.

12. Leguntius [97 1Kb] duodecimus Mettensium episcopus Firmino successit, et annis 34 presedit, sub episcopis Eusebio, Melchiade [98 1Kb] , Siluestro et Marcho, imperante Constantino christianissimo. Obiit [99 1Kb]  ultimo tempore ipsius, et in ecclesia beati Clementis tumulatur. Hoc etiam tempore gloriosus confessor Nicholaus clarebat a Constantino, filio Helene, usque ad Iustinum.

13. Successit ei sanctus Auctor, et prefuit 49 annis, sub presulibus Iulio, Liberio, Felice, Damaso; Constantio, Iuliano, Iouiniano, ualentiano et ualente imperantibus [100 1Kb] . Sub eodem tempore dicuntur fuisse Martinus Turonensis et Maximinus Treuerensis, cum quibus dampnauit [101 1Kb] apud Coloniam urbem Ephratem [102 1Kb] hereticum [103 1Kb]  . [PAUL. D. l. l.] Hic beatus Auctor eadem tempestate  quando non solum Gallia, sed etiam pene Occidens uniuersus barbarorum seuitiam est perpessus, ad ecclesie gubernacula est adscitus [104 1Kb] . De quo presule  insignia [105 1Kb] hec duo memorie posterorum traduxit relatio priscorum  .

Igitur, ut diximus, dum grandine barbarorum seges dominica premeretur, Attila rex Hungarorum [106 1Kb] , sumpto Domini gladio ad resecandum [107 1Kb] Gallorum lasciuie habundantiam, Gondegario rege Allobragum [108 1Kb] protrito, abenas sue crudelitatis in omnem Galliam relaxat. Sub hac [109 1Kb] turbine beatus Seruatius presul Tungrorum [110 1Kb] Romam proficiscitur [111 1Kb] ad apostolorum [112 1Kb] limina, Domini remedium imploraturus per merita [113 1Kb] ipsorum sublimia. Ubi cum [114 1Kb] quasi uictimam Deo se offerret pro ira Domini a populo suspendenda, beatus princeps [115 1Kb] apostolorum in uisu ei [116 1Kb] dixit: Noueris, karissime, diuino diffinitum iudicio, totam fere Galliam tradi  barbarorum incendio preter oratorium prothomartiris [117 1Kb] , quod Mettis constructum est. Sanctus [118 1Kb] accepto Seruatius oraculo, ueloci regreditur [119 1Kb] gradu; sed Gallias iam Hungari [120 1Kb] compleuerant, Mettim [121 1Kb] urbem cinxerant obsidione, sed pro murorum robore [122 1Kb] frustrati ad tempus expugnatione, recedebant. Sub illorum discessione [123 1Kb] sanctus Seruatius Mettim uenit, beato [124 1Kb] Auctori reuelationem [125 1Kb] prefatam reuelat [126 1Kb] , ad sedemque suam Tungrensem [127 1Kb] remeat. Quo abeunte, muri Mettensium [128 1Kb] corruunt. Beatus [129 1Kb] Auctor cennens hoc, ciues aduocat, confiteri [130 1Kb] peccata hortatur, penitentiam  iniungit, infantes baptizari precepit. Erat enim sabbatum pasche. Barbari fama celeri reuocati, urbem inuadunt, omnes trucidant [131 1Kb] , cuncta diripiunt. Quid plura? Ecclesias cruore innocentium [132 1Kb] replent, sacerdotes iugulant. Soli seruantur qui ludibrio deputarentur. Oratorium sancti [133 1Kb] prothomartiris furentes circumdant, aditum [134 1Kb] temptant; sed quod celeste protegebat [135 1Kb] auxilium, irrumpere non ualebat impetus furentium. Tandem [136 1Kb] uelut Sodomite quondam erga domum Loth suo delusi conamine, incensa urbe ipsum episcopum cum reliquis abducunt. Iam procul ab urbe recesserant ad locum qui Decempagos dicitur [137 1Kb] ; et ecce barbari cecitate multantur, quasi olim Aegyptii, nusquam abire ualent. In tali ergo anxietate  sciscitantur [138 1Kb] a christianis quos abducebant [139 1Kb] , quo prestigio hoc eis [140 1Kb] accidisset. Quibus illi: Non hoc suspicamini maleficium [141 1Kb] , sed credite iram Dei uobis imminere, qui sanctum Auctorem episcopum [142 1Kb] Mettensem abducitis [143 1Kb] impie. Mox itaque sanctus Auctor inquiritur, inuenitur, rogatur; offertur ut [144 1Kb] quicquid uellet sumeret, tantum ut beneficium lucis non subtraheret eis. Ait ille, nichil rapinarum se uelle [145 1Kb] , sed tantum in beneficio [146 1Kb] sibi captiuos dixit reddi. Conceditur; captiuos reddunt, sicque tenebras euadunt. Sicque factum est ut, captiuato pastore, grex captiuorum in libertatem poneretur [147 1Kb] . Referturque [148 1Kb] aliud [149 1Kb] de hoc beato Auctore factum. Forte [150 1Kb] trabes uetustate [151 1Kb] dissoluta, subito [152 1Kb] super altare beati [153 1Kb]  Stephani lapsa, marmor ipsius altaris consecratum in mille  diminuit [154 1Kb] partes. Adest beatus Auctor, et dictu mirabile singulas marmoris fracti minutias adunans et componens, orationem [155 1Kb] fudit, cruce consignauit; sicque statim diuina uirtute illud marmor dissolutum solidatur, ut apparentibus fragmentorum cicatricibus [156 1Kb] nil solidius uideatur [157 1Kb] . Obiit autem beatus Auctor 4 Idus Augusti, sub Siricio [158 1Kb] papa, imperantibus [159 1Kb] Gratiano et ualentiano [160 1Kb] .

14. Sancto Auctori Epletius [161 1Kb] successit decimus quartus presul Mettensis [162 1Kb] . Sedit 16 annis, sub Theodosio imperatore et episcopis Siricio [163 1Kb] , Anastasio.  Obiit [164 1Kb] sub eisdem, sepultus est apud Sanctum Clementem.

15. Urbitius post [165 1Kb] Epletium decimus quintus successit in Mettensi [166 1Kb] episcopatu. Hic primus omnium ipsius urbis archiepiscopus nominatur  . Prefuit 29 annis, sub imperatoribus Archadio et Honorio, presulibus Romanis Innocentio et Zosima [167 1Kb] . Hic sepultus est [168 1Kb] in ecclesia sancti Maximini [169 1Kb] ultra Saliam  .

16. Successit Urbitio Bonolius [170 1Kb] decimus sextus Mettensium episcopus [171 1Kb] . Sedit annis 3. Obiit 8 Idus Octobris, sub Bonefacio [172 1Kb] papa, imperantibus [173 1Kb] Honorio et Theodosio.

17. Therentius successit huic decimus septimus. Sedit annis 20. Obiit 4 Kal. Nouembris, sub Celestino  et Sixto papa, regnantibus Honorio et Theodosio iuniore. Quorum temporibus inuentum est [174 1Kb] corpus beati prothomartiris Stephani cum Gamaliele et Abybon atque [175 1Kb] Nichodemo. Hinc probatur, quod reliquie beati Stephani, quibus ecclesia Mettensis suffragantibus irruptionem Hunorum euasit, ab apostolis beato Clementi sunt transmisse, ut in secundo uite ipsius libello annotauimus  .

18. Octauus decimus Gonsolinus successit Therentio in [176 1Kb] sacerdotali officio. Sedit annis 18 [177 1Kb] . Obiit 2 Kalend. Augusti, sub primo Leone papa, imperantibus Marciano et ualentiniano et Leone augustis.

19. Romanus successit Gonsolino Mettensium episcopus undeuicesimus [178 1Kb] . Sedit annis 36, sub  Hilario [179 1Kb] , Simplicio et Felice papis, regnantibus augustis Zenone et Anastasio. Obiit Idus Apriis.

20. Fronimius [180 1Kb] successit Romano uicesimus Mettensium episcopus. Sedit annis 8, sub Felice, Gelasio et Anastasio, imperante Anastasio [181 1Kb] . Obiit 6 Kalend. Augusti.

21. Successit in episcopatu Mettensi Gramatius [182 1Kb] uicesimus primus. Sedit annis 25, sub Iohanne et Simmacho [183 1Kb] et Hormisda episcopis Romanis, sub imperio Anastasii [184 1Kb] et Iustini senioris. Obiit 6 Kalend. Maii.

22. Successit Gramatio [185 1Kb] Agatimber uicesimus  secundus. Sedit annis 12, sub apostolicis Felice, Bonefacio, Mercurio, Agapito, Siluerio, imperante Iustiniano. Obiit 4 Idus Maii. [PAUL. DIAC. II, l. l.] Tres episcopi superiores Mettensium [186 1Kb] creduntur fuisse de origine Grecorum propter ethimologiam uocabulorum.

23. Istis successit Sperus  uicesimus tercius. Prefuit Mettensi ecclesie annis 17, sub uigilio papa, sub imperio Iustiniani . Obiit 10 Kalend. Septembris [187 1Kb] .

24. Successit uilicus [188 1Kb] uicesimus quartus episcopus Mettensis. Sedit [189 1Kb] annis 25, sub apostolicis Pelagio primo, Iohanne III, Benedicto I, imperante Iustino et Tiberio Constantino . Obiit 10 [190 1Kb] Kalend. Maii.

 25. uilico [191 1Kb] successit Petrus episcopus Mettensis uicesimus quintus. Sedit annis 10. Obiit 5 Kalend. Octobris, sub papa Pelagio secundo, regnante Tiberio Constantio [192 1Kb] .

26. Aigulfus uicesimus sextus episcopus successit Petro. Sedit annis 12 [193 1Kb] . Obiit [194 1Kb] 10 Kal. Decembris, sub papa Gregorio I, imperante Mauricio . Hic Aigulfus ex filia Glodouei [195 1Kb] Francorum regis ortus est [196 1Kb]  . Mettensem episcopatum tam ex suis quam ex domesticorum prediis ampliauit. [Carol. gen. SS. II, p. 310.] Nam et Arisidium uicum a fratre suo Deothario [197 1Kb] suscipiens, per manum Theodeberti [198 1Kb] regis partibus beati prothomartiris Stephani mancipauit, predictumque fratrem suum domnum Deotharium ibidem consecrauit  episcopum. Huic etiam Aigulfo magnus doctor Gregorius litteras dirigit  .

27. Arnoaldus successit eidem Aigulfo in episcopatu Mettensi uicesimus septimus [199 1Kb] , [P. D. l. l.] nepos ipsius. Sedit annis 8 Sabiniano [200 1Kb] , Bonefacio III, episcopis, regnante Foca, sub quo obiit 7 Idus Octobris .

28. Papolus successit Arnoaldo uicesimus octauus. Sedit annis 24 [201 1Kb]  , sub apostolicis Deusdedit [202 1Kb] , Bonefacio u, Honorio, Seuerino, sub imperio Eraclii. Obiit 11 Kalend. Octobris. Hic Papolus ecclesiam in honorem sancti Simphoriani martiris  [203 1Kb]  ad australem Mettensis urbis plagam construxit, ibique quiescit.

29. Secutusque [204 1Kb] est hunc in episcopatum [205 1Kb] beatus Arnulfus undetricesimus episcopus [206 1Kb] Mettensium ; [P. D. l. l.] uir per omnia et [207 1Kb] lumine sanctitatis et splendore generis clarus. Hic ita prefuit ecclesie doctrina, ut et [208 1Kb] regalis eius consilio moderaretur aula. Huius habentur gesta, que docent eum magnis claruisse miraculis et post mortem et in uita. Huius quadrinepos Karolus Magnus extitit [209 1Kb] , quem ecclesia sibi Romana elegit in aduocatum, imperator Constantinopolitanus honorauit ut [210 1Kb] dominum, occurrens ei de Iherusalem redeunti [211 1Kb] , coronamque Ihesu Christi spineam cum aliis apostolorum reliquiis non minimam deuote [212 1Kb]  contulit partem. Que si quis nosse desiderat, itinerarium [213 1Kb] ipsius Karoli legat  . In quo et legitur, quod imperator Constantinopolitanus [214 1Kb] temptauerit ipsum auaricia, proponens in itinere ad duo miliaria urbis Bizanteos [215 1Kb] dona permaxima; sed Karolus suos sic repressit disciplina, ut nichil propositorum sumerent thesaurorum. Unde apud Grecos maxima honoratur reuerentia, et maxima sunt [216 1Kb] ei collata exenia in serico, lapide pretioso ornatuque ecclesiarum quam plurimo. Hic Karolus a Constantinopoli digrediens, pactum ab imperatore amiciciarum [217 1Kb] suscepit, et in Frantiam feliciter rediit. Qui, cum Parisius peruenissent, sui multitudinem regni episcoporum ac religiosorum [218 1Kb] uirorum collegit, eorumque auctoritate constituit [219 1Kb] , ut dies, qui dicitur  indulgentiarum, singulis frequentaretur annis ob predictarum dignam [220 1Kb] reliquiarum memoriam. Sancitum quoque [221 1Kb] fuit eorum consilio, ut omnis peccator homo, qui accurreret [222 1Kb] , terciam sue partem penitentie leuaminis [223 1Kb] perciperet [224 1Kb] , si delectationi criminum iugi non succumberet [225 1Kb] . Hic etiam Karolus pre [226 1Kb] cunctis Francorum regibus ecclesiarum religionem ampliauit, aurum cum argento, quibus antiqui reges simulachra decorabant, in cultum Christi [227 1Kb] consecrauit. Hic etiam uitam sancti [228 1Kb] Arnulfi sui perscrutans attaui, miraculum quod de anulo ipsius adhuc fama recens  celebrabat, miratus est se in ea scriptum non inuenisse  . Unde accersiens notarium quendam nomine Paulum, precepit [229 1Kb] Mettensium inquiri gesta presulum. Sed quasi nulla inueniens---quippe a barbaris olim [230 1Kb] irrumpentibus cum ipsa [231 1Kb] urbe succensa [232 1Kb] erant ---precepit, ut [233 1Kb] uel ipsa que ab antiquis defluxerant per famam ad posteros scriberentur, et ab ipso pontifice beato Clemente inciperetur, in quibus et ipsum annotatum inuenitur miraculum. Cuius hec [234 1Kb] est summa. Fuerat isdem beatus Arnulfus comes palatinus sub Cletario [235 1Kb] , Guntranni [236 1Kb] regis filio, sex prouincias suo regens arbitrio, multaque confecerat prelia, iusticiamque etiam de suis propinquis exercuerat [237 1Kb] . [P. D.] Unde  quia bonorum est, etiam in his que licent timere penitentiam,  ut Dauid in contricione cordis in [238 1Kb] conspectu Dei agebat. Sub hac contricione mentis dum transiret apud Treuiros per pontem Moselle fluminis, anulum quem secum habebat aquis iniecit, dicens: Tunc me solutum nexibus criminum sciam, quando hunc quem proiicio anulum recepero. Posthac [239 1Kb] uero ad episcopatum Mettensem uiolentia populi sublimatus, sicut [240 1Kb] isdem Dauid pro effusione sanguinis ab edificatione templi iussu [241 1Kb] Dei se suspendit, sic et iste uir Dei, recepto anulo a piscatore apud uosagum, qui fuerat inuentus in extis [242 1Kb] piscis, episcopatum et omnem gloriam [243 1Kb] seculi reliquit, heremumque petiit  , ubique [244 1Kb] in pace quieuit [245 1Kb] . Prefuit ecclesie Mettensi 15 annis, sub apostolicis Iohanne, Theodoro, Martino et Eugenio,  imperantibus [246 1Kb] Eraclio cum Eraclona matre et Constantino eius filio. Obiit 17 Kalend. Semptembris [247 1Kb] sub Constantino, filio Eraclii [248 1Kb] .

30. [P. D.] Gericus sanctus, qui [249 1Kb] et Abbo dictus est, huic sancto tricesimus episcopus Mettensis [250 1Kb] successit. Hic primo [251 1Kb] rex Aquitanorum fuerat  , postque [252 1Kb] pontifex factus, opibus plurimis ditauit ecclesiam [253 1Kb] , basilicam sancto Petro  construxit  , predecessorisque sui corpus [254 1Kb] ab heremo reuexit et in basilica apostolorum [255 1Kb] digne sepeliuit. Prefuit ecclesie 17 [256 1Kb] annis, sub apostolicis uitaliano et Adeodato, imperante Constantino, filio [257 1Kb] Constantini [258 1Kb] superioris [259 1Kb] regis . Obiit 18 Kalend. Octobris, et sepultus est in ecclesia Sancti Simphoriani martiris [260 1Kb] ; et post translata sunt ossa eius ad castrum Spinal  dictum.

31. Godo [261 1Kb] tricesimus primus accessit [262 1Kb] post hunc Mettensibus, et episcopalis officii curam suscepit, et [263 1Kb] sedit annis 10 et [264 1Kb] duobus mensibus, sub apostolicis Dono [265 1Kb] , Agathone, Leone, Benedicto, Iohanne, Cunone [266 1Kb] , Sergio, sub imperatore prefato [267 1Kb] Constantino . Obiit 8 Idus  Maii [268 1Kb] .

32. Sanctus Glodulfus [269 1Kb] , inclita beati Arnulfi proles, tricesimus secundus pro paterne sanctitatis gloria episcopus [270 1Kb] Mettensis consecratur. Hic possessionibus ampliauit ecclesiam beati Stephani  . Sedit annis 40 [271 1Kb] , diebus 25 [272 1Kb] , sub Romanis pontificibus Sergio, Iohanne u, Iohanne uI, Sisinnio, Constantino, Gregorio [273 1Kb] II, sub imperatoribus prefato Constantino, Iustiniano [274 1Kb] minore, Leontio [275 1Kb] , Tiberio, item Iustiniano qui supra, Philippo, Anastasio [276 1Kb] II . Obiit 6 Idus Iunii [277 1Kb] ; sepelitur in ecclesia apostolorum ubi genitor ipsius [278 1Kb] .

33. Post hunc fidelem moderaturus [279 1Kb] populum Mettensem Abbo tricesimus tercius ascitus est, qui  sedit annis 10, sub apostolico Gregorio III, imperantibus [280 1Kb] Theodosio, Leone . Obiit [281 1Kb] 17 Kalend. Maii.

34. Tricesimus quartus successit Aptadius. Sedit annis 13  , sub apostolico Zacaria, imperante Constantino quinto . Obiit 12 Kalend. Februarii [282 1Kb] .

35. Tricesimus quintus episcopus Felix presedit  Mettensibus [283 1Kb] 9 mensibus, sub apostolico prefato Zacaria. Obiit 11 Kalend. Ianuarii, imperante prefato Constantino [284 1Kb] .

36. Sigibaldus  tricesimus sextus Mettensi ecclesie prefuit 25 annis, sub apostolicis Stephano et Paulo, sub imperio prefati Constantini et Leonis Iu . [P. D. l. l.] Hic beatus Sigibaldus ortus generosis [285 1Kb] natalibus extitit, religionem fidelium ampliauit, per omnia utilitatibus ecclesie sancte Dei deditus. Duo monasteria construxit, Elariacum [286 1Kb] et Nouum-uilare [287 1Kb] . Hunc dirus podagre dolor affligebat, sed quamuis exterior pateretur homo, interior tamen proficiebat de uirtute in uirtutem, ruinas ecclesiarum restaurando. Et---quod maius miraculorum corporalium uirtutibus---animas  diuersis uexatas [288 1Kb] uiciis sanabat predicationis exempli medicamine [289 1Kb] resuscitabatque a spirituali morte. Et cui talia dantur, si presentium fides indigeret, putasne corporalium sanitas morborum defuisset? Obiit 7 Kalend. Nouembris. Sepelitur in ecclesia beati martiris Simphoriani in suburbio Mettensi [290 1Kb]  .

37. Post hunc uir egregius et omnibus preconiis efferendus, Grodegangus [291 1Kb] antistes eligitur, ex pago Hasbaniensi [292 1Kb] oriundus, patre Sigrano, matre Landrada [293 1Kb] , Francorum ex genere prime nobilitatis progenitus. Hic in palatio maioris Karoli ab ipso enutritus eiusdemque referendarius [294 1Kb] extitit. Hic demum temporibus Pipini , quem Zacarias papa [295 1Kb] supra memoratus in regem Francis [296 1Kb] consecrauit  Childerico abiecto, pontificale decus Mettensis ecclesie tricesimus septimus promeruit. Fuit autem omnino clarissimus omnique nobilitate coruscus [297 1Kb] , forma decorus, eloquio facundissimus, tam patrio quamque etiam [298 1Kb] Latino sermone imbutus [299 1Kb] , seruorum Dei nutritor [300 1Kb] , orphanorum uiduarumque [301 1Kb] non solum alitor [302 1Kb] , sed et [303 1Kb] clementissimus tutor. Cumque esset in omnibus locuples [304 1Kb] , a Pipino rege omnique Francorum cetu singulariter electus, Romam directus est, Stephanumque uenerabilem papam, ut cunctorum uota anhelabant [305 1Kb] , ad Gallias euocauit. [Cf. Ann. Laur. min.] Hic Stephanus, tercius nomine in papatus ordine,  duos filios Pipini, Karolum Magnum et fratrem ipsius [306 1Kb] Karlomannum, in reges benedixit Francorum. [P. D.] Hic supradictus Grodegangus [307 1Kb] clerum [308 1Kb] adunauit et ad instar cenobii intra claustrorum septa conuersari fecit, normamque eis instituit, qualiter [309 1Kb] in ecclesia militare [310 1Kb] deberent. Quibus annonas uiteque [subsidia [311 1Kb] ] sufficienter [312 1Kb] largitus est, ut perituris uacare negociis non [313 1Kb] indigentes, diuinis solummodo officiis excubarent; ipsumque clerum habundanter lege diuina Romanaque imbutum cantilena, morem atque ordinem Romane ecclesie seruare precepit, quod usque ad id tempus in Mettensi ecclesia factum [314 1Kb] minime fuit. Hic fabricare iussit una cum adiutorio Pipini regis rebam sancti Stephani prothomartiris et altare  ipsius atque cancellos, presbiterium [315 1Kb] arcusque per gyrum. Similiter et [316 1Kb] in ecclesia beati Petri maiore [317 1Kb] presbiterium fieri iussit. Construxit etiam ambonem auro argentoque [318 1Kb] decoratum, et arcus per gyrum throni ante ipsum altare. Aedificauit preterea monasterium in parrochia [319 1Kb] beati Stephani in pago Mosellensi [320 1Kb] in honore beatissimi [321 1Kb] Petri apostoli, et ditauit [322 1Kb] illud opibus magnis, monachosque ibi constituit, atque sub regula sancti patris Benedicti in una caritate [323 1Kb] coniunxit. Construxit etiam alterum monasterium quod Gorzia [324 1Kb] uocatur, ubi pari modo non modicam multitudinem adunauit [325 1Kb] monachorum. Expetiit denique a Paulo Romano pontifice tria corpora sanctorum martirum, id est [326 1Kb] Gorgonii, quod in Gorzia requiescit,  et [327 1Kb] beati Naboris, quod in Hilariaco [328 1Kb] monasterio conditum est, et [329 1Kb] beati Nazarii, quod ultra fluuium Renum in monasterio quod uocatur Lorsam, edificata in honorem ipsius martiris [330 1Kb] miri decoris basilica [331 1Kb] collocauit. Hoc siquidem predium Chillisuindis [332 1Kb] quondam religiosa femina et Cangro [333 1Kb] eius filius eidem Grodegango [334 1Kb] antistiti [335 1Kb] ad partem beati Stephani tradiderunt. Fuit siquidem beatus [336 1Kb] iste uir in elemosinis largus, in caritate purissimus [337 1Kb] , susceptor hospitum atque [338 1Kb] peregrinorum. Sed quoniam longum est bona que [339 1Kb] gessit ex [340 1Kb] ordine retexere, satis sit hec pauca prelibasse de plurimis. Hic consecrauit episcopos quam  plurimos per diuersas ciuitates, presbiteros nichilominus ac [341 1Kb] diaconos ceterosque ecclesiasticos ordines, sicut moris [342 1Kb] est Romane ecclesie, in diebus sabbatorum quaternis temporibus anni. Rexit ecclesiam Mettensem annis 23, imperantibus Romanis Hirini [343 1Kb] post mortem filii Constantini [344 1Kb] , Nicephoro, Staurachio ac Michele. Obiit pridie Nonas Marcii, in diebus Pipini [345 1Kb] , genitoris Karoli Magni [346 1Kb] , et Karlomanui, fratris eius [347 1Kb] . Hic Gorzie quiescit [348 1Kb] in monasterio, quod a fundamentis post beatum Clementem  presulem Mettensium ex paruo magnum edificauit .

38. [Cf. cat. epp.] uiro huic preclaro successit dominus Angerannus [349 1Kb] in ordine tricesimus octauus . Hic archicapellanus [350 1Kb] palatii extitit Karoli  Magni. Huius tempore facta est imperatorum translatio Grecorum ad reges Francorum, hoc ut fertur modo. Leo  tercius nomine imperator inter alia crimina sacras imagines aboleri et frangi fecit, non attendens [351 1Kb] illius memorie imaginem esse, cuius [352 1Kb] cultus est religionis. Sicut enim idola gentilium pro memoria nefandorum execrabilia, sic sanctorum imagines ob [353 1Kb] eorum memoriam uenerabiles. Hinc [354 1Kb] generali concilio [355 1Kb] condempnatus, inuisus fidelibus factus, deformatus decore uultus, monasterio intruditur, cum tribus annis [356 1Kb] imperasset. Hunc papam Leonem Romani zelo furoris completi corripientes, oculis priuare uoluerunt, sed lumen eius penitus extinguere [357 1Kb] non potuerunt. Qui ad Karolum confugiens, honorifice ab eo susceptus  est, et cum potentia exercitus Romam reductus, sue sedi est restitutus. Unde ab eodem papa Karolus Magnus in ecclesia beati [358 1Kb] Petri die natalis Domini unctus [359 1Kb] est in imperatorem, anno ab incarnatione Domini 801, indictione [360 1Kb] 9. [Cf. cat. epp.] Prefatus Angerannus inter cetera bene gesta Noue-celle monasterium construxit, in quo et [361 1Kb] quiescit. Rexit presulatum [362 1Kb] annis 23, sub apostolicis Adriano, Leone prescripto et Stephano III. Obiit 8 Kalend. Nouembris [363 1Kb] .

39. Sublimatur post hunc Gundulfus [364 1Kb] tricesimus nonus Mettensis [365 1Kb] episcopus, conuersatione ac  fide uenerandus. Sedit annis 6, tempore Karoli Magni  , sub apostolicis Paschali [366 1Kb] et Eugenio . Obiit 7 [367 1Kb] Idus Septembris.

40. Post hunc quadragesimus [368 1Kb] ascendit ad apicem sacerdotii Mettensis ecclesie Drogo, filius Karoli Magni imperatoris. Sedit annis 32, sub apostolicis ualentino, Gregorio Iu, Sergio . Hic archiepiscopatus honore [369 1Kb] sublimatus est, et sacri palacii moderator extitit. Hic leuauit corpus [370 1Kb] ab humo sancte Glodesindis uirginis . Plurima egit magnifica, sicut qui uicem apostolicam gerebat cis [371 1Kb] Alpes per totam Galliam. Obiit in Burgundia 6 Idus Nouembris. Corpus eius inde relatum sepelitur in ecclesia sancti Iohannis euangeliste Mettis [372 1Kb]  , ubi et Ludouicus [373 1Kb] Pius imperator,  frater eius, quiescit feliciter [374 1Kb] cum matre sua Hildegarda regina.

41. Successit eidem [375 1Kb] in presulatu Aduentius quadragesimus primus , ex Mettensibus liberiori [376 1Kb] genere natus [377 1Kb] . Hic [378 1Kb] in ornamentis et thesauris ecclesiam beati Stephani ampliauit. Huius temporibus Hincmarus [379 1Kb] Remorum archiepiscopus fuit, qui cum eodem Aduentio Mettim [380 1Kb] Karolum coronauerunt, fratre ipsius Lothario [381 1Kb] diuino iudicio interempto . Hic Aduentius sedit annis 17, sub apostolicis Leone Iu, Benedicto, Nicholao, qui Thiegaudum [382 1Kb] Treuerensem et Gunterum Coloniensem [383 1Kb] archiepiscopos dampnauit, fautores adulterii regis Lotharii, conciliumque [384 1Kb] quod Mettis tenuerant [385 1Kb] cassauit [386 1Kb] . Prefatus Aduentius Mettim  [387 1Kb] in capella sancti Galli sepultus est, et [388 1Kb] 2 Kalend. Octobris obiit  in uilla Salto  dicta, sub Adriano papa secundo.

42. Post hunc Walo [389 1Kb] quadragesimus secundus presul est electus . Sedit annis 6, diebus 15, sub apostolicis Gregorio u et Iohanne uII, a quo et pallium obtinuit  . Hic Walo [390 1Kb] , dum, cum suis contra Normannos [391 1Kb] impari manu, qui tunc temporis Gallias incursabant, pugnat [392 1Kb]  , obtruncatur 3 Nonas Aprilis , Mettimque relatus, in ecclesia Saluatoris [393 1Kb] , quam ipse [394 1Kb] contruxerat, sepelitur.

 43. Domnus Robertus, reformater cenobiorum et [395 1Kb] murorum urbis, quadragesimus tercius huic [396 1Kb] successit. Sedit annis 34 [397 1Kb] sub apostolicis Leone u, Iohanne uII, temporibus regum iuniorum Karlomanni et Loduici [398 1Kb] et Karoli . Hic Robertus genere [399 1Kb] fuit insigni Alemannorum, pallium a papa Romano promeruit; ornamenta cenobiorum multa uel [400 1Kb] mutauit uel renouauit [401 1Kb] cum muris senio collapsis. Obiit 4 Nonas Ianuarii, sepultus est [402 1Kb] in ecclesia sancti Galli.

44. Wigericus quadragesimus quartus successit Roberto. Sedit annis 10, diebus 30. Obiit Mettis Kalend [403 1Kb] . Marcii . Huius tempore rexerunt ecclesiam Romanam sibi [404 1Kb] succedendo Leo uII, Benedictus Iu, Gregorius uI. Horum temporibus  Hungari [405 1Kb] secundo [406 1Kb] Gallias uastantes  , multas urbes ac ecclesias in cineres redegerunt, et plurium [407 1Kb] sanctorum reliquie de loco ad locum translate [408 1Kb] sunt  . Horum tempore regnabat Arnulfus.

45. Quadragesimus quintus diue [409 1Kb] memorie domnus Adelbero successit Wigerico  . Inter [410 1Kb] multa Gorziense [411 1Kb] cenobium pene collapsum [412 1Kb] fundis et edificiis restruxit  , muro circumdedit; simili modo et [413 1Kb] sancti Arnulfi ecclesie in Metti [414 1Kb] multa commoda [415 1Kb] prouidit  . Sedit annis 35, mensibus 9, diebus 25, sub apostolicis Iohanne uII et Iohanne uIII et Leone uII , regnantibus Zentebodo et . . . . . . [416 1Kb] . Obiit. 6 Kalend. Maii. Gorzie [417 1Kb] sustinet resurrectionis diem.

 46. Successit eius infule pontificatus Theodericus quadragesimus sextus, qui monasterium sancti uincentii martiris in suburbio Mettensi edificauit honorabiliter multisque pignoribus sanctorum insigniuit, ab Italia secum deuectis. Huius gesta habentur  . Floruit sub imperatore primo Ottone [418 1Kb] , filio Henrici regis Lotharingiorum [419 1Kb] , sub [420 1Kb] apostolicis Leone uIII, Stephano u . Prefato Ottone  imperante [421 1Kb] , famosum [422 1Kb] bellum factum est in Calabria [423 1Kb] inter ipsum et Sarracenos [424 1Kb] , in quo innumerabilis [425 1Kb] multitudo christianorum  obeundo uicit 17 Kal. Augusti [426 1Kb]  . Reuelata est beato sequidem [427 1Kb] de Baioaria Odelrico [428 1Kb] presuli talis [429 1Kb] diuinitus uisio  . uidebatur sibi uidere iustum Deum [430 1Kb] iudicem in scemate Iesu Christi sublimi solio residere omnemque celi ordinem circumstare. Examinatio statere parata est [431 1Kb] , questio uentilata, cui cederet uictoria, ethnico [432 1Kb] an Christi professo [433 1Kb] . Iniquitas et peccatum christianorum excreuerat eo usque, quod [434 1Kb] iudicarentur subiici gladio Sarracenorum. Sanctus euigilans [435 1Kb] sacerdos uisionem manifestat [436 1Kb] toto [437 1Kb] exercitui. Orationibus [438 1Kb] igitur et ieiuniis simul instant, spem sue salutis in pura [439 1Kb] confessione ponentes. Interea multitudo uulgi fame et inopia profligati [440 1Kb] , subtrahentes exercitui sese, cum Sarracenis disponunt  confligere [441 1Kb] , malentes gladio quam fame perire. Pietas itaque diuina semper consulens [442 1Kb] animarum saluti, permisit eos inpresentiarum [443 1Kb] interimi, quibus preuidit [444 1Kb] dari gloriam eterne requiei. Hac lacrimabili [445 1Kb] cede peracta uulgi, milicia ignorante regali, denuo beatus presul Odelricus [446 1Kb] in uisum rapitur, et rursum sicut [447 1Kb] primitus cernit [448 1Kb] in throno Redemptorem nostrum et iudicem, cui gloriosa eius [449 1Kb] genitrix Maria cum omni celestium ordine supplicabat, ne confitentium sibi offensas pateretur plecti triumpho gentili. Statera secundo statuitur, et equalitas utrorumque, fidelium ac infidelium, consideratur. Penitentia fidelium, procedens ex gemitu mentis, preponderat naturalis iusticiam legis. Ecce adest et [450 1Kb] martir Laurentius, cuius  imminebat dies [451 1Kb] festiuus. Hic representans crudelitatem tormentorum in se consummatorum [452 1Kb] et compassionem sui fidelium populorum, uictoriam impetrat cum celesti cetu populo fideli. Sacerdos itaque festinus mittit nuncium imperatori, hostique ut congrediatur imperat. Facta congressione sub inuocatione Christi et eius martiris Laurentii, hostes terga uertunt, fidelitas confortatur, impietas eneruatur. Et ex illa tempestate festum sancti Laurentii celebrius habetur.

47. Successit et [453 1Kb] huic consanguineus eius Adelbero  Mettensium presul quadragesimus septimus; de quo multa leguntur honeste descripta  . Hic renouauit cenobium sancti martiris [454 1Kb] Simphoriani precipue, cum et alia suisa [455 1Kb] predecessoribus inchoata tantum monasteria [456 1Kb] ipse ad summum deduxerit [457 1Kb] . Eius gesta qui uult dinoscere [458 1Kb] , dignetur que de eo scripta sunt legere. Sedit annis 28  , sub apostolicis Iohanne, Leone, Stephano u . Obiit 18 Kalend. Ianuarii, Henrico [459 1Kb] primo  regnante. Sepultus est in ecclesia sancti Simphoriani, ubi et sancti Epletius [460 1Kb] , Papolus [461 1Kb] . Godo, Aptatus [462 1Kb] , Felix pontifices meritis insignes quiescunt [463 1Kb] .

48. Quadragesimus octauus post hunc ascendit ad episcopatum Theodericus ; qui monasterium  urbis principale sancto Stephano prothomartiri construxit , adepto ipsius brachio a Bisontica ciuitate. Inter ipsum autem et Henricum [464 1Kb] imperatorem dissensione [465 1Kb] non modica, predia multa ecclesiastica pro auxilio distribuit per decennium , sicut refert successio modernorum. Rexit cum potentia cathedram annis 30, sub apostolicis Marino, Agapito, Octouiano [466 1Kb] . Obiit 2 Kalend. Maii . Sepultus est [467 1Kb] Mettis; et huius tempore Guarinus [468 1Kb] abbas sancto [469 1Kb] construxit basilicam Arnulfo [470 1Kb] , quam sanctus Leo IX dedicauit [471 1Kb]  priuilegioque suo sublimauit  .

49. Huic sanctitate ac uenerabilis [472 1Kb] religione Adelbero quadragesimus nonus successit ,  pacis amator et cenobiorum reparator. Huius sub temporibus ecclesie prefuerunt Romane sanctus Leo IX, primo Leucorum [473 1Kb] episcopus, Stephanus, qui et Fridericus [474 1Kb] , frater Gocelonis [475 1Kb] ducis, et Alexander, cui successit Hildebrandus, qui septimus dicitur Gregorius. Hic Adelbero prediis suis ecclesiam sancti Saluatoris infra urbem ampliauit  , in qua quiescit. Obiit Idus Nouembris , regnante Henrico [476 1Kb] secundo [477 1Kb]  post Conradum [478 1Kb] .

 50. Hinc ab ecclesia Leodiensi ascitus domnus [479 1Kb] Herimannus [480 1Kb] , ordinatus est Mettensium presul quinquagesimus. Hoc tempore maximum scisma exortum est inter regnum et sacerdotium. Imponebatur itaque rex super [481 1Kb] regem, papa super papam. Et hoc diutius perseuerauit; ex quo discubuit a sua uiuacitate. Hic Herimannus presul ammonitus [482 1Kb] uisione, sanctum leuauit ab humo Clementem , primum doctorem [483 1Kb] Mettensium, et tercio die obiit  . Qui beatus Clemens ad matrem delatus ecclesiam, maximis letificauit populos miraculis per triduum. Defuncto episcopo, nichil signorum ostendii per biduum. Unde ammirati ciues, redduntur tristes; sed mox redit [484 1Kb] leticia, et aperitur causa. Reuelatum est namque [485 1Kb] cuidam religioso nomine  Lubrico [486 1Kb] , fundatori ecclesie sancti Petri de monte Brianci  , quod intra [487 1Kb] dilationem illam signorum beatus Clemens ante tribunal Christi pro anima defuncti [488 1Kb] predicti presulis cum diabolo acerrime decertauit. Obiiciebatur enim ei ab inimico, quod metu mortis inconstanter egisset inter dissensionem regni et sacerdotii, fuga persecutiones [489 1Kb] et sue peruasiones ecclesie, uiolato [490 1Kb] sacramento, quod exigitur more imperiali [491 1Kb] , preuenire. At beatus pastor Clemens [492 1Kb] sui suscipiens causam uicarii, pro singulis iudicii [493 1Kb] piissimo preces fundebat genu flexo. Quid plura? Diuina sui flexa sacerdotis supplicatione censura ueniam indulsit, maledicto [494 1Kb] silentium accusatori imperauit. Quamuis uero diuine  [495 1Kb] nulla sit mora efficatie, tamen quia Trinitatis essentia in humanitatis Christi persona iudicat [496 1Kb] omnia, ex dispositionis ordine dicuntur fieri more. Hic Herimannus [497 1Kb] episcopus ex ecclesia Leodiensi assumptus, in ecclesia Sancti Petri Mettis est sepultus, presidente uniuersali ecclesie Gregorio uII, uacillante [498 1Kb] imperio. Obiit 4 Nonas Maii; et cessauit episcopatus Mettensis multis annis.

51 [499 1Kb] . Cum itaque mare seculi uelut affrico et aquilone fluctuaret [500 1Kb] , catholici Mettenses terrorem  postponentes imperialem, ex ecclesia Treuerensi domnum Poponem, personam nobilem, catholicis consentientem, elegerunt pontificem , celebrata consecratione ipsius a legato apostolice sedis  . Potestas imperialis alium [501 1Kb] subinducere nitens [502 1Kb] , Mettenses fide firma restiterunt; et sicut pridem duos Brunonem  ac Gualonem [503 1Kb] intrusos expulerunt, sic et tercium Adelberonem non sine multo labore ac periculo suarum rerum excommunicatum deposuerunt  . Huic certamini uelut signifer imperterritus et in omni conflictu intrepidus domnus Adelbero [504 1Kb] , post Treuerensium archiepiscopus gloriosus [505 1Kb]  , de gradu in gradum promotus, ab ipsa, ut ita dicam, puericia pro  fide catholica in castris ecclesie militauit, donec ex scismate tropheum pacis [506 1Kb] inuixit ecclesie. Defuncto autem domno [507 1Kb] Popone , qui prouisor pius exstitit [508 1Kb] clericis pro tempore  , magnificum et nobilem uirum, ex uiennensi archiepiscopatu assumptum, domnum Stephanum, apostolica consecratum benedictione in urbe Romana palliique dignitate honoratum sue uite curriculo, ecclesie Treuerensis saluo priuilegio  , in episcopum suscipiunt . Qui [509 1Kb] quoniam adhuc uita floret et etate uiget, temptatio sileat elationis orta ex [510 1Kb] peste adulationis, et preces fundantur Deo pro continuo ipsius stadio.



CONTINUATIO PRIMA.


 1 [511 1Kb] . Domno Poponi, tam Burgundionum [512 1Kb] quam Lothoringorum [513 1Kb] excellenti genere clarus, sed uirtute et animi nobilitate clarior, domnus Stephanus anno Domini 1120. uidelicet anno Calixti pape secundo, successit. Hic Calixti ex sorore nepos  , cum regalia nondum [514 1Kb] , ab Henrico u, qui tunc temporis arcem tenebat imperii, recepisset [515 1Kb] , scismate inter regnum et sacerdotium adhuc durante, in urbe Romana ab eodem pontifice summo consecratus est et tam pallii dignitate quam cardinalis titulo honoratus [516 1Kb] . Hic a ciuitate Metensi [517 1Kb] biennio et eo amplius, quia prememorati principis gratiam necdum habebat, exclusus, primos ordines in loco qui Sancti-Quintini-mons  dicitur, celebrauit; et omnes curtes episcopatus a tirannis,  solo Rumiliaco [518 1Kb]  excepto [519 1Kb] , occupatas, fratris sui  comitis Barrensis aliorumque cognatorum et amicorum suorum fretus auxilio, celeritate mira recuperauit. Idem in ipsa promotionis sue recentia castrum Terli [520 1Kb] , quod uiatoribus per illas transeuntibus [521 1Kb] partes [522 1Kb] ualde erat pernitiosum, castrumque ducis apud uicum, et munitionem inter uicum et Marsallum [523 1Kb] in loco palustri sitam  ,  simulque castrum comitis de Hembure [524 1Kb] , quod Marsallo [525 1Kb] adherens toti uille onerosum [526 1Kb] dampnosumque diu extiterat, in manu ualida destruxit et complanauit. Processu temporis gratia imperiali sibi conciliata, de uirtute in uirtutem sine intermissione conscendens, castrum quod Ramberti-uillare dicitur  firmauit; castrumque nobile Lucelnburch [527 1Kb]  , quod ad ipsum iure hereditario descenderat, beato contulit Stephano; et castrum Hembure iure ab ipso feodali descendens, post decessum comitis Hugonis a duce Lothoringie occupatum, domini Friderici imperatoris [528 1Kb] auxilio sibi et posteris suis adquisiuit [529 1Kb] , libere omni euo tenendum. Adquisiuit etiam sibi et sue perpetuo ecclesie castrum uiuiers, et partem ducis de Lemburc  [530 1Kb] in castro Rucei [531 1Kb]  cum uniuersis [532 1Kb] et Asperimontis  appendiciis. Castrum quoque Mirabel et Falconismontem  . Rebelliones Danubrii [533 1Kb] , firmatis ante ipsa castra munitionibus, uiriliter perdomuit. Apud Spinal turrim que Moronis [534 1Kb] dicitur, a duce occupatam, uirtute recepit potenti, et multo post tempore castrum superius propter insolentiam et immoderatos excessus [535 1Kb] aduocati,  iuuante ipsum duce Matheo, obsidione clausit et cepit. Et tunc dux in recompensationem seruicii huius iure feodi ab eo aduocatiam recepit Spinalensem. Et ipse dux uersa uice alodium, quod apud uicum habebat, beato Stephano Metensi contulit libere et quiete omni [536 1Kb] euo tenendum. Idem pontifex uenerandus castrum quod [537 1Kb] Petra-pertusata dicitur  cum anno integro et eo amplius, tribus munitionibus, quarum usque hodie uestigia apparent, incircuitu firmatis, obsidione clausisset, tandem compulit [538 1Kb] ad deditionem. Cum per castrum Deulewart [539 1Kb] graues iniurie illate sepius fuissent, tandem expugnauit illud et in fauillam cineremque redegit. Nichilominus etiam turrim apud Tihecurt [540 1Kb]  firmatam et castrum in [541 1Kb] loco qui Walteri-mons   dicitur situm, quia [542 1Kb] episcopatum grauiter infestabant, diruit ac subuertit. Nec est inter eius eximia gesta [543 1Kb] reticendum, quod ipse, tempore quodam duce ei werram [544 1Kb] inferente, castrum ipsius Prinei [545 1Kb]  magnanimiter obsedit, illudque muris [546 1Kb] iam perforatis [547 1Kb] indubitanter cepisset, nisi uictoriam iam paratam iamque imminentem impedisset trater suus comes Barrensis. Cuius gesta inclita et annalibus digna enumerare et litteris explicare si uellem, ante quidem membrana [548 1Kb] deficeret quam materia. Cum annis 43, sub apostolicis Calixto, Honorio, Innocentio, Celestino, Lucio, Eugenio, Anastasio, Adriano [549 1Kb] , sub principibus uero Romanis Henrico u, Lothario [550 1Kb] , Conrado,  Friderico, sedisset, 3 [551 1Kb] Kalendas Ianuarii, annis et meritis plenus et in scismate Alexandri et uictoris [552 1Kb] , quod inchoatum iam fuerat, catholicus  , migrauit ad Dominum , et iuxta chori introitum in dextera ipsius parte meruit sepeliri.

2 [553 1Kb] . Huic anno Domini 1164 [554 1Kb] successit dominus Theodericus [555 1Kb] , fratris sui comitis Barrensis filius, uere ei tam moribus quam sanguine propinquus [556 1Kb] . Illi sollicitudo summa et cura specialis hec fuit, ut sub ipso metu iusticie tam predonum quam latronum coherceretur audacia [557 1Kb]  tutaque esset inter improbos innocentia, et ubi malicia dominari consueuerat, refrenaretur malignandi facultas [558 1Kb] . Hic paci et tranquillitati [559 1Kb] ecclesiarum omniumque sibi creditorum commoditatibus [560 1Kb] ea prouidit diligentia, ut eum miles clerus populus et [561 1Kb] uererentur ut dominum et ut patrem diligerent. Hic malis et nocumentis, que per castrum Habundanges [562 1Kb]  , si alius quis homo potens adeptus illud fuisset, episcopatui cotidie possent inferri, prouide et sollerter occurrens, sibi ac suis ipsum adquisiuit successoribus, domumque ibi edificauit egregiam. Adquisiuit nichilominus sibi [563 1Kb] et posteris suis Werinesperc [564 1Kb]  et Radonis-uillam  . Castrum Conflans [565 1Kb]  de firmo reddidit [566 1Kb] firmius,  ipsumque palatio nobili decorauit.---Idem cardinalibus Octouiani [567 1Kb] heresiarche ciuitatem Metensem cum nuntio imperatoris [568 1Kb] satis pompose [569 1Kb] ingressis et clerum uniuersum ad sacramentum obedientie ydolo suo prestandum cogere uolentibus, uiriliter in [570 1Kb] facie restitit, ipsosque, infecto prorsus propter quod uenerant [571 1Kb] negocio, cum pudore et confusione omnimoda [572 1Kb] fecit recedere. Ex quo eius facto quam plures imperii ciuitates emulande uirtutis eosque similiter contempnendi et exemplum sumpserunt [573 1Kb] et audaciam. Sedit annis 9  et 7 mensibus, sub pontifice summo Alexandro III, imperante Friderico. Et propter pericula, que ex scismate [574 1Kb] adhuc durante imminebant [575 1Kb] , ad sacerdotii gradum  et consecrationem pontificalem conscendere ueritus, electus tantum et leuita [576 1Kb] 3 Idus Augusti, inter tot illius magni scismatis turbines et procellas scuto armatus fidei, catholicus decessit . Cuius sarcophagum [577 1Kb] a domni Stephani [578 1Kb] sepultura chori tantum diuidit introitus, ut quos amor, quos sanguis in uita coniunxerat, modica [579 1Kb] et in morte separaret locorum distantia.

3 [580 1Kb] . Hic communi clericorum electione [581 1Kb] et tam militum quam ciuium applausu successorem  habuit nobilem uirum et perpetua dignum memoria, dominum Fridericum [582 1Kb] de Pluuiosa [583 1Kb] . Hic beato Stephano Anerei [584 1Kb]  adquisiuit. Cui tam etate decrepita quam incurabili egritudine laboranti, sed numquam uirilem animum, numquam [585 1Kb] liberalitatem, numquam curialitatem, cui a cunabulis deseruierat [586 1Kb] , deponenti, optime diuina in hoc prouidit miseratio, quod ipse suas et ecclesiarum sibi commissarum possessiones [587 1Kb] ita conseruauit indempnes, ut nullam sub regimine [588 1Kb] eius diminutionem nullumque prorsus detrimentum sentirent. Hic cum [589 1Kb] sub prememorato pontifice summo Alexandro, Friderico imperante, electus tantum et leuita propter prefata scismatis pericula duobus annis et totidem mensibus  sedisset, 5 Kalend. Octobris catholicus migrauit ad Dominum  . Sepultus est autem in oratorio quod Sancti Galli dicitur, ante altare, sicut ipse in extremis agens expetierat, beati Iohannis euangeliste.

4 [590 1Kb] . Successit huic filius ducis Lothoringie Theodericus [591 1Kb] . Cuius pater dux Matheus statim post filii intronizationem castrum suum Syrke [592 1Kb]  , quod iure allodii [593 1Kb] tenebat, beato Stephano Metensi, facta sollempniter super [594 1Kb] altare donatione, contulit, et Spinalensem [595 1Kb] aduocatiam, quam ei dominus Stephanus contulerat, in eiusdem filii sui [596 1Kb] manum deposuit et penitus wirpiuit [597 1Kb] . Hic turrim in medio castri Lucemburc [598 1Kb]  sitam, quam tunc temporis comes  de Saluerna  tenebat, sibi suisque successoribus, ipso comite capto, recuperauit. Sedit annis 6 et paulo amplius, sub papa Alexandro et Friderico imperatore [599 1Kb] auunculo suo. Qui et alia fortasse [600 1Kb] annalibus [601 1Kb] digna gessisset, nisi eiusdem Alexandri III manum sensisset ualidam, sua ob hoc electione cassata [602 1Kb] ab illo, quia infra ordines fuerat celebrata  .

5 [603 1Kb] . Hic, cum episcopatus per [604 1Kb] annum fere post ipsum uacasset [605 1Kb] , anno Domini 1181 [606 1Kb] successorem habuit dominum Bertrannum, de Saxonie [607 1Kb] partibus oriundum, clarum quidem genere et uite ac morum honestate omnimodis commendabilem, et tam diuine quam humane legis egregie  peritum. Senserat [608 1Kb] et ipse, cum Bremensis [609 1Kb] esset electus  , Alexandri III seueritatem, eius quoque electione sub cause [610 1Kb] huius pretextu cassata ab illo, quia fuerat infra ordines celebrata. Quod magis in odium Friderici imperatoris, cui ipse carus [611 1Kb] admodum et familiaris erat, quam amore iusticie factum publice fama predicabat. Sed felix ruina, que reparatur in melius. Cecidit ibi, ut fortior hic [612 1Kb] resurgeret. Diuina nimirum huc eum transferri uoluit ordinatio, ut hic proficeret amplius et fructum faceret uberiorem. Eius itaque apud nos rudimenta et opera prima hec fuerunt. uineas suas fere omnes creditoribus a suo predecessore expositas, citius quidem et facilius quam credi aut sperari posset, ad manum et mensam  suam reuocauit, et curtim Arkentiacum [613 1Kb]  pro 700 libris ab eodem predecessore suo comiti de Dasburc [614 1Kb] oppigneratam, per iusticiam imperialem et principum sententiam prudenter ac uiriliter recuperauit. Consequenter apud uicum nobilem edificauit domum, et castrum Bascurt [615 1Kb] sibi et posteris suis adquisiuit. Nec est silentio pretereundum, quod ipse processu temporis castrum quoddam a Waltranno, homine comitis de Dasburc [616 1Kb] , non procul a Saleburc [617 1Kb]  firmatam, episcopatui in partibus illis ualde nociuum [618 1Kb] , in manu potenti et ualida destruxit. His ita se habentibus, et ipso que pacis, que religionis [619 1Kb] , que iusticie sunt, studiosa tractante diligentia, ecce tamquam in fornace probari eum  Dominus uolens, et inter seculi huius turbines et procellas uirtutem eius clarescere, insperata ipsum persecutione ad tempus flagellari permisit. Cum enim dominum Folmarum [620 1Kb] Treuirensem electum, a summo pontifice Urbano III contra uoluntatem Friderici [621 1Kb] imperatoris consecratum, de ipsius summi presulis mandato , cui nec debuit nec ausus fuit contraire, recepisset, et que cesaris cesari, que [622 1Kb] Dei sunt [623 1Kb] Deo reddere cupiens, debitam ei exhibuisset [624 1Kb] reuerentiam, ad iram et indignationem princeps concitatus [625 1Kb] , bona eius uniuersa confiscari fecit [626 1Kb] , totumque episcopatum Metensem per ministeriales suos in facti huius uindictam sasiri , quasi enorme et detestandum  esset piaculum summo obedire pontifici et plus Deum uereri quam hominem. His [627 1Kb] ille auditis, persone sue saluti fuge presidio [628 1Kb] ut alter Athanasius [629 1Kb] consulens, migrauit [630 1Kb] Coloniam, et in ecclesia [631 1Kb] sancti Gereonis, ubi prius canonicus exstiterat, spei sue anchoram figens, ibi asilum, ibi pro exilio patriam inuenit. Ubi non solum a fratribus et concanonicis suis, uerum etiam ab uniuerso Coloniensi [632 1Kb] clero, et precipue a metropolitano illustri Philippo [633 1Kb] tanta [634 1Kb] persone et meritis eius ueneratio [635 1Kb] prestita, tante deiectioni eius, exhibite compassiones, totque necessitatibus suis a liberalitate eorum collata subsidia, ut [636 1Kb] eum fere patrie et reditus in exilio facerent obliuisci. Cui [637 1Kb] cum exacto biennio gratie  imperialis serenitas opitulatione diuina multisque tam principum quam aliorum supplicationibus reddita fuisset, rediit tandem [638 1Kb] ad ecclesiam suam diu desideratus Iob noster ; sed minime ad duplicia restitutus. Qui enim uinum in cellariis, frumentum in horreis, alioque habundanter bona discedens reliquerat, ita in reditu suo euacuata [639 1Kb] omnia et penitus exhausta [640 1Kb] inuenit, ut rursus eum rediuiuis uacare curis et laboribus oporteret, et ad omnium que humanis necessaria sunt usibus adquisitionem quasi de nouo [641 1Kb] accingi. Cuius annis et meritis felix diuina miseratio incrementum prestare dignetur, nec desit qui loco et tempore [642 1Kb] sequentia eius gesta tradat annalibus et ad cognitionem [643 1Kb] transire faciat posterorum. [644 1Kb] .



CONTINUATIO ALTERA.

 1 [645 1Kb] . Post dommum Bertrannum felicis memorie sublimatus est in episcopum Metensem domnus Conrardus , uir quidem [646 1Kb] strenuus, ex Teuthonicorum progenie ortum ducens, clarus sanguine, sed nobilior moribus et uirtute, et inter principes imperii uenustate personali et corporis elegantia decoratus. Hic etiam Spirensis episcopus et imperialis aule cancellarius, negotia imperii tamquam prudens et fidelis dispensator, discretione animi fidelitatem ipsius comitante, adeo procurauit, quod in talento sibi credito pigre non dormiens sed sollicite uigilans, domino suo plenam de eo potuit reddere rationem, in requiem domini sui cum gaudio ingressurus. Ipse equidem decorem domus Domini et locum habitationis eius diligens, Metensem ecclesiam exquisitis  ornamentis decorauit; in uilla de uico, que [647 1Kb] tunc firmitatis alicuius munimine minime claudebatur, castrum nobile murorum et turrium [648 1Kb] altitudine firmauit. Et licet ad negotia imperii sibi commissa pro maxima parte temporis traheretur, nec posset in Metensi dyocesi nisi raro et modice suam presentiam exibere, tamen in eius absentia [649 1Kb] fama probitatis prouidentie et uirtutis eius militante, terram episcopatus Metensis contra fortes et potentes uiriliter protexit et defendit tamquam presens, et rebellium uiolentiam cum armis tum prudentia sagaciter refrenauit. Anno igitur pontificatus sui 12 uitam feliciter finiuit  et in choro Spirensis [650 1Kb] ecclesie est sepultus [651 1Kb] .

2 [652 1Kb] . Huic successit frater domini Asperi-montis  dominus Iohannes, quem clari sanguinis  generositas decorabat exterius et morum grauitas interius illustrabat. Qui cum esset in flore iuuentutis sue constitutus, citra annos qui in electionibus episcoporum requiruntur, immaculata eius uita defectum etatis in eo plenius supplente [653 1Kb] , cleri concordia et leticia populi pariter accedente, assumptus est in episcopum uirdunensem  . Ubi de die in diem de bono in bonum proficiens, sic continuauit et auxit sue famam bonitatis, quod ex merito sue bonitatis [654 1Kb] atque actionis in Metensem episcopum unanimiter est translatus. O uirum ineffabilem, qui lorica iusticie indutus, clypeo continentie munitus, galea patientie protectus, et armis uirtutum circumdatus, uultus sui gratia pascebat se uidentes, mellita uerborum suorum modestia recreabat audientes, humilibus  aderat simplicitate columbina [655 1Kb] , maioribus serpentina astutia adsistebat, et tirannis feritate leonina [656 1Kb] resistebat. Cum autem in negotiis Metensis ecclesie assidue uigilaret, illustris comes de Daubore [657 1Kb]  uiam uniuerse carnis est ingressus . Cuius filia  , que heres unica in hereditate paterna successerat, ab ipso episcopo instanter postulauit, ut feodum sibi redderet, quod pater suus de Metensi episcopo tenuerat; quod episcopus sibi reddidit non sine multorum nobilium supplicatione et rogatu, ea tamen conditione adiecta, quod, si ipsam sine herede proprii corporis mori contingeret, feodum ipsum ad Metensem ecclesiam pleno iure rediret, conditione [658 1Kb] eadem sigillis autenticis communita et [659 1Kb] fide testium pariter roborata. Sed, cum eadem comitissa sine herede proprii corporis occulto  quidem Dei iudicio decessisset , dominus Walterus dux de Lembore [660 1Kb] , comes Lucelburgensis, et multi alii nobiles et potentiores de imperio, consanguinei eius et fautores, castra que erant de feodo predicto cum eorum pertinentiis nequiter sasierunt [661 1Kb] , ea sue ditioni usurpare et retinere in perpetuum [662 1Kb] contra debitum conditionis predicte molientes. Quibus episcopus, qui uirilem et fortem gerebat animum, qui nec extollebatur in prosperis nec deprimebatur in aduersis, prudentia [663 1Kb] suam concomitante potentiam [664 1Kb] , potenter resistens et patenter, in longo guerrarum discrimine, in armorum strepitu et laberinto [665 1Kb] expensarum tam diu indefesse insudauit, quod diuina prouidentia, que in sui dispositione non fallitur, rei exitum prosperauit. Nam  idem episcopus comitatum Metensem et quatuor castra nobilia, Saraborc [666 1Kb] uidelicet, Albam  , Truquestein [667 1Kb] et Herrestein  que erant de feodo predicto, cum suis appendiciis adquisiuit et Metensi ecclesie perpetuo contulit possidenda . In quorum adquisitione, ut de castrorum fortitudine et amenitate locorum taceatur, prouentus episcopatus sui duplicauit; et insuper aduocatiam [668 1Kb] de Marsal, in qua multo plus habebat aduocatus quam dominus, pro quibusdam uineis, que erant modici ualoris in respectu, permutauit; in quo etiam conditionem ecclesie sue fecit admodum meliorem. Cum uero hec sibi prospare successissent et iam locus esset tranquillitatis [669 1Kb] et pacis, inimicus homo seminauit zizaniam, ac inter ipsum et ciues  suos Metenses pestem discordie suscitauit [670 1Kb] . Ciues quidem predicti, de quorum adipe processit iniquitas, eleuati superbia, uillam episcopi que Castel [671 1Kb] dicitur  ante Metim combusserunt, clericum unum excecauerunt, et multas alias irrogarunt iniurias, quas longum esset litterarum memorie commendare. Quod episcopus [672 1Kb] cum dissimulare non posset, competenti monitione premissa, ciues excommunicauit et manum in eos aggrauando, ciuitatem ecclesiastico supposuit interdicto; et demum ciuitatem exiens, in monte [673 1Kb] castri dicti Saint-Germain, quod ante Metim firmauerat [674 1Kb]  , se recepit: sed et post ipsum laudabilis et robusta de Porta-salis [675 1Kb] parentela expulsa fuit a ciuitate, propter  ciuile odium quod latebat inter ciues, et maxime quia ipsa parentela ipsi episcopo in iure suo fideliter aderat et ei laudabiliter adherebat; ita quod in ciuitate nec unus quidem de parentela illa et sibi adherentibus remansit, sed omnes inde exierunt et  se in dicto castro receperunt, domibus eorum funditus dirutis [676 1Kb] et bonis omnibus [677 1Kb] suis que in ciuitate reliquerant confiscatis . Cum uero idem episcopus dictorum ciuium malitiam per spiritualem gladium [678 1Kb] refrenare non posset, inuocauit auxilium brachii secularis, ducem uidelicet Lotharingie et comitem [679 1Kb] Barrensem, fideles suos, quos cum iure fidelitatis, qua sibi tenebantur, in auxilium suum contra ciues Metentes confederationis [680 1Kb] uinculo et interpositione iuramenti, quia triplex [681 1Kb] funiculus difficile rumpitur, colligauit  . Sed quoniam nusquam tuta fides, fratrum quoque gratia rara est, dicti nobiles, corrupti etiam pecunia, que ipsos uidentes sepius excecat, non solum episcopum ipsum, quem fouere debebant, non sine nota proditionis  reliquerunt, uerum etiam eidem se opponere presumpserunt; et durante inter eos per triennium guerrarum [682 1Kb] discrimine, dicti nobiles et commune Metense cum eis parentelam [683 1Kb] predictam in castro predicto ex improuiso obsederunt . Quo audito episcopus, constante [684 1Kb] constantior, fide firmus cum Habraham, sapientia Salomonis non indoctus [685 1Kb] pacientie [686 1Kb] Iob non expers, spe [687 1Kb] Symeonis suffultus [688 1Kb] , quem quidam [689 1Kb] de fidelibus suis clericis et laicis reliquerant---cum [690 1Kb] fratrem suum secum non haberet, qui in Franciam [691 1Kb] se transtulerat ut cum armatorum potentia rediturus fratri suo subueniret, et episcopus uirdunensis, consanguineus suus, qui sibi libenter in manu potenti affuisset, ad ipsum peruenire non posset---cum,  fortuna in tantum sibi nouercante, potuisset alius in eclipsim desperationis incidisse, ita ut de resurrectione ipsius nulla spes haberetur: uir idem resumens uires animi, in Teuthoniam [692 1Kb] ad gentes extraneas se conuertit, ubi illustrium uirorum [693 1Kb] de Eurestein et de Dabore comitum et aliorum multorum nobilium, qui in habenda milicia potentes erant, auxilium implorauit. Qui sibi cum prece tum [694 1Kb] precio unanimiter adherentes, collecto magno exercitu ipsum sunt secuti, et in tantum processerunt, quod se super Moselle fluuium receperunt. Quibusdam igitur de suis laudantibus, ut illa nocte fluuium non transirent, nec permitteret episcopus, longo itinere fatigatos laborare ulterius transeundo illa nocte, sed  procrastinaret transitum et daret requiem hominibus et iumentis: idem, qui plus suo quam aliorum sensu et ingenio regebatur, plus sibimet [695 1Kb] ipsi credens quam aliis, licet aduersarii sui pro certo tenerent quod Mosellam de cetero non transiret,  Moselle fluuium, qui tunc plenis [696 1Kb] erat alueis, cum exercitu copioso in admirationem multorum transuadauit, ita quod nec unus quidem remansit qui fluuium non transiret. Mira res! Si enim illa nocte non transissent, sic excreuit fluuius nocte ipsa, quod in mane nullo modo transire potuissent; et sic illi qui in castro obsessi erant, quorum sanguinem conciues [697 1Kb] sui seuiter [698 1Kb] siciebant, cum plus quam per octo dies succursum expectare non possent, mortis periculo subderentur. Sed Saluator, qui omnes homines uult saluos fieri et neminem uult perire, dedit episcopo uoluntatem transeundi, et transiit [699 1Kb] , terrasque dictorum nobilium ingressus, ponens in Domino anchoram sue spei, elegit potius, se et suos committere Martis  discrimini, quam ius ecclesie sue relinquere indefensum et amicos suos obsessos mortis periculo subiacere. Et, cum in medio terrarum ducis et comitis, quibus etiam commune ciuium Metensium aderat, paratus esset confligere cum eisdem, et cum [700 1Kb] iam starent hinc inde castrorum acies terribiliter ordinate: processit in medio uenerabilis episcopus Tullensis, genu flexo supplicans exorans et suadens Metensi episcopo, ut reciperet uerba pacis. Idem igitur episcopus illi parentele compatiens, tamquam fidelitatis illorum, quam erga dominos suos studio deuotionis ab antiquo exercueraxt, nec inmemor nec ingratus, pietate  ipsorum ductus, ut eos posset sine periculo corporum et rerum liberare, quibus redemptio seu liberatio  alias quam ipso mediante non patebat, et quia dubii sunt euentus bellorum, elegit in eorum liberationem certitudinem compositionis et pacis. Et sic ipse, quem suorum mouebat pietas, et aduersarii sui, in quos timor tremorque repente irruerant, pestem guerre [701 1Kb] grauissimam [702 1Kb] pace leta et laudabili [703 1Kb] concordia, mediante Tullensi episcopo, profusis multorum lacrimis, confuso humani generis inimico, terminarunt. Idemque episcopus fidelis [704 1Kb] et robusta et constans de Porta-salis parentela cum gaudio ad propria sunt reuersi [705 1Kb] . Quinto decimo autem episcopatus sui anno 1238, presidente domino Innocentio papa quarto [706 1Kb] , ac domino Friderico, filio domini Henrici imperatoris,  regnante, uitam feliciter consummauit. Et sepultus est in choro maioris ecclesie Metensis [707 1Kb] .


Huius  enim fuerat, quod habent hec [708 1Kb] tempora raro,
Mitis uita, manus munda, pudica caro.

 3. Post hunc in uinea Domini Metensis ecclesie concorditer enituit fecunda plantatio, propagatus indigena, reuerendus pater Iacobus Metensis episcopus , de regali prosapia, frater nobilis uiri quondam Mathei [709 1Kb] ducis Lothoringie, ex patre Ferrico quondam duce Lothoringie de sorore comitis Barrensis procreatus. Qui episcopus de nobili progenie, preclarior uirtutibus et moribus prefulgebat; in quo quicquid uirtutes desiderant confluebat, uidelicet pacis amicitia, pudicitie cupiditas, in potentia strenuitas, in strenuitate claritas, benignitas, sapientia prudentiaque temperata, ac in eodem insita [710 1Kb] forma boni liuore carens elementa ligabat [et [711 1Kb] elementa coniunxit], uirtusque sanctitatis [712 1Kb] inserta resplenduit, pacis robore discordias  suffocando; imperturbatus perstiterat inter prospera et aduersa, morum ornamentis undique circumseptus [713 1Kb] . Cuius decorem [714 1Kb] uirtutum sol et luna mirabantur; cui regnanti concordia patrie [715 1Kb] totius applaudebat, quam in presenti, ipso semoto, plaga pestilentie non reliquit, cum non sit qui sanet uulnera patrie conturbate, aut qui iacenti concussoque dextram porrigat Miserantis [716 1Kb] . Metensis dyocesis, que sub eius umbra fuerat [717 1Kb] patrie robur fortitudinis, facta est per eius eclipsim uiribus imbecillis [718 1Kb] , ac procellis intumescentibus non modice conquassatur [719 1Kb] ; grexque dominicus iam fere apparet pastorali regimine destitutus, qui suo tempore flectens habenas [720 1Kb] circumadiacentium rerum, cuncta sub iuris regula  limitabat, et conatus cupiditatis infringens, eius morsus illicitos refrenabat; dum edificia queque sue dyocesis, diruta uetustate, sumptu mirabili uisus est undique reparare, uillas castra et castella debilia roborando nouaque construendo eandemque dyocesim quam plurimis adquisitis de nouo possessionibus decorando. Nam in oppido Saleborc [721 1Kb] , quod tempore predecessoris sui ardenti desiderio fuerat inchoatum [722 1Kb] , munitionibus insignibus, turribus et fossatis [723 1Kb] et murorum propugnaculis fortissimis consummauit, et de Alba, de Herrestein [724 1Kb] et de Drukestem [725 1Kb]  turres et muros in melius reparauit, nouas cisternas [726 1Kb] profundando; uillasque [727 1Kb] de uico et de Marsello [728 1Kb] adeo firmauit,  quod ab hostilibus insultibus [729 1Kb] non ualeant expugnari; ac circa uillam de Reimberuiler [730 1Kb]  , que sepibus erat circumdata, clausura murorum fortissimorum et uiginti quatuor altarum turrium decore circumfulsit, castrumque Spinalense et oppidum  magnis firmitatibus reparauit; et castrum de Conflans, quod fere corruerat uetustate consumptum, munitionibus turrium et murorum decorauit fossatisque profundis premuniuit. Insuper iuxta ueterem Homborc [731 1Kb] , speculam totius mundi, castrum de nouo construxit in cacumine cuiusdam montis [732 1Kb] deserti, quod Homborc [733 1Kb] adhuc nominatur, opere nimium sumptuoso et inestimabilibus expensis [734 1Kb] , ad totius episcopatus tuitionem; ubi militum, ciuium, incolarum et episcopi castra prefulgent ab inuicem separata, murorum altitudine et turrium fortitudine ac edificiorum decore insignita [735 1Kb] ; ubi de redditibus mense episcopalis seculares canonicos instituit  cum sufficientibus redditibus ad cultum diuini numinis deputatos   ; ipsumque oratorium [736 1Kb] stagnorum [737 1Kb] et molendinorum edificatione adornauit. Item in abbatiis Belli-prati et Saline-uallis [738 1Kb]  aliisque locis erexit innumerabilia edificia operibus sumptuosis. Insuper adquisiuit feodum de Albo-monte [739 1Kb]  reddibile cum suis [740 1Kb] appendiciis omnibus ab episcopo Metensi perpetuo possidendis. Preterea cum ecclesia direxisset aciem contra dominum Conrardum [741 1Kb] , filium [742 1Kb] Friderici imperatoris, post sententiam depositionis latam in eundem, idem dominus Iacobus cum manu potenti et brachio excelso ueniens [743 1Kb] in adiutorium [744 1Kb] ecclesie, per uirtutis sue ac militie fortitudinem et industriam dictum Conrardum [741 1Kb] mirifice fugauit et deuicit , impensis innumerabilibus non parcendo.  Item feodum de Maurimont [745 1Kb] cum appendiciis suis reddibile, et de Rukesinges [746 1Kb] reddibile cum appendiciis suis, et feodum de Habondanges [747 1Kb] cum  appendiciis suis episcopatui reddibile ab illustri uiro Th. [748 1Kb] comite dicto Saberto [749 1Kb] , in perpetuum adquisiuit. Item ab illustri uiro domino Henrico de Salmis feodum de Pierepercie [750 1Kb]  cum appendiciis suis et reddibile, et [751 1Kb] feodum de Salmis cum appendiciis suis et reddibile cum homagiis adquisiuit. Item a domino Th. de Creincort [752 1Kb] adquisiuit Demes [753 1Kb]  cum appendiciis suis. Et a domino Werrico [754 1Kb] dicto le uogien partem sue aduocatie de ualle-de-Faus. Item [755 1Kb] a domino Petro, filio domini Petri quondam militis de Nouocastro, aduocatiam de Castris ante Metim  . Item adquisiuit ab aduocato [756 1Kb] Metensi [757 1Kb] aduocatiam Metensem. Item cum discordia fuisset [758 1Kb] inter ipsum et F.  ducem Lothoringie, nepotem  suum, super eo quod ipse petebat ab ipso duce partem sue hereditatis, ex parte patris et matris sibi prouenientem, tandem per pacem obtinuit, retinuit et habuit quicquid [759 1Kb] idem dux habebat apud Marsellum [760 1Kb] et apud uicum et apud Remereiuille [761 1Kb] et apud Corbesal  et apud Gellancort [762 1Kb] et apud Remberuiller [763 1Kb] et apud Sorneuille [764 1Kb] et apud uilleinnes [765 1Kb] et apud Bissoncort , sicut in litteris super [766 1Kb] hoc confectis plenius continetur  . Que omnia per predictam pacem adquisita [767 1Kb] , idem episcopus contulit episcopatui Metensi , sicut plenius in litteris suis continetur  . Qui tam in temporalibus quam in spiritualibus uiginti duorum annorum curriculis circumspecte gubernans dyocesim, post hec feliciter triumphans in Domino,  cum patribus obdormiuit. Actum anno Domini [768 1Kb] 1260, mense Septembri [769 1Kb] , Alexandro papa Iu [770 1Kb] in summo pontificatu presidente [771 1Kb] .



CONTINUATIO TERTIA.


 1 [772 1Kb] . Huic successit in episcopatu Metensi ex illustri prosapia ortus et eiusdem sanguine uenerabilis Philippus de Florehenges, mitis et humilis corde et statura corporis commendandus .

2 [773 1Kb] . Post hunc in sede eadem pontificali uir  generosus carne et animo Guillelmus de Triegnel  , uir fidelis et prudens, honorifice sublimatur. Migranteque eius anima ex hoc mundo, corpus [774 1Kb] eius in ecclesia fratrum Predicatorum Cathalaunensium [775 1Kb] sepulture deuotissime commendatur .

 3 [776 1Kb] . Huic successit in cathedra Laurentius, uir animosus, expeditus et admodum litteratus, utpote qui prius summi pontificis fuerat notarius; institutus fuit etiam egregius predicator .

4. [777 1Kb] Assumptus post hunc ad eandem ex preclaro genere, utpote [778 1Kb] filius comitis Flandrensis, dominus Iohannes, aspectu decorus, uerbo placidus, paulo ante licentiatus Parisius in decretis; qui postmodum ad Leodiensem ecclesiam est translatus .

5 [779 1Kb] . Ipsi eidem ecclesie Metensi desolate post hec per sedem apostolicam misericorditer est prouisum de uiro illustri genere, fratre comitis Hanonie, domino Borchardo [780 1Kb] , uiro inquam famoso, prouido et expedito ac sufficienter [781 1Kb] litterato . Qui  quot et quanta tam ipse quam quatuor uenerabiles statim dicti pro ecclesie ipsius re tuenda pertulerint, queue sibi bona, licet cum aliquo suorum et suo grauamine, acquisierint, in posterum permansura modernorum tempora manifestant et sunt perpetue memorie commendanda. Poterunt autem suo tempore secundum exigentiam meritorum cum aliis  diffusius annotari, cum laudis oportunitas ad portum uenerit oportunum. Sedit annis 13, de multis suis hostibus strenue triumphando. Sed et Gorziense monasterium uisus est per sedem apostolicam Metensi episcopatui incorporare. Huius etiam temporibus anno scilicet 11 et 12 , inaudita caristia et in ultimo tanta copia uini fuit, ut pro tribus solidis cum dimidio modius haberetur, qui prius, uineis in hyeme congelatis, uendebatur 26, ita ut pro tribus solidis infra unum mensem haberetur [782 1Kb] unus modius uini, ut pro una quarta bladi et pro uno modio uini haberetur [783 1Kb] . Fuit etiam ipso 13 anno tanta pluuiarum inundantia, ut colles et domus multe ruerent et ipsi montes horride finderentur. Obiit autem anno Domini 1296, pridie  Kalend. Decembris, et ingressu chori maioris Metensis ecclesie est sepultus, qui ad eamdem ecclesiam ordinatione summi pontificis, ut superius dictum est, in episcopum est transmissus anno Domini 1283; cuius anima per Dei misericordiam requiescat in pace. Amen.




ANNO DOMINI MCXIX
PLACIDUS CeNOBII NONANTULANI ORDINIS S. BENEDICTI PRIOR POSTEA IGNOTAE SEDIS EPISCOPUS





LIBER DE HONORE ECCLESIAE






MONITUM.


 Placidi Nonantulani nemo antiquorum auctorum qui de scriptoribus ecclesiasticis egerunt, meminit, nisi solus Anonymus Mellicensis, in Appendice Bibliothece Benedictino-Mauriane primum a nobis euulgatus, cuius capite 115 De scrip. Eccl. hec uerba sunt: Placidus cenobii Nonantulani prior scribit contra inuestituras et iniquam potestatem quarti Heinrici. Quibus uerbis sine dubio hoc ipsum Placidi opus, illustre sane ac egregium, quod hic ex ms. codice inclyti monasterii Gottwicensis sexcentorum annorum in lucem expromimus, innuit et commonstrat. Neque enim aliud in eo Placidus agit quam ut profanos  magistratus a sacrarum dignitatum et munerum collatione ac ordinatione quam longissime arceat, persuadeatque nichil secularibus principibus in Domini sanctuarium licere, que modestia et integritas sanctissimis quibusque principibus chara semper et solemnis fuit. Sed ipsum Placidum audire iuuat in prologo, ex cuius oratione et occasionem scripti libri, et totius simul operis argumentum discemus. Opus ipsum in codice Gottwicensi in CLXuIII capitula dispescitur, cum tabula seu index libro prefixus CLXXI spondeat: nec lemmata capitulorum in indice descripta cum lemmatibus capitulorum in contextu et serie libri ubique conueniunt, ut constat ex capp. 2, 29, 30, 31, 32, 33, 34, usque ad 42, in quo iterum ad uerbum conueniunt: que capitulorum et lemmatum diuersitas a librario, non satis caute libri contextum incidentis, nec indicem operi premissum diligenter consulentis forte profecta est. Res facilis exploratu esset, si liber Placidi in bibliotheca Petrensi adhuc exstaret, ubi olim exstitisse discimus ex catalogo librorum monasterii S. Petri ante quingentos annos conscripto, in quo sic quedam uolumina recensentur: Iosephus De excidio Ierosolymorum. Hilarius super Psalterium. Collationes Patrum in duobus uoluminibus. Canones Magontini. Honorius De imagine mundi. Origenes De singularitate clericorum. Cantica Canticorum. Passio S. Pauli apostoli. uita Aegidii, Passio S. Antonini M. in uno uel. Leges Longobardorum. Beda super Actus apostolorum. Cosmographia. Capitula canonum Grecorum. Regula S. Benedicti. Placidus De honore Ecclesie, etc. uerum hic posterior codex tota bibliotheca a nobis perquisitus nusquam comparuit. Igitur aliud manu exaratum exemplum aliunde exspectandum est, ut, unde hec in Placidi opere capitulorum et lemmatum perturbatio exorta sit, pernoscatur. Iam uero, ut ad ipsum Placidum reuertamur, is non solum Nonantulani monasterii prior fuit, ut Anonymus Mellicensis notauit, sed etiam episcopus, ut ex capp. 82 et 83 discimus, tametsi nec ex Ferd. Ughelli Italia Sacra nec aliunde nobis expiscari licuerit, quam sedem sua uirtute et doctrina, nequaquam uulgari, ornauerit. Certiora de eius etate, qua floruerit, uel hic ipse De honore Ecclesie liber suppetit. Nam cap. 53 ita diserte Placidus loquitur: Sciebant itaque sancti Patres quia, si noui aliquid emergeret, Deus, qui in cordibus electorum esset suorum, ipse consilium daret. Quod uerum esse testatur concilium sanctorum Patrum moderno tempore, anno uidelicet ab Incarnatione Domini millesimo septuagesimo octauo in urbe Roma sub sancte memorie Gregorio uII, uniuersali papa secundum antiquam et ecclesiasticam consuetudinem uenerabiliter celebratum, etc. Et cap. 117, postquam narrasset, dici, dominum papam Paschalem II, ui coactum, compassione uidelicet suorum fratrum et filiorum, quos male tractari uidebat, prebuisse assensum ut priuilegio concesso hoc permiserit, ut episcopus non consecretur, nisi a regibus annulo et baculo inuestiatur, et papa non sine permissu regis pastorem non eligat, etc., subiungit et tanquam sibi presentem ita exhortatur Paschalem: Non igitur sanctus papa hoc obseruare debet, sed magis studiosissime emendare, imitans beatissimi Patris sui, apostoli Petri fidem, cuius uicem per gratiam DEI in sancta Ecclesia obtinet, qui quod timide negauit, cum magna cordis dilectione emendare studuit. Ex quibus perspicuum est Placidum sub pontificatu Gregorii uII, Urbani II et Paschalis itidem II scripsisse, quarum ultimus ab anno 1099 usque ad 1118, Ecclesie prefuit. Hec, nec plura de Placido Nonantulano, cuius insigne opus deinceps uiri docti reuerendissimo et perillustri domino Godefrido Besselio, amplissimo et doctissimo abbati Gottwicensi debebunt, qui, repetitis precibus et epistolis nostris commotus, tandem codicem Mellicium benigne transmisit, ex quo illud, festinatis operis, octo circiter aut decem dierum spatio exscripsimus.



INCIPIT PROLOGUS IN LIBRUM DE HONORE ECCLESIAE.


 uerbum et sapientia Dei Patris, Dominus noster iehsu Christus, qui pro Ecclesia sua saluanda de celis descendere dignatus est, eam gratia sui Spiritus confirmare et contra omnes hereses lumine uere sapientie semper illustrare dignatur. Inde est, quod etiam nostris diebus contra peruersi dogmatis defensores eam armare et munire, non solum eiusdem sancti Spiritus gratia, uerum etiam et doctrinis, tam ueteris quam Noui Testamenti, et sanctorum Catholicorum dictis dignatus est. Dicebant enim quidam: Ecclesia spiritualis est, et ideo nichil ei terrenarum rerum pertinet, nisi locus tantum, qui consueto nomine ecclesia dicitur. Si quid autem terrenarum rerum desiderant qui ei seruiunt, iure Ecclesie obtinere non possunt. Nisi enim nos dederimus, episcopi uel clerici  nil possidere possunt, exceptis his que altari inferuntur, et decimis et primitiis; nam alie possessiones nostre sunt. Igitur episcopatus et abbatius qui desiderant, aut per nos obtineant, aut nequaquam nostra  possideant. Si uero solummodo decimis et primitiis, et oblationibus que sibi ad altare inferuntur, contenti esse uoluerint, eorum in uoluntate pendeat; sin autem que olim data sunt Ecclesie habere desiderant, per nos obtineant. Quam rationem omnes Catholici abhorrentes, utpote donis sancti Spiritus contrariam, qui non solum spiritualia, sed etiam corporalia Ecclesie sue donare dignatur, et per se hec episcopos habere uult, ut qui consecratus est, tam paruas quam magnas possessiones, que Deo sanctificate sunt, in potestate habeat, se contra tantam impietatem diuinis uerbis armare curarunt. Tunc etiam ego, omnium Christianorum ultimus, sententias sanctorum Patrum colligere studens, libellum paruulum pro honore et defensione sancte matris Ecclesie catholice  edidi, in quo prius de primatu sancti Petri super omnem Ecclesiam loquens, consequenter quid sit Ecclesia, et quanti pretii apud Deum habeatur exposui. Deinde adnectere curaui quia non solum spiritualibus,  sed etiam corporalibus donis sancta Ecclesia honoranda est, ideoque recte facere eos qui sui iuris aliquid ei donantes, uice Christi eam honorant. Quod confirmantes probamus, quia quod Ecclesie tribuitur, Christo utique donatur; quod autem Ecclesie est, in potestate presulum debere consistere, sanctorum Patrum dictis probantes, pastores ei non ab aliqua potestate terrena, sed electione communi clericorum et laicorum decerni docuimus. Quam electionem iudicio episcoporum firmari oportere monstrauimus, nichilque sanctam Ecclesiam regibus debere, nisi tantum tributum persoluere. Ubi etiam adnectentes de rebus Ecclesie non auferendis, probamus sacrilegos esse, qui, quod Ecclesie donatum est, ei auferre non timent. Ubi etiam et de inuestitura Ecclesiarum,  a quibus fieri debeat, demonstrantes, utrum non sui ordinis uiro aliquis episcoporum Ecclesias subdere debeat luce clarius demonstrare curamus. Quod uero sanctus Adrianus uel alii sancti pontifices dicuntur huic rei assensum dedisse, si uerum est, quomodo intelligendum sit docentes, hac occasione contra ius diuinum fieri non debere monstrauimus. Que omnia testimoniis ueteris et Noui Testamenti probantes etiam auctoritate canonum et sanctorum Patrum dictis firmare curauimus. Quibus uerbis  exempla sanctorum, qui pro iustitia mori maluerunt quam flecti, adnectentes, paucis admonere curamus, ut presentem pro amore Dei et eius Ecclesie uitam despicientes, mori non timeamus, certi quia pro amore sancte Ecclesie qui moritur, pro Christo utique, qui pro ea propriam animam posuit, mori probatur. Pro eo autem qui mortuus fuerit, in eternum uiuet. Hec autem omnia testimoniis, ut diximus, tam ueteris quam Noui Testamenti, et sanctorum Patrum dictis probantes, ubi iustum uisum est, his sacratissimis uerbis, quasi de medio petrarum dantes uocem, etiam nostri aliquid uerbo duntaxat, non sensu addere studuimus. Ex quo autem doctore uerba protulimus, eius et nomen et librum deforis adnotauimus. Nostra uero, que nobis gratia diuina collata sunt, ex ratione  esse signauimus. Pro quibus omnibus non ab hominibus, sed a Christo Domino, qui pro calice aque frigide se mercedem donaturum promisit, in celesti regno misericordiam exspectantes, caritatem Spiritus sancti exoramus, ut labor noster in defensione et honore sancte matris Ecclesie catholice, in imitatione antiquorum Patrum sanctis presentis temporis presulibus, et omnibus orthodoxis inanis non sit, sed corroborante nos gratia Spiritus sancti mala respuamus, que uero bona sunt, firmissime retineamus. Amen.



CAPITULA LIBRI.

     I. Dominum nostrum Iesum Christum specialius beato Petro sanctam Ecclesiam commendasse.
    II. Quid sit Ecclesia.
    III. Quod sancta Ecclesia sponsa Christi sit.
    Iu. Quod Christus caput Ecclesie et sancta Ecclesia corpus Christi sit.
    u. Quod honor sancte Ecclesie honor Christi sit.
    uI. Quod sancta Ecclesia non solum in spiritualibus, sed etiam in corporalibus rebus intelligatur.
    uII. De possessione Ecclesie.
    uIII. De eadem re.
    IX. Item de eadem re.
    X. Quod uotum Deo sit per omnia soluendum.
    XI. Ut laici ecclesiastica non disponant.
     XII. Que pena maneat eis qui ecclesiasticas res inuadunt.
    XIII. Quod excommunicandus sit, qui ecclesiasticas res inuadit.
    XIu. Quid sit proprium sacerdotum et populorum.
    Xu. De eo ut potestates terrene non inuediant euiscopos.
    XuI. De eo quia principes sub disciplina fidei retinentur.
    XuII. De imperatoria lege.
    XuIII. Quomodo intelligendum sit: »Reddite que sunt Cesaris, Cesari, et que sunt Dei, Deo.«
     XIX. Admonitio ex uerbis S. Ambrosii.
    XX. Item confirmatio eiusdem rei.
    XXI. De episcopis, a quibus ordinari precipiantur.
    XXII. Ad quos proprie electio sacerdotum pertineat.
    XXIII. De eo quia illi, qui contra canones ordinantur, episcopi non sunt habendi.
    XXIu. De eo quia electio pontificis imperatori minime pertinet.
    XXu. De eo quia concordia omnium in electione requiritur.
    XXuI. De eadem re.
    XXuII. De eo quia sacri canones imperatoribus electiones episcoporum non tribuunt
     XXuIII. Electus pastor quid regendum susceperit.
    XXIX. Omnium Ecclesiarum rerum curam ad episcopum proprie pertinere.
    XXX. Ut curam ecclesiasticarum rerum episcopus habeat.
    XXXI. Quod episcopus ecclesiasticarum rerum pro dispensatione pauperum habeat potestatem.
    XXXII. Quod episcopi ecclesiasticas res in potestate sua habere debeant.
    XXXIII. Quia Ecclesia et terrenas res habere debeat.
     XXXIu. Quod res ecclesiastice ad laicos disponende non respiciant.
    XXXu. De eadem re.
    XXXuI. Admonitio, ut he sententie bene intelligantur.
    XXXuII. Synodale decretum sancti Symmachi pape de laicis, qui per se Ecclesiam ordinare desiderant.
    XXXuIII. De eo quia ab electione pontificum non segregantur principes, sed a dominatione.
    XXXIX. Que sit canonica episcoporum electio.
    XL. De eadem re
    XLI. Non licere imperatoribus episcopos in Ecclesiam introducere.
    XLII. Quod non debeant officia ecclesiastica pecuniis  obtineri.
    XLIII. De eo quia gratia Dei etiam terrena nobis donat.
    XLIu. De possessione ecclesie.
    XLu. De oblationibus parochiarum.
    XLuI. Quod portiones de redditibus ecclesie fieri debeant.
    XLuII. Quod non debeat unquam ecclesie tolli quod semel ei donatum est.
    XLuIII. De rebus terrenis Christo donandis.
    XLIX. De his qui ea que sunt ecclesie donata auferunt.
    L. Ut omnes ecclesie, cum omnibus que possident, in episcopi potestate sint.
     LI. Ea que sunt clericorum, ad eas ecclesias pertinere in quibus titulantur.
    LII. De eo quia omnia que Deo offeruntur oblationes appellantur.
    LIII. Quantum mali sit res ecclesie tollere.
    LIu. Ecclesiasticas res dona Dei esse.
    Lu. Quare antiqui Patres nominatim non contradixerint inuestituras Ecclesiarum a laicis fieri.
    LuI. Ut laici ecclesias nullo modo inuestire audeant.
    LuII. Quia graue scelus est laicos baculo uel annulo ecclesias inuestire.
    LuIII. Contra eos qui dicunt ideo nos hoc docere, ut regni honor minuatur.
    LIX. Ut nostri temporis ueri imperatores sequi  dignentur exemplum magni Constantini imp.
    LX. Exemplum magne humilitatis Constantini imp.
    LXI. Exemplum uere humilitatis ualentiniani imp. et de electione S. Ambrosii.
    LXII. De eo quia S. Ambrosius Theodosium imp. excommunicauit.
    LXIII. De Marciano imp.
    LXIu. Exemplum obedientie Caroli imp.
    LXu. Ubi Carolus imperator, unde ab Apostolico admonitus fuerat, emendare promittit.
    LXuI. De eadem re.
    LXuII. De eadem re.
    LXuIII. Admonitio imperatorum, ut sequantur precedentium imperatorum exempla.
     LXIX. Quare sanctus Adrianus inuestiri Ecclesias permittere imperatoribus potuit.
    LXX. De inuestitura, quid significet et quam graue scelus sit sanctuarium Dei inuestiri uelle.
    LXXI. Quia inuestitura ecclesiarum fieri non debeat.
    LXXII. Romano pontifici summo studio procurandum est ut sanctorum instituta seruentur.
    LXXIII. De eo quia de terrenis, que ecclesia possidet, non debet iuri imperatorum addici.
    LXXIu. De eo quia pastores non tantum animarum, sed etiam corporum curam agere debeant.
    LXXu. Nullum episcoporum debere aliquam ecclesiam laicis subdere.
    LXXuI. Exempla, quibus probatur sanctam Ecclesiam  Romanam maiores Dei ecclesias semper ordinasse.
    LXXuII. De excommunicatione et zizaniis.
    LXXuIII. Quia Dominus ipse excommunicationem precepit, et quid intersit inter excommunicare et eradicare.
    LXXIX. De excommunicatione, qua intentione fieri debeat.
    LXXX. Non posse episcopum uices suas in ecclesiasticis rebus laicis tribuere.
    LXXXI. Contra adolatores, qui contra canones auctoritatem dare contendunt.
    LXXXII. Utrum alicui pro honore terreno ecclesiam ordinare concedendum sit.
     LXXXIII. Contra eos qui ideo putant iuste imperatores ecclesias inuestire, quia nonnulli antiquorum, qui inuestiti sunt, sancti fuerunt.
    LXXXIu. uera et certa comprobatio, quia, sicut Simoniacus est ille qui per auaritiam pecuniarum ordinatur, ita et ille qui per auaritiam sublimatur, Simoniacus certissime comprobetur.
    LXXXu. Quanta gloria et honore digni sint sacerdotes.
    LXXXuI. uera comprobatio, quia Simoniacus est qui officia ecclesiastica a laicis accipit.
    LXXXuII. Quia graue sacrilegium sit auferre Ecclesie que ei donata sunt.
    LXXXuIII. Quod episcopi uices apostolorum in Ecclesia habeant.
     LXXXIX. De temporali uirtute sancte matris Ecclesie.
    XC. De officiis ecclesiasticis non uendendis.
    XCI. De honore quem sacerdotibus imperatores exhibere debent.
    XCII. De eo quia regnum terrenum de honore sancte Ecclesie creuit.
    XCIII. Contra eos, qui dicunt: Tanta donantur Ecclesie, ut regno uix pauca remaneant.
    XCIu. Quo ordine, sanctis canonibus non contrario, sacerdotium et regnum concordare possint.
    XCu. De districtione regum contra Simoniacam heresim.
    XCuI. De eo quia priuata lex communem legem facere non potest.
     XCuII. Quia gratia, nisi gratis accipiatur, gratia non est.
    XCuIII. De eo, quia Simoniaci peiores sunt quam Ariani.
    XCIX. De eo quia regnum terrenum sancte Ecclesie seruire debet.
    C. Qua in re potestatem in Ecclesia terreni Principes habere debeant.
    CI. De Gregorio uII papa.
    CII. Quam pure et sancte ecclesiastica officia tractari debeant.
    CIII. Quomodo Adrianus papa anathematizauit principes electioni presulum se immiscentes.
    CIu. Quare permissum sit imperatoribus ecclesias inuestire?
     Cu. Qualiter electio pastoris canonice facienda sit?
    CuI. Non debere eligi archiepiscopum sine iussu uel scientia uicariorum domini pape.
    CuII. Quod ex iactantia cordis desiderium primatus nascatur.
    CuIII. Quod clerus et plebs saceraotem sibi eligere debeant.
    CIX. Quod non sint ueri episcopi qui per ambitionem ordinantur.
    CX. De eo quia humiles ad sacrum ordinem prouehendi sunt.
    CXI. Ut personarum acceptio in sacris honoribus dandis non fiat.
    CXII. Quam graue sit aliqua fraudulentia sacrum ordinem temerare.
     CXIII. Quia difficile bono exitu consummantur que male inchoata sunt.
    CXIu. Ad hec [f. Quod hec] sacra uerba demonstrent.
    CXu. Quam graue sit, prerogatiuam sacerdotii ambitione querere, et qua penitentia illi subueniatur.
    CXuI. De principibus sancte Ecclesie catholice.
    CXuII. De eo quia consuetudo, que temporibus S. Gregorii Romane Ecclesie inerat, non preiudicat canonice rationi.
    CXuIII. Exemplum de uita S. Martini, ubi ostenditur quantam reuerentiam terreni principes  etiam in terrenis rebus sacerdotibus habere debent.
    CXIX. Quanta mala de potestate laicorum in Ecclesia nata sint.
    CXX. Exhortatio, ut in bono quod inceptum est perseueretur, malum uero omnimodis emendetur, et de statere in ore piscis inuento.
    CXXI. De eo quod populus ad uoluntatem Dei implendam cogendus est.
    CXXII. De eo quia praua sententia emendanda est.
    CXXIII. Quia cum magno studio peruersis resistere debemus, et Deum magis timere quam hominem.
    CXXIu. De eadem re.
    CXXu. Item de eadem re.
     CXXuI. De eadem re.
    CXXuII. De eadem re.
    CXXuIII. De eadem re.
    CXXIX. Quia nichil pretiosius nobis debet esse quam ueritas.
    CXXX. Alios ab errore reuocandos.
    CXXXI. De eadem re.
    CXXXII. Quia pro amore Dei peruersorum odia contra nos excitare debemus.
    CXXXIII. Quia bonum sit emendare quod male protulimus.
    CXXXIu. Quid agendum sit, quando ita concludimur ut sine peccato euadere non possimus.
    CXXXu. De eadem re.
    CXXXuI. Non esse faciendum malum quod iuramento  promisimus.
    CXXXuII. De eo quia pro nostro honore maculam sacro ordini non debemus inferre.
    CXXXuIII. Quid agendum sit, quando turbatur Ecclesia.
    CXXXIX. De eo quia in praua sententia perseuerare non debemus
    CXL. Quia non solum nobis, sed etiam imperatori prestamus, si ei ad malum non consentimus.
    CXLI. De eo quia Ecclesia Dei, id est heredites Christi, imperatori tradi non debet.
    CXLII. Contra eos qui dicunt contra imperatorem nos facere, quia predicamus ecclesiasticas res sine eius inuestitura pastores possidere debere.
    CXLIII. Item confirmatio eiusdem sententie.
     CXLIu. Contra eos qui dicunt in potestate Romani pontificis esse ecclesias Dei imperatoribus tradere.
    CXLu. Sic ostenditur falsum esse quod quidam dicunt: Omnia terrena imperatoris sunt.
    CXLuI. De eo quia sacerdotes seditionem populi excitare non debent; si uero pro iustitia quam predicant excitata fuerit, non eis esse ascribendum.
    CXLuII. Exaggeratio huius sententie, et quam graue sit ecclesiam tradere.
    CXLuIII. De eo quia tam graues tentationes non uni homini, sed uniuerse Ecclesie fiant, et quia in diuinis nullum ius imperator habeat.
    CXLIX. Quam firmus in his sacris sententiis  B. Ambrosius fuerit.
    CL. Exhortatio, ut sic seruiatur imperatori, ut Deus non offendatur.
    CLI. De eo quia non tantum uasa altaris sacra sunt, sed etiam omnia que Deo offeruntur.
    CLII. De eadem re.
    CLIII. uera comprobatio, quia sicut minima, ita et maiora que Deo offeruntur, Ecclesie iure competant.
    CLIu. Contra eos qui dicunt: Terrena ecclesie imperatoris sunt, et nisi pastores de manu eius accipiant, ea habere non debent.
    CLu. Quia episcopi uel abbates per suos fideles de magnis possessionibus, quas possident, seruire imperatoribus debent.
     CLuI. Contra eos qui dicunt ideo imperatores Ecclesiam inuestire, quia sacrati sunt.
    CLuII. Contra eos qui dicunt: Spiritualia episcopis pertinent, secularia uero nequaquam.
    CLuIII. Constitutio Theodosii, imp.
    CLIX. Diuersa precepta legum, eadem firmantium que et sacri canones.
    CLX. Quid obseruandum sit in ordinatione episcopi.
    CLXI. Quia quod sanctis locis datum est, firmiter eis permanere debet.
    CLXII. Item de eadem re.
    CLXIII. De hereditate in nomine Christi relicta.
     CLXIu. De hereditate relicta martyribus.
    CLXu. Res episcopi in ius ecclesie legaliter deuenire.
    CLXuI. Res ecclesie firmiter permansuras.
    CLXuII. De episcopis, pro rebus ecclesie exactione non constringendis.
    CLXuIII. Quid agere debeat imperator, si commutare uoluerit cum ecclesia.
    CLXIX. De reuerentia imperatorum in clericos.
    CLXX. Exempla sanctorum, quibus pro ueritate usque ad mortem certare plenissime admonemur.
    CLXXI. Adhortatio, ut pro his sacris dogmatibus, Deo nos corroborante usque ad mortem certemus.





PLACIDI MONACHI LIBER DE HONORE ECCLESIAE.



CAPUT PRIMUM. Dominum nostrum Iesum Christum specialius beato Petro sanctam Ecclesiam commendasse.


Cunctis fidelibus liquet ouilis Dominici curam beato Petro apostolo ab ipso Domino commendatam. Nam cum resurrexisset a mortuis, et suis discipulis ueritatem sue resurrectionis, non solum uidendo, sed etiam conuescendo ostenderet, inter alia ait B. Petro: Simon Ioannis, diligis me plus his? Quo respondente: Tu scis, Domine, quia amo te, ait ei Dominus: Pasce oues meas. Hoc semel, hoc bis, hoc etiam tertio ei indicens, scilicet ut amore, quo eum se diligere fatebatur, in pascendis ouibus eius ostenderet. Cui etiam uadens ad passionem dixerat: Simon, ecce Satanas expetiuit uos, ut cribraret sicut  triticum; ego autem rogaui pro te, ut non deficiat fides tua; et tu aliquando conuersus confirma fratres tuos . Cui etiam antea dixerat: Tu es Petrus, et super hanc petram edificabo Ecclesiam meam . In quibus uerbis, ut omnibus sanctis doctoribus uerissime uisum est, specialis quedam prerogatiua in sancta Ecclesia custodienda beato Petro iniungitur. Et quamuis omnes apostoli pastores sint, presertim qui ab ipso Domino audierunt: uos estis lux mundi ; et iterum: Ego elegi uos de mundo, ut eatis, et fructum afferatis, et fructus uester maneat ; et iterum: Euntes, docete omnes gentes ; et rursum die resurrectionis eis apparens ait: Quorum remiseritis peccata, remittuntur eis ; Tamen propter unitatis uinculum acrius commendandum, specialius  B. Petro Ecclesie cura committitur.



CAP. II.---Quid sit Ecclesia.

Ecclesiam esse congregationem fidelium, uel potius  conuocationem, notissimum est. Unde B. Augustinus  ait: Dominus iehsu Christus edificat domum suam. Domus autem Dei est populus Dei, id est Ecclesia Dei. Quid est domus Dei? Templum Dei. Et quid dicit Apostolus: »Templum Dei sanctum est, quod estis uos .« Omnes autem fideles, que est domus Dei, non solum qui modo sunt, sed et qui ante nos fuerunt, et iam dormierunt, et qui post nos futuri sunt, adhuc qui nosci debent in rebus humanis usque in finem congregati in unum, fideles innumerabiles, sed Deo numerati, de quibus dicit Apostolus: »Nouit Dominus, qui sunt eius ;« grana illa, que modo gemunt inter paleam, que massam unam factura sunt, quando area in fine fuerit uentilata . Omnis ergo numerus fidelium sanctorum ex hominibus commutandorum, ut fiant equales angelis Dei, adiunctis et ipsis angelis, qui modo non peregrinantur, sed exspectant nos, quando a peregrinatione redeamus, omnes simul unam domum Dei faciunt, et unam ciuitatem. Ipsa est Ierusalem, id est, Ecclesia sancta Dei.



CAP, III.---Quod sancta Ecclesia sponsa Christi sit.

Sancte Ecclesie Dominus per prophetam promittit dicens: Et sponsabo te mihi in iustitia, et iudicio, et in misericordia, et miserationibus, et sponsabo te mihi in fide, et scies quia ego Dominus . Unde etiam et B. Apostolus loquens Ecclesie ait: Despondi uos uni uiro uirginem castam exhibere Christo . Et Psalmista ait: Uxor tua sicut  uinea fertilis . Quod exponens sanctus Augustinus  dicit: Uxor tua Christo dicitur: ergo uxor eius Ecclesia est. Non sine  causa ipsa coniux de latere facta est, uiro dormiente, Eua , quia facta est moriente Christo Ecclesia. Et illa de latere uiri cum costa detracta est, et ista de latere uiri, quando latus lancea percussum est , et sacramenta, unde Ecclesia formaretur, profluxerunt.



CAP. Iu.---Quod Christus caput Ecclesie, et sancta Ecclesia corpus Christi sit.

B. Paulus apostolus, loquens de Domino ait. Deus Pater omnia subiecit sub pedibus Christi, et ipsum dedit caput super omni Ecclesia, que est corpus ipsius, plenitudo eius, qui omnia in omnibus adimpletur . Qui iterum de Christo ait: Omnia in ipso constant, et ipse est caput corporis Ecclesie . Unde etiam ipse Dominus per prophetam  dicit: Induit me Dominus uestimento salutis, et indumento letitie circumdedit me, quasi sponsum decoratum corona, et quasi sponsam ornatam monilibus suis .



CAP. u.Quod honor sancta Ecclesie honor Christi sit.

Apparet liquido quia, cum Christus caput Ecclesie sit, et sancta Ecclesia corpus Redemptoris sui, his sacris testimoniis comprobetur, qui eam honorat, honorat et Christum, et qui eam spernit, spernit et Christum. Non solum hec in diuinis rebus, ubi est fons uere caritatis, ratione ueritatis ostenditur, sed etiam humano modo istum considerare possumus. Quia quisquis sponsam alicuius honori uel despectui habet, hoc sibi sponsus uerissime fieri clamat.  Sed tamen huic aperte rationi testimonium diuinum suffragari demonstremus. Ait enim ipse Dominus sanctis suis: Qui uos honorat, me honorat, et qui uos spernit, me spernit .



CAP. uI.---Quod sancta Ecclesia non solum in spiritualibus, sed et in corporalibus rebus intelligatur.

Sanctam Ecclesiam spiritualem esse et spiritualibus donis ditari manifestum est. Inde est quod gratia septiformis Spiritus semper illustratur, et spirituales Deo filios quotidie generat. Sed tamen et corporalibus rebus honorifice eam uenerari, sancti Patres studiose sanxisse, sacratissima eorum institutio aperte testatur. Nam ut honor Dei exinde amplius cresceret, non solum tantum in corde nos  Deum uenerari, sed etiam in eius honore templa nos fabricare docuerunt, ubi populus conueniens Domini precepta audiret, et Deum inuisibilibus mysteriis coleret, ubi Deum iugiter laudaremus, ubi eius corpus et sanguis per ministerium sacerdotum ineffabilis Spiritus sanctificatione quotidie sumeretur, ubi sacrum chrisma conficeretur, ubi per adoptionem in baptismo filii Dei efficeremur. Qui locus etiam ecclesia nuncupari institutus est, ideo uidelicet, quia fidelem populum ibi in honore Dei congregari sancitum est. Attestatur huic rei beatissimus et preclarus doctor Ambrosius, Mediolanensis Ecclesie archiepiscopus, in hymno quem in dedicatione ecclesie fecit, taliter Domino dicens: Hec  domus rite tibi dedicata noscitur, in qua populus sacratum corpus assumit, bibit et beatum sanguinis haustum. Hic sacrosancti latices ueternas diluunt culpas, perimuntque noxas; chrismate uero ut creetur genus Christicolarum. Hic locus nempe uocitatur aula regis inmensi, niueaque celi porta, que uite patriam petentes accipit omnes. Unde factum est ut multi fidelium se suasque res Deo tradere uolentes, Ecclesie, uidelicet sponse Christi, hoc uice Dei cum magna cordis humilitate donarent. Alii etiam in iure proprio ecclesias et monasteria facientes seruis Dei, Deo ibi seruientibus, omnia sua fideliter tradiderunt, ita se ueraciter implere credentes, quod Dominus ait: uende omnia que habes, et da pauperibus, et ueni, sequere me . Cui rei omnes piissimi  imperatores, Constantinus uidelicet primus Romanorum imperator Christo credens, Theodosius etiam et Iustinianus cum multis aliis Christianis imperatoribus robur et firmitatem imperialem conferentes, firmare et stabilire ad honorem Christi curarunt.



CAP. uII.---De possessione Ecclesie.

Quod semel Ecclesie datum est, in perpetuum Christi est, nec aliquo modo alienari a possessione Ecclesie potest, in tantum, ut etiam idem ipse fabricator ecclesie, postquam eam Deo uouerit et consecrari fecerit, in ea deinceps nullum ius habere possit. Non enim per eum ordinari, non inuestiri ulterius potest. Testantur hec non solum Noui sed etiam ueteris Instrumenti sacratissime scripture. Que igitur Ecclesie dantur, ideo ut omnibus notum  est, ei donantur, ut pauperes Christi inde alantur, utque seruientes Deo in sacrario habeant unde pascantur, ut scilicet contemplationi diuine et eius assidue laudationi sine seculi huius sollicitudine deuotissime semper intenti, adherere Deo iugiter possint. Illis utique, qui Ecclesie sue sumptus prebent, id est, sanctis pauperibus in hoc seculo ministrant, Dominus ait: Facite uobis amicos de mammona iniquitatis, ut cum defeceritis, recipiant uos in eterna tabernacula . Thesaurizate uobis thesauros in celo, ubi nec erugo, nec tinea demolitur . Quantum autem mali sit, quod semel Deo datur, iterum aliquo ingenio uelle auferre, idem ipse demonstrat dicens: Nemo mittens manum suam in aratrum, et aspiciens retro, aptus est regno Dei  , Unde etiam et in Actibus apostolorum Anania et Saphira, qui, quod Deo uouerant, occulte auferre conati sunt, increpatione B. Petri apostoli morti traditi sunt . Ubi etiam cum graui timore pensandum est qua pena multari habent qui non solum sua Deo non tribuunt, uerum etiam oblata ab aliis auferre non timent; si mortis sententiam meruerunt, qui non aliena sed sua, que iam Deo uouerant, contra eius sacrum institutum auferre conabantur.



CAP. uIII.---De eadem re

Quia igitur Noui Testamenti sententiam protulimus, proferamus et ueteris. De hac enim re ita sanctus Moyses legislator sententiam protulit, inquiens:  Cum uoueris uotum Domino Deo tuo, non tardabis reddere, quia requiret illud Dominus Deus tuus. Et si moratus fueris, reputabit tibi in peccatum. Si nolueris polliceri, absque peccato eris; quod autem semel egressum est de labiis tuis, obseruabis et facies, sicut promisisti Domino Deo tuo, et propria uoluntate ex ore tuo locutus es .



CAP. IX.---Item de eadem re.

Qui etiam et cum preciperet decimas et primitias, et uota spontanea Deo offerenda, precepit insuper ut quod semel quis obtulit Deo, subtrahendi uel mutandi ulterius non habeat potestatem. Quod si fecerit, et quod prius uouit, et quod postea mutauit, in ius Domini uenire manifestissime decreuit. Que  autem Domino dabantur, sacerdotum fuisse notissimum est, quibus etiam urbes et suburbana donata sunt. Que omnia sine alicuius controuersia legitime possidebant .



CAP. X.---Quod uotum Deo sit per omnia persoluendum.

uouere nos Domino uota, et reddere etiam Psalmista admonet dicens: uouete et reddite Domino Deo uestro, omnes qui in circuitu eius offertis munera . Quod exponens S. Pater Augustinus  ait Fratres mei, quis quod potest, uoueat et reddat. Ne uoueatis, et non reddatis. Quid autem debemus uouere? Credere in illum, sperare in illo, bene uiuere, mala non facere. Hec autem communia omnibus. Deinde quidam uouent castitatem,  clii domum suam esse hospitalem omnibus sanctis aduenientibus; magnum uotum uouent. Alius uouet celinquere sua omnia, distributa pauperibus, et ire in communem uitam et in societatem sanctorum; inagnum uotum uouit. Attendat tantum ut quod uouit, Deo adiuuante, reddere studeat. De hac re iterum sanctus Augustinus ait principibus et populis Christianis : Hortamur Christianitatem uestram, ut, iuxta sanctorum canonum instituta, nec Ecclesiis, a uobis fundatis, aliunde ueniens presbyter suscipiatur, nisi a uestre fuerit Ecclesie episcopo consecratus, aut ab eo per commendatitias litteras suscipiatur.



CAP. XI.---Ut laici ecclesiastica non disponant.

  Rationis ordo non patitur ut res Monasteriorum uel aliarum Ecclesiarum, ad arbitrium suum laica persona uindicare debeat.



CAP. XII.---Que pena maneat eis qui ecclesiasticas res inuadunt.

 Si quis regum, sacerdotum, iudicum, atque secularium personarum res Ecclesiarum iniuste ab Ecclesiis alienare presumpserit, potestatis sue et honoris sui dignitate careat, et reum se in diuino iudicio cognoscat. Et nisi ea que abstulit, restituerit, uel digna penitentia acta defleuerit, a sacratissimo corpore et sanguine Domini nostri Iesu Christi alienabitur, et in eterno examine districte ultioni subiaccat. Conseruantibus  autem hec sit pax, et benedictio Domini Iesu seruet eos in eternum.



CAP. XIII.---Quod excommunicandus sit qui ecclesiasticas res inuadit.



Quicumque militum, uel cuiuscunque ordinis uel professionis persona, predia ecclesiastica, a quocunque rege seu seculari principe, uel ab episcopis inuitis, seu abbatibus, aut ab aliquibus Ecclesiarum rectoribus suscepit, uel susceperit, uel inuasit, uel etiam eorumdem rectorum deprauato seu uitioso consensu tenuerit, nisi eadem predia ecclesiis restituerit, excommunicationi subiaceat.



CAP. XIu.---Quid sit proprium sacerdotum et populorum.

  uestrum, qui legatione Domini fungimini, o sacerdotes, est docere populos, eorum uero est uobis obedire ut Deo.



CAP. Xu.---De eo ut potestates terrene non impediant episcopos.

 Nullus comes, nullusque iudex, nullus omnino in clericatu uel seculari habitu constitutus, legationem episcoporum impediat uel conturbare presumat.



CAP. XuI.---De eo quia principes sub disciplina fidei retinentur.

 Sub regiminis disciplina seculi potestates subiecte sunt, et quamuis culmine regni sint prediti, uinculo tamen fidei tenentur astricti, ut que Christi sunt predicent, et que predicant  operibus monstrent.



CAP. XuII.---De imperatoria lege.

 Lex imperatorum non est supra legem Dei, sed subtus.



CAP. XuIII.---Quomodo intelligendum sit: »Reddite que sunt Cesaris, Cesari, et que sunt Dei, Deo.«

Multi inuidiam nobis inferunt, dicentes nos iniuste facere, quia predicamus imperatorem in Ecclesia nullum ius debere querere, et non solum eam inuestire, sed ne aliquo modo ei dominari debere. Dicunt enim quia Christus ipse tributum reddidit, et cum ei denarius ostenderetur, ait: Reddite que sunt Cesaris, Cesari, et que sunt Dei, Deo . Quod non esse ita intelligendum ut Ecclesia  imperatori subdatur, testatur S. Ambrosius dicens : »Soluimus que sunt Cesaris, Cesari, et que sunt Dei, Deo. Tributum Cesaris est, non negatur; Ecclesia Dei est, Cesari utique non debet addici, quia ius Cesaris esse non potest templum Dei. Quod cum honorificentia imperatoris dictum, nemo potest negare. Quid enim honorificentius quam ut imperator Ecclesie filius esse dicatur? Quod cum dicitur, sine peccato dicitur, cum gratia dicitur. Imperator enim intra Ecclesiam, non supra Ecclesiam est. Bonus enim imperator querit auxilium Ecclesie, non refutat. Hec ut humiliter dicimus, ita constanter exponimus.



CAP. XIX.---Admonitio ex his uerbis sancti Ambrosii.

uideant itaque, qui affirmant pastores Ecclesie ab  imperatoribus dandos, quam grauiter resistant uerbis Spiritus sancti, que per os B. Ambrosii locutus est. Quo enim modo unquam grauius addici Ecclesia imperatori potest quam ut in ea pastor, nisi ipse miserit et inuestierit, esse non possit? Quo etiam modo amplius imperator ius uel dominium in Ecclesia habere potest? Non autem dominari, sed magis custodire et saluare imperator Ecclesiam debet, utpote sacratissime matris piissimus filius.



CAP. XX.---Item confirmatio eiusdem rei.

Quamuis de uerbis sanctissimi Ambrosii neminem dubitare credamus, tamen de hac re etiam Domini nostri Iesu Christi proferamus uerba dicentis: Ego sum ostium. Quod exponens S. Augustinus ait : Qui uult intrare ad ouile, per ostium  intret, id est, Christi gloriam querat, non suam; nam multi querendo gloriam suam, oues Christi sparserunt potius quam congregauerunt. Humilis est enim ianua; oportet ut humiliet se, ut sano capite possit intrare. Qui autem se non humiliat, sed extollit, per maceriam uult ascendere. Qui autem per maceriam ascendit, ideo exaltatur, ut cadat. Per maceriam bene uana huius seculi gloria intelligitur. Nam sicut maceria circumdat quidem, sed quia cito labitur, non diu protegit locum quem ambit: ita et uana huius mundi gloria, quamuis ad tempus in se confidentem protegere uideatur, tamen una cum eo qui in se confidit, cito casura est. Unde et propheta ait: »Aedificabant parietem absque temperatura. Dic ad eos qui edificant absque linimento, quod casurus sit. Erit enim imber inundans et uentus uehemens .« Paries absque temperatura linitur, cum potestas humana humano fauore, et non gratia Spiritus sancti corroboratur. Qui ergo per maceriam ascendens, oues Christi obtinere desiderat, nouerit quia casurus est, et non est pastor, sed fur, quia non per humile ostium intrat ad Christum.



CAP. XXI.---De episcopis, a quibus ordinari precipiantur.

 Ut episcopi iudicio metropolitanorum, et eorum episcoporum qui circum circa sunt, prouehantur ad ecclesiasticam dignitatem, ii uidelicet qui plurimo tempore probantur, tam uerbo fidei quam recte conuersationis exemplo.



CAP. XXII.---Qualis debeat eligi episcopus.


Apostolus ad Titum loquens qualiter eligi pastor Ecclesie debeat, demonstrat dicens: Huius rei gratia reliqui te Crete, ut ea que desunt corrigas et constituas per ciuitates presbyteros, sicut ego tibi disposui. Si quis sine crimine est, unius uxoris uir, filios habens non in accusatione luxurie, aut non subditos. Oportet etenim episcopum sine crimine esse, sicut Dei dispensatorem, non superbum, non iracundum, non percussorem, non turpis lucri cupidum, sed hospitalem, benignum, sobrium, iustum, sanctum, continentem, amplectentem eum qui secundum doctrinam est, fidelem sermonem, ut potens sit exhortari in doctrina sana, et eos qui contradicunt redarguere .



CAP. XXIII.---Deo eo quia illi qui contra canones ordinantur, episcopi non sunt habendi.


 Nulla ratio sinit ut inter episcopos habeantur qui nec a Clericis sunt electi, nec a plebibus expetiti, nec a comprouincialibus episcopis cum metropolitani iudicio consecrati.



CAP. XXIu.---De eo quia electio pontificis imperatori non pertineat.

Beatus Leo apostolicus tempore Marciani, Christianissimi imperatoris, ut notum est, fuit. Et ecce in electione pontificis non solum dominium imperatoris, sed nec nomen quidem interposuisse cognoscitur.



CAP. XXu.---De eo quia concordia omnium in electione requiritur.

  Nullus inuitis detur episcopus. Cleri, plebis et ordinis consensus et desiderium requiratur.



CAP. XXuI.---De eadem re.

 Nullus est ordinandus episcopus, nisi conuocatis clericis et parochianis, et in unum consentientibus.



CAP. XXuII.---De eo quia sacri canones imperatoribus electiones episcoporum non tribuunt.

Notandum et memorie commendandum quia in nullo sanctorum Patrum capitulo principibus terrenis tribuitur electio pastoris sancte Ecclesie.



CAP. XXuIII.---Electus pastor quid regendum susceperit.

Electus autem et consecratus pastor, tam animarum quam corporum, eam curam suscepisse manifestum est. Unde et B. Petro Dominus ait: Ego pro te rogaui, ut non deficiat fides tua; et tu aliquando conuersus confirma fratres tuos . Et iterum: Si diligis me, pasce oues meas . Idem autem ipse B. Petrus de corporum cura sibi subiectorum ait pastoribus sancte Ecclesie in Epistola sua, inquiens: Seniores, qui in uobis sunt, obsecro consenior et testis Christi passionum, qui et eius, que in futuro reuelanda est, glorie communicator, pascite qui in uobis est gregem Dei . Quod exponens sanctus Gregorius ait: Hoc in loco, quam passionem, cordis an corporis, suaderet, aperuit, cum subiunxit: »Prouidentes non coacte, sed spontanee secundum Deum, neque turpis lucri  gratia, sed uoluntarie.« Quibus profecto uerbis pastoribus pie precauetur ne, dum subiectorum inopiam faciant, se mucrone ambitionis occidant, ne, dum per eos carnis subsidiis reficiuntur proximi, ipsi remaneant a iustitie pane ieiuni. Hoc in loco considerandum est quia, etsi B. Petrus apostolus et eius discipulus, S. Gregorius, pastores Ecclesie in sua potestate ea, que Ecclesie sunt, habere non decernerent, nequaquam ista pastoribus predicarent. Hoc autem in tempore multarum Ecclesiarum pastores, que Ecclesie iure competunt, in sua potestate non habent, pro eo scilicet quia principes huius mundi, que Ecclesie sunt sibi subiugantes ipsam Ecclesiam suo iuri uindicare non timent,  ideoque ipsarum Ecclesiarum pauperes, multis incommodis pressi, omnipotenti Deo, ut dignum est, seruire non possunt.



CAP. XXIX.---Quod predicatores ex Euangelio uiuere debeant.

Omnes predicatores ex Euangelio uiuere ordinans Dominus dixit: Dignus est operarius mercede sua . Unde et Apostolus ait: Qui altari deseruiunt, cum altari participantur . Qui etiam B. Apostolus non solum digne predicatores ex Euangelio uiuere demonstrauit, sed etiam secularia negotia si haberent fideles, non nisi apud sanctos iudicare permisit dicens: Audet aliquis uestrum habens negotium aduersus alterum iudicari apud iniquos, et non apud sanctos? An nescitis quoniam  sancti de hoc mundo iudicabunt? Et si in uobis iudicabitur hic mundus, indigni estis qui de minimis iudicetis? Nescitis quoniam angelos iudicabimus, quanto magis secularia? Secularia igitur iudicia si habueritis, contemptibiles, qui sunt in Ecclesia, illos constituite ad iudicandum .



CAP. XXX.---Quod ecclesiastici uiri duplici honore honorandi sint.

Sanctus Apostolus spirituali et seculari honore ecclesiasticos honorandos uiros scribens ad Timothcum precipit dicens: Qui bene presunt presbyteri, duplici honore digni habeantur, maxime qui laborant in uerbo et doctrina. Dicit enim Scriptura: Non infrenabis os boui trituranti; et: Dignus est operarius mercede sua .



CAP. XXXI.---Quod episcopi ecclesiasticas res in potestate sua habere debeant.


 Episcopus ecclesiasticarum rerum habeat potestatem ad dispensandum erga omnes qui indigent, cum summa reuerentia et timore Dei.



CAP. XXXII.---Quod Ecclesia etiam terrenas res habere debeat.

 Quod autem Ecclesia agros habere debeat, ostendunt sancti Patres dicentes de episcopo: Que pertinent ad Ecclesiam ex agris, uel ex alia qualibet Ecclesiastica facultate, male non tractet episcopus.



CAP. XXXIII.---Quod res Ecclesie ad laicos disponende non respiciant.

  Synodali decreto sancitum est ne laici uel secularis de uiris Deo dicatis uel Ecclesie facultatibus aliquid ad se putent uel presumant, preter reuerentiam, pertinere, quorum quarumque sacerdotibus disponendi indiscusse a Deo cura commissa doceatur. Si quis contra hec uenire presumpserit, anathemate feriatur.



CAP. XXXIu.---De eadem re.

 De uiris Deo dicatis, uel ecclesiasticis facultatibus aliquid disponendi nulla legitur laicis, quamuis religiosis unquam attributa facultas.



CAP. XXXu.---Admonitio, ut bene intelligantur he sententie.

Sic considerandum summopere est que presumptio  sit ipsum Ecclesie rectorem uelle disponere, cui, tanta interminatione, que Ecclesie sunt aliquo modo disponendi facultas omnimodis tollitur.



CAP. XXXuI.---Synodale decretum S. Symmachi pape, de laicis qui per se Ecclesiam ordinare desiderant.

 Tempore S. Symmachi, Romane Ecclesie presulis facta est quedam pactio secularium hominum, potentum uidelicet et magnatum, quibus interfuit patritius seu prefectus apud B. Petrum apostolum, ubi predicti uiri, quasi zelo Christianitatis et amore S. Ecclesie ducti, statuere ausi sunt nullum Romanorum pontificum deinceps eligi sine illis deberi. Quod cognoscens papa Symmachus  conuocauit synodum, et hec scriptura in auribus eorum lecta est, in qua scilicet statuebant sine sua consultatione cuiuslibet electionem celebrari non deberi. De rebus uero ecclesiasticis disponendis, que canonice episcopis et non laicis pertinent, simili modo firmabant non debere aliquem episcoporum sine illis aliquid agere. Quod audientes uenerabiles archiepiscopi, Laurentius Mediolanensis, et Petrus Rauennates, Eulalius etiam Syracusanus omnisque sancta synodus, dixerunt: Non licet laicis neque ullis principibus, quamuis religiosis, statuendi in Ecclesia habere aliquam potestatem; neque de facultatibus ecclesiasticis aliquid disponendi ius habere possunt. Ideoque hanc scripturam nullius momenti esse decernimus. Et quamuis quidam episcopi  in ea interfuerint, nullius roboris est, quia contra sanctos canones esse manifestissimum est. Ideo enim ordinatur episcopus, ut que Ecclesie sunt, sub cura sua habeat. Eneruari autem et ad irritum deduci hanc scripturam, etiam si aliqua possit subsistere ratione, modis omnibus in synodali conuentu oportebat, ne in exemplum remaneret presumendi quibuslibet laicis, quamuis religiosis uel potentibus, in quacunque ciuitate quolibet modo aliquid decernere de ecclesiasticis facultatibus, quarum solis sacerdotibus disponendi indiscusse a Deo cura commissa docetur. Et subscripserunt Symmachus papa, et archiepiscopi tres et alii episcopi numero sexaginta quinque.



CAP. XXXuII.---De eo quia ab electione pontificum  non segregantur principes, sed a dominatione.

Nunc ista considerate, karissimi fratres, qui nos reprehendere soletis dicentes: Quomodo non omnes Ecclesie propter terrenas res, quas possident, ad illum pertinent, cui omnis terra subiecta est? Si enim populus in electione pastoris adesse et consentire debet, quanto magis imperator uel principes? De quibus uerbis ualde miramur. Nos enim ab electione pontificum non segregamus principes, sed hoc dicimus, quia ipsi sua potentia non debent pastores in Ecclesiam mittere neque inuestiendo, neque aliquo modo dominando, sed magis communi electione clericorum et consensu populorum, maiorum scilicet et minorum, inter quos uidelicet reges et principes numerantur, in eis duntaxat Ecclesiis,  quarum specialius filii deputantur, pontifex eligi debet, ubi imperator uel eius princeps adesse debet non sicut dominus, sed sicut filius. Que electio, dum taliter facta fuerit, canonica est, et gratie Spiritus sancti deputatur. Que uero potentia humana contigerit, gratie spirituali contraria est. Canonicam itaque electionem religiosus et pius imperator firmare in tantum debet, ut, si quis contra eam aliquid tentauerit, etiam gladio materiali persequendum putet. Quod faciens, officium suum rite implebit. Ideo enim eius gladius in Ecclesia permissus est esse, ut qui gladium spiritualem non timent, timore materialis gladii ad iustitiam reuocentur. Ideo et Dominus apostolis, duos gladios se habere dicentibus, ait: Satis est , id est sufficit uobis  asserere iustitiam spirituali et materiali gladio.



CAP. XXXuIII.---Que sit canonica electio episcoporum.

Que autem sit canonica electio, quamuis plenissime iam demonstrauerimus, tamen et statutum sancti Niceni concilii, quod, operante Constantino imperatore et eo simul cum eis presente, factum est, ad medium deducamus. Est autem Nicenum concilium quod omnibus supereminet, et cui omnes Christiani, sicuti sancto Euangelio, obedire per omnia debent.



CAP. XXXIX.---De eadem re.

 Episcopum conuenit maxime quidem ab omnibus, qui sunt in prouincia, episcopis ordinari. Si autem hoc difficile fuerit aut  propter instantem necessitatem, aut propter itineris longitudinem, tribus tamen omnimodis in idipsum conuenientibus, et absentibus quoque pari modo decernentibus et per scripta consentientibus, tunc ordinatio celebretur. Firmitas autem eorum, que geruntur, per unamquamque prouinciam metropolitano tribuatur episcopo.



CAP. XL.---De honore ecclesiastico, quo ordine suscipi et retineri debeat.

 Tunc solum potestas bene geritur, cum non amando, sed timendo retinetur. Que ut ministrari recte ualeat, oportet primum ut hanc non cupiditas, sed necessitas imponat. Percepta autem nec per formidinem debet deseri, nec ex  libidine amplecti, ne aut quis peius quasi ex humilitate superbiat, si diuine dispensationis ordinem fugiendo contemnat, aut eo iugum superni Rectoris abiiciat, quo eum super ceteros priuatum regimen delectat.



CAP. XLI.---Non licere imperatoribus episcopos in Ecclesiam introducere.

In Niceno concilio presens erat magnus Constantinus, et tamen sancti Patres nichil ei in ordinatione episcopi esse dixerunt pertinere. Sed sunt, qui dicunt: Ordinatio, id est sacratio, uere ad solos episcopos pertinet, rerum uero secularium donatio ad imperatorem pertinet; ideo quia Ecclesia multa, que regni sunt, possidet, ideoque ab imperatore inuestiri et donari debet. Hi non se bene dicere pacifice  dignentur aduertere. Si enim secularia, que Ecclesia possidet, per seculares obtinere episcopus debet, et spiritualia per spirituales, ergo quodammodo diuiditur Ecclesia. Sicut autem qui corpus ab anima diuidit destruit hominem, ita qui corporalia Ecclesie a spiritualibus diuidit, destruit Ecclesiam. Sicut enim anima homo [f. hominis] sine corpore in hac uita non subsistit, ita sancta Ecclesia in hoc seculo sine corporalibus rebus non subsistit. Nam non solum alia Dei dona, sed etiam ipse baptismus, sine corporalibus rebus adhibitus, non perficitur. Ergo qui dogmatizat, spiritualia per spirituales, corporalia uero per seculares principes obtineri debere, quasi duo ostia ouium Christi constituere cupit, quod illi, qui unum se ostium dixit , aperte  contrarium est. Unde et sacri canones seculi principes, etiam ualde religiosos, non disponere ecclesiastica iubent, et irritum haberi, si quid Ecclesiarum reges seculi aliquibus dare uoluerint.



CAP. XLII.---De eo quia gratia Dei etiam terrena nobis donat.

Nunc itaque, karissimi, illud attendite et uanas contentiones abiicite, et quod Dei est Deo solummodo dantes, eius gratia uobis non solum spiritualia, sed etiam terrena donari certissime credite.



CAP. XLIII.---De possessione Ecclesie.

Sunt autem qui dicunt Ecclesiis non competere, nisi decimas, primitias et oblationes, in mobilibus tantum scilicet rebus. Nam immobilia, uidelicet castra,  uille, uel rura ei non pertinent, nisi de manu imperatoris pastor susceperit. Quod male eos dicere multis modis et diuersis sanctorum sententiis supra docuimus. Sed tamen et nunc inferamus quia omne quod semel Deo offertur in perpetuum eius iuri mancipatur. Sic enim et sanctus Moyses in Leuitico ait: Omne quod Domino consecratur, siue homo erit, siue animal, siue ager, non uendi nec redimi poterit. Quidquid semel fuerit consecratum, sanctum sanctorum erit Domino. Omnes decime terre, siue de frugibus, siue de pomis arborum, Domini sunt et illi sanctificantur . Et item: Possessio consecrata Domino ad ius pertinet sacerdotum .



CAP. XLIu.---Quot portiones de redditibus Ecclesie fieri debeant.

  Quatuor autem, tam de redditibus quam de oblationibus fidelium, prout cuiuslibet Ecclesie facultas admittit, sicut dudum rationabiliter decretum est, conuenit portiones fieri.



CAP. XLu.---Quod non debeat unquam Ecclesie tolli quod semel ei donatum est.

 Clerici etiam, uel seculares, qui oblationes parentum aut donatas, aut testamentis relictas, retinere perstiterint, aut id quod ipsi Deo donauerint ecclesiis uel monasteriis crediderint auferendum, sicut synodus sancta constituit, uelut necatores pauperum, quousque reddant, ab ecclesiis excludantur.



CAP. XLuI.---De rebus terrenis Christo donandis.


 Sanctus Augustinus homini, que huius mundi sunt multa habenti, et Christo dare nolenti, ait: Qua fronte hereditatem a Christo queris, cum Christum tua hereditate fraudaueris, qui nos admonet dicens: »Thesaurizate uobis thesauros in celo?«  Et item: »Quid enim proficit homo, si lucretur uniuersum mundum, seipsum autem perdat, et detrimentum sui faciat?«  Itemque: »Facite uobis amicos de mammona iniquitatis, ut cum defeceritis, recipiant uos in eterna tabernacula «



CAP. XLuII.---De his qui donata Ecclesie auferunt.

 Si quis res Ecclesie iniuste  aufert, timere debet, sicut sanctus Benedictus ait, ne forte mortem quam Anania et Saphira in corpore pertulerunt, ipse in anima patiatur. Nam res Ecclesie omnipotenti Deo consecrate sunt. Et ideo qui eas rapit, uel quasi suas proprias alicui tribuit, et fidelibus Deo consecratis pacifice iuxta Dei ordinationem habere non permittit, sacrilegium facit.



CAP. XLuIII.---Ut omnes Ecclesie, cum omnibus que possident, in episcopi potestate sint.

 In sanctis canonibus decretum est ut omnes Ecclesie cum dotibus suis, et decimis et omnibus rebus suis in episcopi proprii potestate consistant, atque ad ordinationem uel dispositionem suam semper pertineant.



CAP. XLIX.---Ea que sunt clericorum, ad eas Ecclesias pertinere, in quibus titulantur.

 Placuit ut episcopi, presbyteri, et diaconi, uel quicunque clerici, postquam consecrantur, omnia quecunque habuerunt, Ecclesiarum sint quibus titulati sunt.



CAP. L.---De eo quia omnia, que Deo offeruntur, oblationes appellantur.

Iuste enim res fidelium oblationes appellantur, quia Domino offeruntur. Non ergo debent in alios usus quam ecclesiasticos, et predictorum Christianorum fratrum, uel indigentium conuerti, quia uota sunt fidelium et pretia peccatorum, atque ad predictum opus explendum Domino tradite.  Si quis autem  secus egerit, uideat ne damnationem Ananie et Saphire percipiat, et reus sacrilegii efficiatur, sicut illi fuerunt, qui pretia predictarum rerum fraudabant, de quibus legitur in Actibus apostolorum 



CAP. LI.---Quantum mali sit res Ecclesie tollere.

Hoc, karissimi filii, reges et principes, hoc, etiam eorum consiliarii, attendite et uidete qua pena digni sunt qui ea que alii dederunt Ecclesie tollere audent. Mortis pena multati sunt qui non aliena, sed sua que promiserant, retrahere uolebant



CAP. LII.---Ecclesiasticas res dona Dei esse.

. Exteriores res Ecclesie,  que ex consecratione proueniunt, in suum ius uel ui, uel aliquo munere, aliquem non debere conuertere, docens S. Urbanus, ait: Quisquis res ecclesiasticas, que dona Dei sunt, quoniam a Deo fidelibus, a fidelibus Deo offeruntur, queque ab eodem gratis accipiuntur, et ideo gratis dari debent, propter sua lucra uendit, uel emit, cum eodem Simone »donum Dei pecunia possideri « existimat.



CAP. LIII.---Quare antiqui Patres nominatim non contradixerint inuestituras Ecclesiarum a laicis fieri.

Multi mirantur quare in antiquorum sanctorum Patrum canonibus prohiberi inuestituras Ecclesiarum aperte non inuenitur? Sed hac pro re mirandum non est. Quomodo enim prohiberent quod nunquam  uel factum uel auditum fuerat? Sed et hoc sciendum quia tam absurdum eis uisum est ut nunquam crederent in sancta Ecclesia tantum nefas posse insurgere. Quod enim senserunt posse fieri, non moderni tantum, uerum etiam ipsi apostoli, sicut supra diximus, prohibuerunt, interdicentes omnimodis ut nullus per seculares potestates Ecclesiam obtineat. Quod qui fecerit, deponi et segregari precipitur. uidetur et alia probabilis ratio, quare SS. Patres de hac re tacuerunt, pro eo uidelicet quia firmissime credebant promissionem Domini nostri Iesu Christi usque in finem seculi permansuram, quam omnibus suis promisit, dicens: Ecce ego uobiscum sum omnibus diebus usque ad consummationem seculi . Dicit et sanctis martyribus: Dum stabitis ante reges et presides, nolite cogitare quomodo aut quid loquamini. Dabitur enim uobis in illa hora quid loquamini. Non enim uos estis loquentes, sed Spiritus sanctus . Et iterum per prophetam: Non te deseram, neque derelinquam . Sciebant itaque sancti Patres quia, si noui aliquid emergeret, Deus, qui in cordibus electorum esset suorum, ipse consilium daret. Quod uerum esse testatur concilium sanctorum Patrum, moderno tempore, anno uidelicet ab Incarnatione Domini millesimo septuagesimo octauo, in urbe Roma, sub sancte memorie uII Gregorio, uniuersali papa, secundum antiquam ecclesiasticam consuetudinem uenerabiliter celebratum. In ea namque synodo aperte  testati sunt sancti Patres inuestituras Ecclesiarum minime fieri debere. Quod etiam, quia iam grauiter inoleuerat, sub graui interminatione prohibere studuerunt dicentes:



CAP. LIu.---Ut laici Ecclesias inuestire nullo modo audeant.

Quoniam inuestituras ecclesiarum contra statuta SS. Patrum a laicis personis in multis partibus cognouimus fieri, et ex eo plurimas seditiones in Ecclesia oriri, ex quibus Christiana religio conculcatur, decernimus ut nullus laicorum inuestituram episcopatus, uel abbatie, uel Ecclesie, de manu imperatoris, uel regis, uel alicuius laice persone, uiri uel femine, suscipiat. Quod si presumpserit, recognoscat inuestituram illam apostolica auctoritate irritam esse, et se  usque ad dignam satisfactionem excommunicationi subiacere.



CAP. Lu.---Quia graue scelus est laicos baculo, uel annulo, Ecclesias inuestire.

Quantum nefas hoc sit, etiam a minori, exempli gratia, uideamus. Quis enim unquam ferret, si aliquis ante presbyterium, uel post, de rebus Ecclesie, que per ordinem presbyterii procurare debet, ut ab aliquo per casulam seu stolam se inuestiri deligeret? Quis non eum insanum, uel, si defendere uellet, hereticum pronuntiaret? Et quomodo hoc ferendum est in episcopo uel abbate, si in presbytero pro inaudito antea crimine puniretur? Sed fortasse aliqui sunt qui dicant non conuenire ista, quia illa sacrata sunt, baculus uero et annulus nequaquam. Quod  non se bene dicere dignentur attendere. Presbyter namque, cum ordinatur, casulam et stolam de manu episcopi accipit, et exterioribus signis benedictionem presbyterii se percepisse designat. Episcopus etiam, cum benedicitur, baculum de manu archiepiscopi accipit, simul et annulum. Baculum quidem, ut bene populum regat; annulum uero, ut signum eterni mysterii se percepisse cognoscat. Que utraque ex Euangelio sumpta cognoscimus. Baculum enim predicatores Dominus ferre precepit, ubi sicut B. Pater Augustinus intelligit, subsidia temporalia eis ex ipsa predicatione deberi monstrauit. Unde et nos intelligere decet ideo institutum episcopos, uel abbates, baculum de manu episcopi, cum consecrantur, accipere, ut nouerint se terrenarum rerum, que  Ecclesia possidet, de manu Domini ueraciter tunc accepisse dominium. In annulo uero mysterium sacratissime coniunctionis, Christi uidelicet et eius Ecclesie, designari certissimum est. Que ideo in episcopo celebrantur, quia uice Christi Ecclesie sancte coniungitur. Quam prauum itaque sit, quamque peruersum hec de manu imperatoris, seu alicuius humane potestatis, ante consecrationem, uel postea, uelle accipere, considerandum est, et a tante iniquitatis perpetratione cessandum.



CAP. LuI.---Contra eos qui dicunt ideo nos hoc dicere, ut honor regni minuatur.

Nos igitur non ideo hoc dicimus, ut honor regni exinde minuatur, sed ut magis tamen adaugeatur.  Iuxta cum enim, que Cesaris sunt, ut ex uerbis S. Ambrosii supra docuimus, Cesari reddere uolumus, et que Dei, Deo. Non enim sola sacratio Dei est, sed et res que Deo offeruntur, Dei ueraciter esse noscuntur. Hoc enim supra probauimus multis et uariis documentis, possessiones uidelicet aliquorum hominum postquam semel eas Deo deuouerint, nulli omnino imperatori, regi, uel principi huius seculi pertinere, nisi soli Deo et eius Ecclesie. Christiano autem Cesari sua ueraciter concedimus, quia Christianum populum ei ad iustitiam fauere, omnibus modis predicamus. De nostro etiam ei superaddimus, quia, cum necesse fuerit, caritatis subsidium illi impendimus. Quod uero Dei est, soli Deo reddere uolumus, quia electiones episcoporum  uel abbatum, ut est constitutum a SS. Patribus, ab unaquaque Ecclesia fieri desideramus. Electus autem res Ecclesie gubernare et ad utilitatem, tam animarum quam corporum, dispensare debet.



CAP. LuII.---Ut nostri temporis imperatores sequi dignentur exemplum magni Constantini imp.

Sed quia multoties plus exempla quam uerba proficiunt, attendere dignentur Christianissimi imperatores uenerabilis et Deo amabilis Constantini, qui primus Romanorum imperatorum fidem Christi suscepit, admirande humilitatis exemplum. Nam cum credidisset Christo, dicens ualde indignum esse ut ibi terrenus imperator sedem regni haberet, ubi  Deus omnipotens principem sanctitatis, uicarium B. Petri apostoli constituisset, beatissimo pape Syluestro omnes Hesperias partes relinquens, sui nominis nobilissimam ciuitatem edificans, illuc suum transtulit regnum, desiderans uidelicet omne regnum terrenum uero regi celesti, Domino nostro Iesu Christo, ex integro subdi. Et ideo, tam ipse quamque omnes populi Romani imperii, qui eius exemplo, sanctaque exhortatione et studio, relictis idolis, Deum uiuum et uerum adorare iam ceperant, sanctam Ecclesiam non solum in spiritualibus, sed etiam in secularibus rebus precelsam et preclaram haberi per omnia uoluerunt. uenerat enim iam tempus quo, iuxta prophetam, sancta Ecclesia in superbiam seculorum poni deberet. Sic enim  S. Isaias prophetans ait: Paupercula, tempestate conuulsa , magnis scilicet tribulationibus pressa, pro eo quia fuisti derelicta et odio habita, ponam te in superbiam seculorum, et suges lac gentium, et mamilla regum lactaberis . Tunc itaque hec omnia compleri, ut notum est, et S. Pater Augustinus affirmat, ceperunt, et usque in finem seculi per gratiam Domini adimpleri non dubitantur. Inter hec itaque nos, infirmi et peccatores, caritate cogente, sanctos Domini sacerdotes admonere desideramus, ut quamuis reges seculi eos exaltauerint, tamen ipsi Domini Christi exemplum, qui, cum diues esset, pauper pro nobis factus est , in se demonstrantes, negotia secularia  nequaquam per se administrent. Non enim eis ideo hec collata sunt, ut spiritalia negligant, et secularibus insistant, sed ut magis magisque animas peccatorum saluare studeant. Nam cum iudices seculi scelestos in crimine capiunt, non eorum saluti, sed sue auaritie seruientes, eorum omnia rapiunt, uel etiam morti eos addicunt. Pro qua sententia ut S. Augustinus aperte declarat, illi qui interficiuntur non euadunt mortem perpetuam. Ideo itaque data est uirtus Ecclesie, ut cum peccatores, pro quibus mortuus est Christus, in crimine comprehenduntur, ab omni auaritia et crudelitate se custodientes pastores taliter eos, secundum SS. Patrum canones, tractare studeant qualiter et anime saluentur, et ut, quo magis sancta Ecclesia  in mundo preualet, eo magis pro auctore mundi saluti hominum insistat. Sed quia paucis ista prelibauimus, nunc, ad exemplum uenerande memorie Constantini nostri temporis imperatores Deum timentes, per Christi gratiam prouocaturi, adhuc eius sanctitatis exempla in medium proferamus.



CAP. LuIII.---Exemplum magne humilitatis Constantini imperatoris.

Qui uenerabilis imperator, dum turbari fidem Christi Arianorum infestatione doleret, missis a latere suo principalibus uiris, de uniuerso mundo episcopos congregans, concilium uniuersale instituit, ubi fides Christi, ab apostolis et prophetis predicata, firmiter est ore sanctorum corroborata, illuminante  eos gratia Spiritus sancti. Ubi ipse tante humilitatis apparuit ut humiliori sede quam omnes episcopi sederet in ipso concilio. Cumque quidam eorum alios accusarent, ait: uos dii estis, ego sum homo. Non ergo dignum est ut homo deos iudicet. Inter uos causam audite, et pacem facite. Nam ego, si uiderem sacerdotem Dei peccantem, clamide mea cooperirem eum. Qui etiam religiosissimus uir, primus Romanorum imperatorum fidem ueritatis patenter adeptus, licentiam dedit per uniuersum orbem suo degentes imperio non solum fieri Christianos, sed et fabricandi ecclesias et tribuenda predia constituit. Denique idem prefatus princeps donaria immensa et fabricam templi prime sedis B. Petri principis apostolorum instituit, adeo ut sedem  imperialem, quam Romani principes presederant, relinqueret, et B. Petro suisque presulibus, ut prediximus, profutura concederet. Ab illo enim tempore et deinceps uiri religiosi non solum possessiones et predia, que possederant, sed etiam semetipsos consecrarunt, edificantes basilicas in suis fundis in honore sanctorum per ciuitates, ac monasteria innumera, in quibus cetus Domino seruientium conueniret. Denique reges et presides ac magistratus non solum hanc licentiam a tributi [f. leg. attribuerunt], sed etiam ipsi propria largiti sunt per uniuersa regna terrarum Deo et eius Ecclesie. Hec autem omnia ecclesiasticos uiros custodire et ministrare synodus Nicena constituit. Que  etiam synodus secularia negotia clericis interdixit. Ubi liquido patet ecclesiasticas res, quamuis seculi uideantur, non tamen mundi, sed Dei ueraciter esse. Et ideo non imperatoris, non regis alicuius secularium hominum, sed eorum tamen qui Deo consecrati sunt, iudicio et ministerio disponi et ordinari debent.



CAP. LIX.---Exemplum uere humilitatis ualentiniani imp. et de electione S. Ambrosii.

Quia igitur protulimus exemplum gloriosissimi imperatoris Constantini, proferamus etiam Christianissimi ualentiniani. Qui religiosus imperator ueniens ab Oriente ad Hesperias partes, ut refert Ecclesiastica historia, que tripartita appellatur, mortuo Auxentio, Ariane perfidie magistro, qui Mediolanensem  Ecclesiam, ut lupus, dilaniauerat, cum uellet catholicum, Deo ordinante, ibi consecrari episcopum, euocans episcopos, hec eis locutus est: Nostis aperte, eruditi diuinis eloquiis, qualem oporteat esse pontificem, et quia non decet eum uerbo solum, sed etiam conuersatione gubernare subiectos, et totius semetipsum imitatorem uirtutis ostendere, testemque doctrine conuersationem bonam habere. Talem itaque in pontificali constituite sede, cui et nos, qui gubernamus imperium, sincere nostra capita submittamus, et eius monita, dum tanquam homines deliquerimus, necessario ueluti curantes, medicamenta suscipiamus. Hec dum dixisset imperator, petiit synodus ut magis ipse decerneret, sapiens et pius existens. At ille: Super uos est, inquit, talis electio.  uos enim, gratia diuina potiti et illo splendore fulgentes, melius poteritis eligere. Tunc sacerdotes egressi, de episcopali sede tractabant. Cum autem ordinatione diuina Ambrosius, qui consulatum Aemiliensem atque Liguriensem regendum susceperat, electus fuisset, exsultans imperator ait: Gratias ago tibi, Domine Deus omnipotens et Saluator noster, quoniam huic uiro ego quidem commiseram corpora, tu autem animas, et meam sententiam ostendisti iustitie conuenire. Cumque S. Ambrosius contristaretur de hoc quod acciderat, ut idem ipse in suis epistolis scripsit, confortauit eum imperator, et ait: Noli timere, quia et Deus, qui te elegit, semper iuuabit, et ego adiutor et defensor tuus, ut meo ordini decet, semper existam. Sanctus itaque Ambrosius,  ut notum est eis qui eius uitam, uel etiam ipsius epistolas legerunt, dignitatem sui ordinis integre seruans, nullis imperatoribus, uel iudicibus unquam adulatus est, sed potius, que necesse fuerunt, sacerdotali auctoritate, Deo se iuuante, semper obtinuit.



CAP. LX.---De eo quia S. Ambrosius Theodosium imperatorem excommunicauit.

Unde factum est ut religiosum principem Theodosium publice excommunicaret, et ab ecclesia segregaret propter Thessalonicensis uidelicet ciuitatis excidium. Qui piissimus imperator, Deum in suo sacerdote ualde metuens, publice penitentiam egit, et malum quod fecerat lacrymis diluit. Propter hanc  itaque eius humilitatem uictoriam ei de Eugenio tyranno Dominus dedit. Qui in tantum semper excommunicationis sententiam metuit, ut, quodam tempore, dum quidam monachus pro quadam querela, quam non cito ei expedierat, eum excommunicare ausus fuisset, dum cuius nomine et auctoritate excommunicatio fit metuens, non ante comederet, cum iam hora prandii esset, nisi prius monachus inueniretur, et eum absolueret. Excommunicationis enim sententiam monachus descripserat in pyttacio, et ubi ab imperatore inueniretur, proiecerat, et abierat. Et cum episcopi multi adessent et ei licentiam darent, una cum ipso episcopo supra dicti monachi, non eis consensit, priusquam monachus inueniretur. Hinc itaque, hinc uideant magnates et  principes, et omnes populi, quantum timenda sit excommunicatio episcoporum, si imperator Christianissimus tantum timuit excommunicationem unius ex ordine monachorum.



CAP. LXI.---De Marciano imperatore.

Marcianus etiam catholicus imperator tempore S. Leonis pape concilium uniuersale congregauit, et sanctis episcopis se humiliter subdens, in eodem concilio cum magna deuotione ipse et eius coniux suam fidem exposuerunt.



CAP. LXII.---Exemplum obedientie Caroli imperatoris.

Carolus etiam Francorum rex, ut notum est, cum grandi humilitate beato Adriano pape Rome occurrit, et deosculatis omnibus gradibus S. Petri,  ad genua sancti pape prouoluitur. Qui etiam ciuitates et castra, que a Longobardis detinebantur, brachio forti ab eis eripiens, eidem Dei apostolo in perpetuum possidenda restituit. Quem sanctus papa patricium Romanum instituit, et sic demum, ut dicitur, succedentibus prosperis imperator etiam Romanorum leuatur.



CAP. LXIII.---Ubi Carolus imperator, unde ab apostolico admonitus fuerat, emendare promittit.

Cui, ut assolet, dum postmodum nimium episcopi blandiuntur, et eius comitatum supra modum adeunt, reprehensus exinde, ipse taliter se corrigens ait: Secunda uice, propter ampliorem abundantiam apostolica auctoritate et multorum episcoporum admonitione instructi, sanctorum quoque canonum regulis  edocti, consultu uidelicet omnium nobilium nostrorum, nosmetipsos corrigentes, posterisque nostris exemplum dantes, uolumus ut nullus sacerdos in hostem pergat nisi duo uel tres episcopi tantum electione ceterorum propter benedictionem, predicationem populique reconciliationem, et cum illis electi sacerdotes, qui debent populis penitentiam dare, missas celebrare, de infirmis curam habere, sacratique olei cum sacris precibus unctionem impendere, et hoc maxime preuidere ne sine uiatico quis de seculo recedat.



CAP. LXIu.---De eadem re.

Ecce qualiter uenerande memorie Carolus, ab apostolica sede et aliis sanctis episcopis reprehensus,  quia episcopis nimium dominabatur, non superbe tulit, sed se emendatum proferens, etiam auctoritatem protulit.



CAP. LXu.---Admonitio imperatorum, ut sequantur precedentium imperatorum exempla.

Itaque et nostri temporis imperatores, reges et principes eum sequantur, et unde ab apostolica sede et aliis sanctis reprehenduntur, non superbiendo resistant, sed magis sese humiliando emendent, ut Christi gratiam inuenire mereantur.



CAP. LXuI.---De eadem re.

Sequantur exemplum Constantini, cui Deus, quia se sancte Ecclesie subdidit, omnem orbem Romanum ex integro habere concessit. Imitentur Theodosium, et Iustinianum aliosque fideles imperatores,  qui seruiendo sancte Ecclesie non solum terrenum regnum, sed etiam celeste promeruerunt.



CAP. LXuII.---Quare sanctus Adrianus inuestiri Ecclesias permittere imperatoribus potuit.

Non dicant ergo religiosi imperatores: Preiudicium nobis apostolici faciunt, qui non nobis obseruant quod Adrianus sanctissimus papa Carolo dedit. Non enim credibile est sanctum Adrianum hoc unquam potuisse concedere, ut Ecclesia Dei a laicis inuestiretur, nisi fortasse tantummodo pro signo custodie. Nam dominari aliquem principem Ecclesie Dei non solum non concessit, sed etiam cum graui interminatione prohibuit dicens: Non licet imperatori, uel cuiquam pietatem custodienti, aliquid contra mandata Diuinitatis presumere, nec quidquam,  quo euangelicis uel propheticis seu apostolicis regulis obuietur, agere. Iniustum enim iudicium uel diffinitio iniusta, regio metu uel iussu peracta, non ualeat, nec quidquam, quod contra auctoritatem diuinam et sanctorum Patrum canones fuerit, stabit; et quod ab hereticis actum fuerit, omnino cassabitur.



CAP. LXuIII.---De inuestitura, quid significet, et quam graue sit scelus, sanctuarium inuestire uelle.

Inuestigandum quid inuestitura significet, et quare dicatur. Inuestitura ideo dicitur, quia, per hoc signum quod nostri iuris est, alicui nos dedisse monstramus. Quod euim nostrum est, cum alicui ex nostra parte ad possidendum concedere uolumus, eum exinde inuestire curamus, significantes uidelicet et hoc signo illud quod damus nobis iure competere,  et illum qui accipit quod nostrum est, per nos possidere. Ipso itaque nomine, quante impietatis sit sanctuarium Dei inuestire desiderare apertissime comprobatur. Alicui enim homini sanctuarium Dei possidere uelle, magni sacrilegii esse Propheta cum graui interminatione denuntiat, dicens: Pone principes sicut Oreb, Zeb, Zebee, et Salmana, omnes principes eorum, qui dixerunt: Hereditate possideamus sanctuarium Dei . Ubi insuper adiungit, quod eis pro hac iniquitate iuste contingere debeat, inquiens: Deus meus, pone illos ut rotam, etc., usque in finem psalmi. Quo in loco et perspicere licet, quia sicut Giezi et Simon a propheta Eliseo, uel Apostolo Petro maledicti sunt,  quorum alter gratiam Dei uendere , alter mereari uoluit , ita et a sancto Dauid, eodem spiritu pleno, illi qui sanctuarium Dei sibi in hereditatem uindicare uolunt, eterna maledictione multati sunt. Ubi, etiam considerare decet quia, et si aliqua ratione Simoniacum hoc non esse defendi posset, tamen quia eterna maledictione multandum, uitandum omnimodis et interdicendum omnibus Christianis esset.



CAP. LXIX.---Quia inuestitura Ecclesiarum fieri non debet.

Considerandum autem quia, etsi uere imperatoribus hec a sanctis concessa fuissent et eo in tempore ualde utiliter et recte fieri potuissent, quia tanta presumptio exinde nata est ut Ecclesia Dei,  ueluti secularis res, uenundaretur, uel etiam pro humano fauore alicui concederetur, et hoc maxime a laicis fieret, quod clerici, si auderent, ab omni ordine ecclesiastico deponi deberent, emendandum per omnia foret. Nam non solum quod sanctus Adrianus, si fecisset, emendandum omnimodis esset, sed etiam si aliquis apostolorum, uel prophetarum, unde Ecclesia Dei destrueretur , dicere inueniretur, abdicandum radicitus esset. Quapropter B. apostolus Paulus, Ecclesie Dei consulens, pro abdicando Iudaismo [f. corrig. Iudaico] baptismo, beatissimo etiam Petro nequaquam pepercit . Fecit hoc etiam sancte memorie Ezechias rex, qui uidens Iudaicum populum contra ius diuinum uenerari serpentem eneum, non ueritus  est opus Moysi, hominis Dei, confringere, et populum, ut Deum solummodo adoraret, precipere . Ubi sancti Patres hoc, quod supra diximus, intelligunt, dicentes: Hoc enim maximum documentum est, quod ad edificationem Ecclesie proficere potest, si est qui hoc animaduertere potest, quare Ezechias cum magna sui laude atque pro animarum salute destruxit quod ad salutem huius populi Moyses, Deo iubente, fecerat. Quis enim nesciat Moysen maioris esse meriti quam Ezechiam regem? De Moyse enim in libro Numerorum dixit Dominus ad Aaron et Mariam: Audite uerba mea: Si fuerit propheta inter uos, in uisione illi Dominus cognoscar, et in somno loquar ad illum; non enim eo modo famulus meus Moyses in tota domo mea; os ad  os loquar ad illum. In specie, et non per enigmata Dominum uidet . Quia enim serpentem, quem Moyses, sicut iam dictum est, Deo iubente fecerat, ut serpentina morte populus eum aspiciendo non interiret, eumdem serpentem, quia Deus eum fieri iusserat, populus eum uenerari et colere ceperat, et mortem, quam temporaliter patres illorum ad tempus euaserant denuo morituri, illi preripuerunt in perpetuum in anima morituri. Et idcirco destruxit iste quod iubente Deo fecerat ille, ac per hoc magna auctoritas ista habenda est in Ecclesia, ut, si nonnulli ex predecessoribus uel maioribus nostris fecerunt aliqua, que illorum tempore esse potuerunt sine culpa et superstitione, postea gignere  ceperint, sine tarditate aliqua, et cum magna auctoritate destruantur a posteris.



CAP. LXX.---Romano pontifici summo studio procurandum est, ut sanctorum instituta seruentur.

Sunt autem quidam dicentes Romano pontifici semper bene licuisse nouas condere leges. Quod et nos non solum non negamus, sed etiam ualde affirmamus. Sed sciendum summopere est quia inde nouas leges condere potest, unde sancti Patres et precipue apostoli et euangeliste aliquid nequaquam dixerunt. Ubi uero aperte Dominus, uel eius apostoli, et eos sequentes sancti Patres sententialiter aliquid definierunt, ibi nouam legem Romanus pontifex non dare, sed potius, quod predicatum est, usque ad animam et sanguinem confirmare debet.  Si enim quod docuerunt apostoli et prophete, destruere , niteretur, non sententiam dare, sed magis errare conuinceretur. Sed hoc procul sit ab eis, qui semper Domini Ecclesiam contra luporum insidias optime custodierunt.



CAP. LXXI.---De eo quod pro terrenis, que Ecclesia possidet, non debet iuri imperatorum addici.

uideamus igitur adhuc utrum hec sententia uera sit, quam quidam dogmatizabant, propter secularia que Ecclesia possidet, deberi inuestiri episcopos uel abbates ab imperatore, terrenorum uidelicet principe. Quod quidem non debere satis ex his que superius dicta sunt patet. Adhuc autem inferamus quia, sicut sanctus papa Urbanus martyr, B. etiam Melchiades, et eius successor, sanctissimus Syluester,  dicunt: Hec consuetudo ut Ecclesia terrenas possessiones habeat, a sanctis apostolis instituta est, eo uidelicet tempore quo unusquisque fidelium possessiones suas uendebat, et pretium earum ad pedes apostolorum ponebat . Quod quidem tantum in Iudea fecerunt sancti apostoli, quia nouerant se ibi non diu permansuros. In gentibus autem, ubi Ecclesiam nouerant usque in finem seculi permansuram, et ipsi et eorum successores apostolici uiri oblationes fidelium, sicut erant, susceperunt, ut melius pauperes ex fructibus eorum alerentur. Sicut itaque sine iussu uel aliqua inuestitura terreni principis recipiebant apostoli, que eis deferebantur, ita discipulos, sanctos uidelicet episcopos, facere docuerunt, seruato uidelicet, ut Apostolus  ait: Cui uectigal, uectigal, cui tributum, tributum, cui honorem, honorem deferrent . Hec enim et ipse Dominus fecit, qui tributum pro se et Petro reddidit , non se tamen aliquid eis debere, prius respondit. Pro nobis igitur, ut B. Hieronymus ait, Christus tributum reddit, sicut et crucem sustinuit. Nos pro illius honore tributum non reddimus? Unde tamen est quod Christianis principibus debemus, scilicet ut orando et predicando eis consulere non desinamus. Nam res pauperum, id est possessiones Ecclesiarum non solum illis tribuere, sed ne quidem in nostros proprios usus conuertere debemus, nisi ad hoc tantum, ut habentes de Ecclesia uictum et uestitum, ei seruire possimus.  Nam ideo Dominus, ut idem S. Hieronymus ait, non de loculis, quos Iudas ferebat, sed aliunde miraculo facto tributum soluit, quia nefas putauit res pauperum in suos suorumque usus conuertere, et nobis idem exemplum prebuit.



CAP. LXXII.---De eo quia pastores non tantum animarum, sed et corporum curam gerere debeant.

Sed et hoc sciendum quia non solum Deo, et eius Ecclesie hoc preiudicium fieri non debet, ut episcopus uel abbas, quem sibi pastorem eligit sine secularium hominum inuestitura, que eius sunt, habere non debeat, sed ne alicui orphano uel uidue iustum esset hoc interdici, ut sua, que ei iure obuenerant, alicui famulorum suorum dispensare, et ex  eis sibi seruire non decerneret. Quis enim unquam iustus iudex hoc laudaret? Et sancta igitur Ecclesia uni ex famulis hoc precipit, quando ideo pastorem eligit, ut, tam animarum quam corporum, infirmorum scilicet suorum membrorum curam habeat. Quis hoc Dei seruus laudabit, ut sine iussu uel inuestitura humane potestatis nichil possit in Ecclesia agere, cum etiam Apostolus dicat: Oportet episcopum irreprehensibilem esse, tanquam Dei dispensatorem?  Episcopos autem non solum animarum, sed etiam corporum curam gerere precipit B. Petrus Apostolus dicens: Pascite, qui in uobis est, gregem Dei. Cum omni sollicitudine prouidentes ex animo, non turpis lucri gratia . Unde itaque pascent, si quod est Ecclesie non habent? Inclinent  itaque his sanctis monitis aurem omnes terreni principes, et non solum sua tollere aliquo modo sancte Ecclesie [suppl. non] studeant, sed etiam propria ei donare curent, ut eternam mercedem ab eo accipiant, qui fidelibus suis promisit: Centuplum accipietis, et uitam eternam possidebitis .



CAP. LXXIII.---Nullum episcoporum debere aliquam Ecclesiam laicis subdere.

Spiritus sancti dona specialiter in ecclesiasticis officiis prefulgere manifestum est. Inter que omnia supereminet episcopalis gratia. Que non immissione regum uel principum, sed electione clericorum, et petitione omnium populorum fieri debet. Cuius electionis iudicium domni apostolici, et eius uicariorum,  seu archiepiscoporum ita proprium est, ut nulli non sui ordinis uiro hec concedere ulla ratione debeant. Pro salute enim animarum suarum principes eligere speculatorem debent, qui gladium uenientem super se et super populum uidere et denuntiare preualeat, sicut et omnis populus debet non sua potentia uel auctoritate in Ecclesiam aliquem introducere. Non enim Spiritus sanctus alicui subiici potest, ut ei spiritale donum tribuat, cui princeps auaritie seruiens, et sanctuarium Dei hereditate possidere desiderans pro suo, et non pro Dei honore presulatum Ecclesie inuestiendo dare presumpserit. Nam qui hoc putat, homini utique subiici posse creatorem omnium Spiritum sanctum credit, quod  uel existimare inauditum scelus est et Arianam impietatem supergredi, ut S. Urbanus papa docet, manifestum est. Non itaque tali manus imponenda est, sed, nisi ex corde penituerit, eterna damnatio imminere predicanda est. Ostendunt autem et sancti Chalcedonenses Patres quod sancte et pure ecclesiastica tractanda sint, dum aiunt: si quis episcopus per pecuniam fecerit ordinationem, et sub pretio redegerit gratiam, que non potest uendi, ordinauitque per pecunias episcopum aut presbyterum, aut diaconum, uel quemlibet ex his, qui connumerantur in clero, aut promouerit per pecunias dispensatorem, aut defensorem, uel quemquam, qui subiectus  est regule, pro sui turpissimi lucri commodo, is, cui hoc attentanti probatum fuerit, proprii gradus periculo subiaceat, et qui ordinatus est, nichil ex hac ordinatione uel promotione, que est per negotiationem facta, proficiat, sed sit alienus a dignitate, uel sollicitudine, quam pecuniis quesiuit. Si quis uero mediator tam turpibus et nefandis datis, uel acceptis exstiterit, si quidem clericus fuerit, proprio gradu decidat; si uero laicus aut monachus, anathematizetur. Si itaque iuxta preceptum laicus mediator, ut dispensator, id est economus Ecclesie, per pecunias ordinetur, anathematizandus est; laico coactori, ut omnem Ecclesiam suo iuri subdat, consentiendum est? Nunquid qui ab ipso episcopatum acceperit, sacrandus est? Nam si etiam pro solius  honore Dei hoc requireret, impetrare minime deberet, quia, ut iam diximus, istud suo ordini nequaquam competit. Quod enim quidam aiunt, ideo hoc imperatori competere, quia sacro oleo in regnum unctus est, omnino ueritati non congruit. Non enim unctus est, ut episcopatus uel abbatias disponat, sed, ut Spiritus sancti gratia, que per unctionem illam signatur, confirmatus, iustitiam Dei rectissime teneat. Cum autem ei etiam ualde religioso, et non pro sui regni honore querenti hoc conceditur, ut sine eius licentia clerus, uel populus electionem presulum facere non audeant, et si fecerint, ipse secundum suum libitum emendet, et nullus episcopus ante electum consecrare audeat, quam ab ipso per baculum et annulum inuestiatur, nunquid canonicum  est? Ubi isti inueniuntur canones? Cum sacri canones seculares, Ecclesias suo iuri subdentes, anathematizent, nunquid si hoc ei conceditur, claues regni celestis eius ditioni non subdunt? Quod si ei nulla specie religionis istud prerogatiuum concedi potest, pro honore sui regni querenti, et ui obtinere conanti, aliquo modo consentiri debet?



CAP. LXXIu.---Exempla quibus probatur sanctam Romanam maiores Dei Ecclesias semper ordinasse.

Sancta uero Romana et apostolica Ecclesia per semetipsam, et non per aliquos laicos, etiam ualde religiosos, quod inauditum apud antiquos Patres  semper fuit, modernis etiam temporibus magis subreptum, quam ordinate factum supra docuimus, hactenus omnes maiores Dei Ecclesias ordinare et inuestire studuit. Inde est quod Petrus apostolus, Alexandrinam fundans Ecclesiam, Marcum euangelistam ibidem destinauit, Armachore Aquileiensi patriarche baculum pastoralem suis manibus dedit, Apollinarem archiepiscopum Rauenne misit, Martialem Lemouicas mandauit. Eius successor Clemens Dionysium Parisiorum Ecclesie direxit. Gregorius I  Mediolanos dignum successorem sanctum Ambrosium eligere docuit. Et quid multa? Deficiet enim dies antequam exempla, in quibus  aperte demonstratur sanctam Ecclesiam Romanam per se, siue per suos uicarios, uel metropolitanos a se constitutos, omni sancte Dei Ecclesie pastores semper constituisse. Nunc itaque, quod constitutum hactenus est, usque in finem, Deo auxiliante, custodiatur, ut apostolica doctrina Spiritus sancti gratia semper incrementum accipiat.



CAP. LXXu.---De excommunicatione et zizaniis.

Inter hec notandum est quod quidam contra euangelicam parabolam nos facere contendunt, ubi de zizaniis non eradicandis Dominus precepit , cum aliquos excommunicatione dignos excommunicationi subiicimus. Et aiunt etiam S. Augustinum hoc contradicere eo in loco ubi ait quia non est precidenda unitas. Feriendi sunt mali,  non precidendi. Quibus hoc primum respondendum est: Si heretici et mali homines excommunicandi non sunt, quare ipse Pater Augustinus cum legatis sancte Romane Ecclesie, et cum omnibus cepiscopis suis Pelagium et Celestinum, nouam heresim in sancta Dei Ecclesia introducentes, excommunicauit et ab Ecclesia Dei separauit? Quare ipsos Donatistas, contra quos ista et multa his similia loquitur, cum omni Ecclesia Dei excommunicatos tenuit, et nisi prius nefandi schismatis eos penituisset, et per manus impositionem reconciliati essent, eis nequaquam communicabat.



CAP. LXXuI.---Quia Dominus ipse excommunicationem precepit, et quid intersit, excommunicare et eradicare?

 Nos itaque, quia in longum duximus sermonem, ut in hoc quod apertum est immorari non uideamur, breuiter huius rei sententiam proferamus. Idem ipse Dominus, qui hoc parabolice hic enarrat, aperte alibi excommunicationem fieri iubet dicens: Frater qui corripitur ab Ecclesia, et non obedit, sit tibi sicut ethnicus et publicanus . Unde apparet liquido aliud esse excommunicationem, et aliud eradicationem. Qui enim excommunicatur, ut Apostolus ait, ad hoc excommunicatur ut spiritus saluus sit in die Domini . Disciplina est enim excommunicatio, et non eradicatio, nisi forte contemptu et superbia proueniat. Donatiste autem, quantum in ipsis erat, omnem Ecclesiam, per uniuersum mundum diffusam, de agro Dei eradicauerant,  et se solos uere Christianos esse credebant. In tantum autem hoc malum creuerat, ut Catholicos etiam rebaptizare auderent, quod uere esse eradicare nulli sapienti incognitum est. Prouenerat uero hoc schisma eo quod accusabant Cecilianum, episcopatum Carthaginensem iniuste suscepisse, quod concilio uniuersali Rome habito, probare non potuerunt. Iudicio itaque episcoporum Cecilianus in episcopatu firmatus est. Quo facto illi indignati schisma fecerunt et diuiserunt se omni populo Christiano propter unius hominis falsam criminationem. Et inde est quod B. Augustinus sepissime dicit: Etsi uera crimina hec essent, non propterea uos ab omnibus Christianis diuidere debebatis. Ferendi sunt mali; in agro uobiscum esse possunt,  in horreo uero nequaquam. uidens autem hoc malum sancta Dei Ecclesia catholica, conciliis factis, excommunicauit eos. Qui non timuerunt, sed persequi spiritaliter et corporaliter Ecclesiam Dei ceperunt. Quod uidentes imperatores, Christum adorantes, lege sanxerunt omnia que habebant hereticos perdere, et ipsos nunquam certa sede consistere. Quapropter factum est ut multi ex eis conuerterentur, et seueritate legum et clementia sacerdotum, qui, ut eos ad concordiam prouocarent, statuerunt ut episcopi et clerici in suo ordine reciperentur, tantum ut de preteritis penitenitiam agentes, in futuro emendarentur.



CAP. LXXuII.---De excommunicatione, qua intentione fieri debeat

 Itaque non, sicut illi aiunt, eos eradicamus, cum excommunicationi subiicimus, sed ideo eis disciplinam damus, ut malum quod aiunt relinquentes, iustitiam Dei nobiscum rectissime teneant. At uero quidam ex eis semetipsos eradicantes et damnantes fecerunt, constituentes sibi alios episcopos, quosdam quidem iam damnatos, quosdam uero criminibus irretitos. Nos autem quamuis et ipsi peccatores simus, tamen ueros Catholicos in hac re demonstrantes nos, obedientes Christo, et sequentes sanctorum exemplum, qui dixerunt: Si quis frater nominatur in uobis fornicator aut adulter aut ebriosus, cum eiusmodi nec cibum sumere . Et item: Si quis uenit ad uos, et hanc doctrinam non affert,  nec aue ei dixeritis: Qui enim dicit ei Aue, communicat eius malignis operibus . Ideo eos excommunicamus, ut mala, que faciunt, relinquentes, spiritus eorum saluus sit in die Domini . Nam non propterea hoc agimus, ut nos peccatores non esse ueraciter confiteamur . Sed ideo tantum, ut, quia disciplina Ecclesie sine seueritate retineri non potest, ad tempus excommunicationi subiicimus, ut omnes excommunicationis terrore coacti, ad iustitiam redeant. Ideo autem cum eis non communicamus, ut ex hoc cognoscant quam graue sit a communione sanctorum peccatorum meritis in eternum secerni.



CAP. LXXuIII.


Non posse episcopum uices suas in ecclesiasticis rebus laicis tribuere.

Sed ut ad id unde paululum digressi sumus redeamus, sciendum quia sunt nonnulli qui dicunt posse Romanum pontificem uicem suam in prerogatiua inuestiendorum episcoporum imperatori tribuere. Qui attendant quid exinde sancti Patres protulerint, et hoc quod temere dicunt emendare procurent. Taliter enim statuerunt dicentes: Noua actione didicimus, quosdam ex nostro collegio contra mores ecclesiasticos habere in rebus diuinis constitutos economos. Proinde pariter tractantes elegimus, ut unusquisque nostrum secundum Chalcedonensium Patrum decreta ex proprio clero economum sibi constituant. Indecorum est enim laicum esse uicarium  episcopi, et seculares in Ecclesia iudicare. In uno enim eodemque officio non debet dispar esse professio. Quod etiam in lege diuina prohibetur dicente Moyse: Non arabis in boue simul et asino ; quod est, homines diuerse professionis in officio uno non sociabis. Unde oportet nos et diuinis libris et sanctorum Patrum obedire preceptis, constituentes ut qui administrationibus Ecclesie pontificibus sociantur, discrepare non debeant nec professione nec habitu. Nam cerceri et coniungi non possunt, quibus studia et uota diuersa sunt. Si quis episcopus post hec ecclesiasticam rem ad laicalem procurationem deuoluerit, aut sine testimonio economi gubernanda crediderit, uere ut contemptor canonum et fraudator ecclesiasticarum  rerum non solum Christo de rebus pauperum iudicabatur reus, sed etiam et concilio manebit obnoxius.



CAP. LXXIX.---Contra adulatores, qui contra canones auctoritatem dare contendunt.

uideant itaque qui hoc quod supra protulimus autumant, posse scilicet domnum apostolicum imperatori episcopatus, uel abbatias ordinandas, uel inuestiendas tribuere, quid isti sancti Patres exinde protulerint, qui etiam economum Ecclesie non tribuerunt episcopo potestatem laicum ordinandi, et desinant contra statuta apostolica loqui, et imperitorum animas perdere. De eis enim Ezechiel propheta ait: ue qui conuehunt puluillos sub cubito omnis manus .



CAP. LXXX.---Utrum alicui pro honore terreno ecclesiam ordinare concedendum sit?


Attendere uero dignentur, et summe sedis apostolici beatissimi Patres, uenerabilis memorie predecessor eorum Urbanus, quanta exsecratione dignum duxerit ecclesiastica officia uendere uel emere, auaritia imperante, pretio muneris a manu uel lingua seu ab obsequio. Nam aperte hoc Simoniacum esse testatus est, inquiens: Qui res ecclesiasticas non ad hoc ad quod institute sunt, sed ad propria lucra munere lingue, uel indebiti obsequii, uel pecunia largitur, uel adipiscitur, Simoniacus est, cum principalis intentio Simonis fuerit, sola pecunie auaritia, id est idololatria, ut ait Apostolus: »Et auaritia  que est idolorum seruitus .« Et nunc itaque, cum aliquis Ecclesiam non quidem pretio emit, sed quod, dictu etiam exsecrabile est, gladio obtinet, et pro sue ambitionis auaritia inuestit et dominatur, nonne Simonis malitiam imitatur, uel etiam transcendit? Nam Simon, etsi pretio emere uoluit, tamen non ui extorsit. Quod si aliquis a malo inuasionis immunis, et non auaritie pecuniarum inhians, sed tamen sublimitate terreni honoris supra modum ambiens, que ambitio esse auaritia a B. Patre Gregorio apertissime diffinitur, ecclesiam inuestire pro suo terreno honore presumit, uitium Simoniace heresis non euadit. Ideo enim Simon damnatus est, quia per auaritiam donum Dei se possidere existimauit. Eodem itaque laqueo terreni ambitionis ille,  qui per auaritiam sui et non Dei honoris ecclesiastica officia dari uel accipi posse existimat, astrictus tenetur. Accipiens autem, etiamsi bonis polleret moribus, et alias canonice electus fuisset, propter dantis tamen secularem ambitionem, et suam infidelem existimationem, qua per auaritiam sublimitatis et dominationis se donum Dei accipere posse confidit, sacrandus minime est. Quia si talis sacratur, exemplum B. Petri non tenetur. Nam cum quis non pro salute anime sue episcopum eligere, sed inuestiendo, id est dominando insignia presulatus alicui dare desiderat, et eum sacrari expetit, quid aliud uult, nisi ut, cui ipse manus imposuerit, id est potestatem terrenarum rerum Ecclesie dederit, accipiat Spiritum sanctum? Quod non ei esse  concedendum testatur exemplum B. Apostoli, qui Simon hoc uolenti ait: Pecunia tua tecum sit in perditione, quia existimasti donum Dei pecunia possideri . Quid enim et iste aliud existimat, nisi donum Dei per auaritiam possideri, cum existimat eum fieri posse episcopum, cui ipse supra modum sublimitatem et honorem terrenum ambiens, inuestituram presulatus dederit, sibi utique uindicans quod Dei est? Dei autem esse non solum spiritualia, sed etiam corporalia, que Ecclesia possidet satis abundeque supra docuimus. Omne enim quod Deo offertur sacrum esse, tam ueteris quam Noui Testamenti et SS. Patrum dictis probauimus.



CAP. LXXXI.---Contra eos qui ideo putant iuste imperatorem  ecclesias inuestire, quia nonnulli antiquorum, qui inuestiti sunt, sancti fuerunt

Proferuntur a quibusdam quedam priuilegia sanctorum apostolicorum, quibus patrocinantibus, se putant canonicam hanc quam defendimus rationem destruere, et ad nichilum iuste posse redigere. Quibus hoc primum dicendum est quia non est discipulus super magistrum . Quod enim sancti apostoli ordinauerunt, nullus eorum discipulus destruere potest. Quod si quis conatus fuerit, eum iniuste facere Christiana ratio clamat. Si igitur uerum est hec priuilegia sanctos fecisse, primum sciendum est quia non ob aliud hoc fecerunt, nisi ut discordia, que sepe in electione prouenire solet, regali auctoritate pelleretur. Quod uerum esse, ipsa illorum  scripta declarant, que ideo hec eos egisse fatentur ut magna discordia, que sepe in electione proueniebat, regali prouidentia, sedaretur, et Simoniaca heresis, que aliquando sacrum ordinem fedabat, nulla ex parte subripere posset. Cum uero hoc quod ipsi remedium fore putauerant, in lethale uulnus erumpere et totum pene iam corpus Ecclesie occupare cepisset, iuste interdictum esse manifestum est. Ideo enim illi hoc concesserant, ut supra iam diximus, ut caritas robustius permaneret, et Simoniaca ambitio locum penitus non haberet. Cum autem inde mors intrare cepisset unde expelli putata est, digne et iuste alii sancti apostolici hoc prohibuerunt, quia sponse Christi illud obesse uiderunt. Sicut itaque illi pro honore Dei, et non hominum,  hoc concesserunt, sic isti uidentes obesse illud ecclesie, pro honore Dei prohibuerunt. Intentio itaque sancta una fuit utrisque, scilicet salutis Ecclesie et honoris Dei. Sicut autem conseruari tunc poterat quod illi fecerant, quia non nocebat, ita nunc deleri oportet, quia certissime nocet. Ad hoc enim pastores claues Ecclesie habent, ut quod nocet auferant, quod iuuat inferant. Quod utique pessime negotiationi fomentum subministrare cognoscitur, auferendum de sancta Ecclesia est, ut ipse Dominus precepit, dicens: Auferte ista hinc, et nolite facere domum Patris mei domum negotiationis . Non itaque putandum est illos concessisse ut aliquis secularibus potestatibus usus Ecclesiam per ipsas obtineat, istos uero, quod ipsi male egissent,  emendasse, sed potius utrique hoc studuerunt, sicut iam diximus, ut pax firmius teneretur et Simoniaca heresis confunderetur. Utrique enim decreta antiquorum Patrum Clementis et Alexandri et sciebant et custodiebant, qui in suis Decretis precipiunt, dicentes: Si quis episcopus, secularibus potestatibus usus, Ecclesiam per ipsas obtineat, deponatur et segregetur, omnesque qui illi communicant. Et merito. Nam presulatus non uoluntate humana, sed uocatione diuina, sicut de Aaron Apostolus dicit prouenire debet . uocatur enim uere a Deo ille quem clerus et populus Christianus, in quorum cordibus Deus habitat, pro salute animarum suarum pure et simpliciter elegerint.

Sunt autem qui dicunt: Ergo non nulli antiquorum,  qui inuestituras ecclesiarum a rigibus acceperunt, sancti non sunt? Quibus respondemus: Sanctos eos esse non negamus, sed credimus. Sed quia hoc simpliciter agebant, aliis sanctis operibus, diuina gratia cooperante, eis dimissum est, iuxta quod Psalmista predicans ait: Beati quorum remisse sunt iniquitates, et quorum tecta sunt peccata . Sicut etiam et B. Cypriano de baptismo contigisse, teste S. Augustino, cognoscimus, qui tamen caritatis compage et bonis operibus in sanctitate permansit. Inuestitura enim ecclesiarum heresis primis temporibus non exstitit, quia simpliciter fiebat et contentione nondum creuerat. Noue enim sententie, ut ait B. Augustinus de Pelagianis,  nimis liberum arbitrium defendentibus, cum ab Ecclesia respuuntur, nisi contentione crescant, hereses non sunt, cum eas defendentes increpati fuerint, si discesserint, Catholici sunt, si permanserint et defenderint, heretici fiunt. Ita et in presenti re factum esse cognoscimus. Primis namque temporibus, cum hoc cepit, uitium exstitit; cum uero, postquam generalibus synodis per Gregorium uII et Urbanum II apostolicos celebratis, interdictum est, et nunc non solum uerbis defenditur, uerum etiam armis obtineri contenditur, quam graue scelus sit, perspicue patet. Nam quis ambiens maiorem seculi honorem, et plus iustos sibi homines subdi et diuitias huius mundi acquiri, inuestituras ecclesiarum facere appetit, nunquid  ambitiosus non est? Quod autem est uitium Simoniace heresis, nisi ambitio spiritalis honoris propter huius seculi commodum uel gloriam? Spiritalis autem honor non tantum in manus impositione intelligitur, sed etiam in exterioribus ecclesiasticis rebus, que ex consecratione prouenire debere sanctus Paschalis I, apostolice sedis antistes, testis est. Et recte. Nam sicut corpus uiuificatur anima et regitur, ita donis sancti Spiritus etiam corporalia Ecclesie sanctificantur, et cui sanctitas spiritalis conceditur, ei recte et corporalia donantur. Ut enim anima in hac uita sine corpore non regitur, ita sancta Ecclesia sine corporalibus donis, spiritalibus in presenti non utitur. Sicut ergo, qui hominem mercatur, quamuis corpus et non animam  emisse uideatur, tamen etiam animam mercasse uere conuincitur, pro eo scilicet quia sine anima corpus se habere non gaudet, sed sepelire festinat. Ita qui corporalia Ecclesie uel ui obtinere nititur, uel pretio donum Dei pecunia, seu, quod peius est, uiolentia possidere uelle conuincitur. Cum itaque imperator, uel aliquis princeps inuestituram ecclesiarum, quo signo possessio, et dominatio demonstratur, obtinere nitens pro sua et non pro Dei gloria dederit, etiam consecrationem pro sua gloria tribuit. Is enim sacratur qui inuestitur, et ideo sacratur quia inuestitus est. Aperte ergo patet quia et sacratio illius pro gloria mundi, id est concupiscentia oculorum et superbia uite, que non est ex Patre, sed ex mundo tribuitur. Constat uero quia ei  Spiritus sanctus non datur, qui superbiam et auaritiam mundanam, que non esse ex Patre manifestum est, inuestitus, sacrationem Spiritus sancti ausus fuerit expetere: Spiritus enim sanctus discipline effugiet fictum . uere enim hec fictio discipline est, cum quisque se ideo putat sacrandum, quia a populo electus, et a rege inuestitus est, cum disciplina Spiritus sancti sit unumquemque pastorem solummodo pro salute animarum pure et simpliciter ab omnibus clericis uniuscuiusque Ecclesie eligi, quibus consentire omnes filii illius Ecclesie, que ordinanda est, et obedire pro salute animarum deuotissime debent. Cuius electionis discretio non alicui humane potestati, sed metropolitano  episcopo a Deo collata est. Que dum canonica probata fuerit, non ab imperatore electus inuestiri, sed ab archiepiscopo, qui uice Christi eum benedicit, inuestiri et consecrari debet. Ordinatus autem et sacratus, si quid Ecclesia quam suscepit antiquitus canonice debet imperatori, nisi forte imperator pro remedio anime sue remiserit, soluere per omnia curet. Piissimus autem imperator non grauare Ecclesiam, sed magis ei seruire, utpote sue spiritali matri deuotissime studeat. Non enim ideo sacro oleo ungitur, ut Ecclesie dominetur, sed ut Christo uero regi seruiens, eius sponsam a malorum insidiis humana potentia tueatur. Electio uero abbatum, quia ad solos monachos pertineat, testis est Regula sanctissimi Patris Benedicti.  Ecce hec est disciplina Spiritus sancti, quia pastor Ecclesie eligi debet. Qui autem contra istam auctoritatem pugnans, sua noua auctoritate in Ecclesiam pastorem introducit, et qui introducitur, et qui introducit, et qui talibus consentiens, introductum sacrare presumit, manifeste contra disciplinam Spiritus sancti agunt.



CAP. LXXXII.---uera et certa comprobatio, quia sicut Simoniacus est ille, qui per auaritiam pecuniarum ordinatur, ita et ille qui per auaritiam sublimitatis, Simoniacus certissime comprobatur.

Sanctos antiquos Ecclesie doctores manifestum est inde suam doctrinam nobis plenissime reliquisse; unde diebus eorum questio erat. Diebus itaque sanctorum Gregorii II  et Ambrosii, reges Ecclesiam  ab heresibus defendebant; clericalis autem ordo iam in auaritiam ambitionis declinauerat in tantum, ut pretio accepto impositio manuum ab aliquibus uenderetur. Alii autem, et si non tam aperte uendebant, tamen sacros ordines uel honores pro humano fauore dare non dubitabant. Et inde est quod in doctrinis eorum uel etiam aliorum doctorum, quos nunc sancta Ecclesia specialius retinet, uix presentis temporis nouum nequissime hydre caput confutari inuenitur. Sed tamen, qui subtilius diuina inspiratione edoctus, oculis mentis istud in eorum doctrinis, quam abominabile sit, inuenire desiderat, perspicue ei, diuina gratia largiente, uidere conceditur. Ait enim B. Pater Gregorius, cum de Domini tentatione in expositione  Euangelii loqueretur: Antiquus hostis contra primum hominem, parentem nostrum, in tribus se tentationibus erexit, quia hunc uana gloria uidelicet et gula et auaritia tentauit, sed tentando superauit, quia per consensum sibi eum subdidit. Ex gula quippe tentauit, cum cibum ligni uetiti ostendit atque ad comedendum suasit, dicens: »Gustate .« Ex uana autem gloria tentauit, cum diceret: »Eritis sicut dii .« Et ex prouectus auaritia tentauit, cum diceret: »Scientes bonum et malum ;« auaritia enim non solum pecunie est, sed etiam altitudinis. Recte enim auaritia dicitur, cum supra modum sublimitas ambitur. Si enim non ad auaritiam honoris rapina pertineret, nequaquam Paulus de unigenito  Dei Filio diceret: »Non rapinam arbitratus est esse se equalem Deo .« In hoc ergo diabolus parentem nostrum ad superbiam traxit, quo eum ad auaritiam sublimitatis excitauit. Sed quibus modis primum hominem strauit, eisdem modis secundo homini tentando succubuit. Per gulam quippe tentat, cum dicit: »Dic ut lapides isti panes fiant .« Per uanam gloriam tentat, cum dicit: »Si Filius Dei es, mitte te deorsum .« Per sublimitatis auaritiam tentat, cum regna mundi omnia ostendit, dicens: »Hec omnia tibi dabo, si procidens adoraueris me .« Sed eisdem modis a secundo homine uincitur, quibus primum hominem  se uicisse gloriabatur, ut a nostris cordibus ipso aditu captus exeat, quo nos aditu intromissus tenebat. Si igitur, iuxta hunc sensum, sancti doctoris auaritia non solum pecunie est, sed etiam altitudinis, liquido patet quia sicut ille qui, per auaritiam pecunie pretio dato uel accepto, ecclesiastica officia uel spiritalia uidelicet, uel corporalia mercatur, Simoniacus est; ita et ille qui per auaritiam sublimitatis et non Dei, sed sui honoris cupiditate eadem ecclesiastica officia uel spiritalia uel corporalia dare, uel accipere presumit, Simoniacus est. Simoniaci autem, secundum auctoritatem Chalcedonensium Patrum, sexcentorum uidelicet et triginta episcoporum, clerici degradandi, monachi uero uel laici anathematizandi sunt. Et  merito: nam quia magne exsecrationi in conspectu Dei digni habeantur, et quia gratia Spiritus sancti ad eos minime pertineat et omne corpus per eos uitietur, sanctus Pater Ambrosius manifeste in libro de sacerdotibus  indicat, dicens: Sunt qui nouam prodigialiter regulam hac tempestate peperisse deflentur, et Giezi sententiam et Simonis sectantes, sancti episcopatus gratiam pecuniis cemerunt, nequaquam timentes, cum honorem sacerdotalem pecuniis emerent, a B. Petro apostolico se cum Simone fuisse damnatos, sicut ait: »Pecunia tua, inquit, tecum sit in perditione, quia donum sancti Spiritus te credidisti pecuniis comparare .« Et lepram cum Giezi a sancto se suscepisse credant Eliseo, qui gradum sacerdotalem se existimant pecuniis comparare. Quibus,  cum ista dixerimus, sufficere debuit suum comparando lepram possidere. Nam sicut ualidioribus morbis capite uitiato, reliquum necesse est corpus inundatione superioris morbi lethaliter irrigari, ita et hi qui caput uidentur Ecclesie esse, morbo pestifero fraternum uitiant corpus, ut nichil ex totius corporis compage insauciatum possit euadere, quod negligentium sacerdotum uitiositatis mortale infecit uirus, ita ut uideas in Ecclesia passim, quos non merita, sed pecunie ad episcopatus ordinem prouexerint; nugacem populum et indoctum, qui talem sibi asciuerunt sacerdotem, quos si percunctari uelis fideliter, quis eos perfecerit sacerdotes, respondent mox et dicent: Ab archiepiscopo sum nuper episcopus ordinatus,  centumque ei solidos dedi, ut episcopalem gratiam consequi meruissem. Quod si minime dedissem, hodie episcopus non essem. Unde melius est mihi aurum de sacello inuehere quam tantum sacerdotium perdere. Aurum dedi, et episcopatum comparaui. Quos tamen solidos, si uiuo, recepturus illico non diffido. Ordino presbyteros, consecro diaconos, et aurum accipio. Nam de aliis nichilominus ordinibus pecunie questum profligare confido. Ecce et aurum quod dedi, in meo sacello recepi et episcopatum gratis accepi.

Nempe hoc est quod doleo, quia archiepiscopus carnaliter episcopum fecit. Nam propter pecunias  specialiter leprosum ordinauit: »Pecunia, inquit, tua tecum sit in perditione,« quia sancti Spiritus gratiam pretio comparasti, et commercium miserabile in animarum exitium peregisti. Et nescii homines et indocti in ordinationibus eorum clamant et dicunt: Dignus es et iustus es, et conscientia misera, indignus es et iniustus es, dicit. Pronuntiat episcopus huiusmodi ad populum, dicens: Pax uobis. Oculis quidem carnaliter uidetur episcopus magnus, et diuinis obtutibus inspicitur leprosus magnus. Per pecuniam acquisiuit indebitum ordinem, et apud Deum perdidit interiorem hominem. Caro suscepit dignitatem, et anima perdidit honestatem; caro ancilla facta est domina anime, et anima, que erat domina, facta est famula carnis; caro dominatur populis, et anima seruit  demoni, carni sacerdotium comparauit, et anime detrimentum parauit. Et: »Quid prodest eiusmodi homini, si totum mundum lucretur, et anime sue detrimentum patiatur.« Aut: »Quam dabit homo commutationem pro anima sua?«  Quod dedit, cum ordinaretur episcopus aurum fuit, et quod perdidit anima fuit. Cum ordinaret alium, quod accepit pecunia fuit, et quod dedit lepra fuit. Hec sunt mercimonia iniquorum in pernicie eorum. Interrogo tamen fratrem et cepiscopum nostrum; quia et ego episcopus sum, et cum episcopo loquor: Dic ergo mihi paulisper, frater episcope, cum dares pecuniam, quid accepisti? Gratiam episcopalem accepi. Ergo interrogo te hoc: Gratia, cur tali uocabulo nuncupatur? Respondes: Cur inquiris? Ut reor, pro  eo quod gratis datur, ideo gratia uocatur. Ergo si gratia gratis dicitur et auro non estimatur, a te cur gratia pecuniis comparatur? Respondes: Non, inquis, mihi daretur, si pecuniis non emeretur; nec episcopus fuissem ordinatus, si pecuniam non dedissem. Ergo ut apparet ex responsionibus tuis, gratiam, cum ordinareris, non suscepisti, quia gratuito eam non meruisti. Et ideo, frater, si gratiam non accepisti, quomodo episcopus effici potuisti? Nam et ad discipulos suos Dominus dicit: »Gratis accepistis, gratis date .« Cur ergo gratuitam gratiam estimasti te pretio possidere? Nam, ut uideo, aurum dans perdidisti, et sanctam gratiam non acquisisti. Adhuc tamen semel adiiciens, fratrem perquiro episcopum,  ne quid de approbamentis ueri iudicii nos pretermisisse uideamur. Quis dat, frater, episcopalem gratiam? Deus, an homo? Respondes: Sine dubio Deus; sed tamen per hominem dat Deus. Homo imponit manus, Deus largitur gratiam; sacerdos imponit supplicem dexteram, et Deus benedicit potenti dextera; episcopus initiat ordinem, et Deus tribuit dignitatem. O iustitia! o equitas! Si homini pecunia datur, qui nichil in ordine amplius operatur, nisi solum seruitium quod ei creditur; cur Deo totum negatur; qui per ipsum ordinem tibi largitur? Iustumne tibi uidetur, ut seruus honoretur et Dominus iniuriam patiatur, et iniuste accipiat sacerdos pecuniam, et Deus patiatur ab homine iniuriam? Sed, quia pro concesso ordine Deus a te nichil exspectat, cur a te sacerdos  imprudenter pecuniam exspectat? Deus homini concedere uoluit gratis, et episcopus rapax pecuniam ab homine expetit gratis? Deus homini, ut certe benignus, gratis donauit, et sacerdos malignus eum sine causa predauit! »Quid enim habes quod non accepisti? Si autem accepisti, quid gloriaris quasi non acceperis?«  Ecce ad que mala uoluitur deificus ordo! ecce ad que probra sunt prolapsi sacerdotes, qui audire meruerunt a iudice mundi: »uos estis lux huius mundi!«  Ecce quibus subiiciuntur gentes, quibus a Domino dictum est: »uos estis sal terre .« Ergo si lux est Ecclesie episcopus a Domino ordinatus, ita ut imperitie tenebras predicationis sue eloquio rutilante, conscientiarum tenebras illuminet, cur ipse palpabilibus tenebris  tenetur obstrictus? Et non solum, quia ipse, dum male agit digne perit, insuper et alios secum indigne perdit. Si enim salis meruisti possidere saporem, ut insipientium possis arua condire, cur infatuatus tali uitio, immudis te porcorum conculcandum pedibus prebuisti, ita ut nec alios, nec teipsum possis condire?

Oculorum etiam in corpore officium, id est in Ecclesia uoluntarius appetisti, ut reliquum per te corpus ducatum lucis haberet; et nunc quadam lippitudine et caligine uitiorum obtenebratus, nec teipsum lucis idoneum prebes, et aliis adimis lucem? De quibus oculis in Euangelio dicitur: »Si oculus tuus simplex fuerit, totum corpus tuum lucidum erit  ,« id est: Si episcopus, qui lumen promeruit preesse in corpore, simplicitate est sancta et innocentia decoratus, omnis Ecclesia splendore luminis radiatur. »Si autem oculus tuus nequam est, totum corpus tuum tenebrosum erit ,« id est: Si episcopus, qui uidebatur corpori subdito lucem prebere, obnubiletur nequitie cecitate, quid cetera membra faciunt, quibus lux est adempta oculorum? id est: Quid secularis factura est multitudo, cum uoluptatibus illicitis et actionibus ad similem facinorum uoraginem episcopus multitudinem populi procreauerit? Ut nulli iam iamque illicitum esse uideatur, quod ab episcopo quasi licitum perpetratur, sed ipsum magis credunt homines esse laudabile, quidquid episcopus habuit delectabile; nec quisquam, quod  agere pontifex non dubitat, se dubitanter agere dicat. Episcopus enim a cunctis indubitanter uocaris, presertim cum ipso nomine censeris, si tamen actio concordet nomini, et nomen se societ actioni. Nam quid aliud interpretatur episcopus, nisi superinspector? Maxime cum solio in Ecclesia editiore resideat et ita cunctos respiciat, ut et cunctorum in ipsum oculi respiciant. Ergo quia ita est, cur te tetrum speculum uniuersorum oculis demonstras, ita ut non possint obscuritate tua se comptius exornare? Sufficiat hucusque nunc nostris consacerdotibus paululum dilatasse sermonem, in quo eorum simul excellentiam et casum monstrauimus, et ne fidentes in sublimitate honorum, minime requirerent perfectionem morum, et in solo se crederent sacerdotes nomine plusquam opere gloriari.  Et quamuis sciam, pro hoc libello, plurimos mihi sacerdotes, qui hec que loquimur agere nolunt, infideliter esse detracturos, credo tamen plurimos, qui hec agunt uel agere nituntur, fideliter pro nobis oraturos. Sed sicut lacerationibus obtrectatorum minime pregrauamur, sic demum probatorum et sanctorum uirorum orationibus adiuuamur. Age nunc, sanctificus Spiritus, qui nos in hoc opere diuinis inspirationibus adiuuisti, cunctos sacerdotes adiuua, et presta ut faciant que in hoc opusculo ipse eloqui inspirasti, ut una eis mecum tribuas celorum regna, que sanctis in regno celorum dare promisisti. Amen.



CAP. LXXXIII.---Quanta gloria et honore digni sint sancti sacerdotes.

Quia igitur quante infelicitatis in conspectu Dei  mali sacerdotes habeantur ostendimus, demonstremus etiam quante glorie apud Deum et homines boni episcopi digni habeantur. Nam de eisdem S. Ambrosius in eodem libro De sacerdotibus  ait: Honor, fratres, sublimitas episcopalis nullis poterit comparationibus adequari. Si regum fulgori compares et principum diademati, longe erit inferius quam si plumbi metallum ad auri fulgorem compares, quippe cum uideas regum colla et principum submitti genibus sacerdotum, et exosculata eorum dextera orationibus eorum credant se communiri. Quid etiam de plebeia dixerim multitudine, cui non solum preferri a Domino meruit, sed ut eam quoque iure tueatur patrio, preceptis imperatum est euangelicis? Sic  certe a Domino ad B. dicitur Petrum: »Petre, amas me?« Et ille: »Tu scis, Domine, quia amo te .« Et cum tertio fuisset interrogatus, et trina responsione fuisset subsecutus, repetitum est a Domino tertio: »Pasce oues meas .« Quas oues, et quem gregem non solum tunc suscepit apostolus Petrus, sed nobiscum eas accepit, et cum illo nos eas accepimus omnes. Unde, quia regende sacerdotibus traduntur, merito rectoribus suis subdi dicuntur. Nam ipse Dominus ait: »Non est discipulus super magistrum .« His uero premissis, aperte monstratur nil in hoc seculo excellentius sacerdotibus, nil sublimius episcopis reperiri. Unde curandum summopere est ut sancta uita sancto ordini congruat.



CAP. LXXXIu.---uera comprobatio, quia Simoniacus est, qui officia ecclesiastica a laicis accipit.


Gratia sancti Spiritus, que in cunctis fidelibus et maxime in ecclesiasticis uiris requiescit, illuminati uideamus utrum accipere ecclesiastica officia ab imperatore, uel aliis mundi principibus uitium sit tantum, an Simoniaca heresis uerissime comprobetur. Dicit itaque B. Gregorius: Sunt nonnulli, qui quidem munerum premia ex ordinatione non accipiunt, et tamen sacros ordines pro humana gratia largiuntur, atque de largitate eadem laudis solummodo retributionem querunt. Hi nimirum, quod gratis acceptum est, gratis non tribuunt, quia de impenso officio sanctitatis nummum expetunt fauoris. Unde bene, cum iustum uirum describeret, propheta  ait: »Qui excutit manus suas ab omni munere .« Neque enim dixit: »Qui excutit manus suas a munere,« sed adiunxit »ab omni.« Quia aliud est munus ab obsequio, aliud munus a manu, aliud munus a lingua. Munus quippe ab obsequio est subiectio indebite impensa, munus a manu pecunia, munus a lingua fauor. Qui ergo sacros ordines tribuit, tunc ab omni munere manus excutit, quando in diuinis rebus non solum nullam pecuniam, sed etiam humanam gloriam non requirit. Sicut itaque Simoniacus est, qui munus a manu tribuens, ecclesiastica officia uendit uel emit, ita, iuxta hoc exemplum sancti doctoris quod proposuimus, Simoniacus et ille per omnia comprobatur, qui fauore humano, non amore Domino hoc promeruerit. Si uero qui  fauore hominum usus, etiam ab ecclesiasticis uiris ecclesiastica officia adipisci iniuste desiderat, damnatur, sine omni contradictione multo grauius ille damnandus est, qui iniquitati fauens, et laudans, et benedicens peccatorem in desideriis anime sue , et confirmans alicui terreno principi iuste competere, ut Ecclesias inuestiat et dominetur, episcopatum, uel aliquod ecclesiasticum officium ab eo accipere studet. Nam ut hoc uere Simoniacum esse magis magisque clarescat, duorum episcoporum ponamus exemplum, quorum unus canonice a clero et populo electus, inuestiri ab imperatore, ut sacrilegium deuitans, episcopatum ab eo accipere nullatenus consentit; alter uero et ipse simili modo canonici  a clero et populo electus, inuestiri ab imperatore non solum non recusat, sed etiam ualde desiderat, profitetur et hoc iure imperatori competere, ut nemo sine inuestitura presulatum ecclesiasticum, et terrenas res Ecclesie habere preualeat. Cum itaque imperator illi, qui hoc ei iuste competere dicit, prerogatiuam presulatus concedit, isti uero, qui ei contradicit, episcopatum habere non permittit, nonne aperte patet ideo illum honoratum, quia tante nequitie fauens, iniustitiam laudare presumit? Nunquid, etsi non dedit nummum pecunie, nummum fauoris non dedisse ullo modo probari potest? An peius est dare pecuniam que a Deo creata est, quam dare nequitiam que a diabolo inuenta est? Manifeste igitur patet, et hos uere Simoniacos  esse, et gratia sancti Spiritus ad eos nullo modo pertinere. Nam qui putat gratiam sancti Spiritus Simoniacis dari, quam grauiter erret, ex uerbis SS. Patrum cognoscere potest, quorum alii eos non episcopos, alii uero leprosos, alii quid peius quam Arianos esse diffiniunt.



CAP. LXXXu.---Quia graue sacrilegium sit auferre Ecclesie que ei donata sunt.

Quanta nequitia sit non solum sanctuarium Dei in hereditate possidere desiderare, quod eum uelle manifestum est, qui sine sua inuestitura presules Ecclesiarum, que sanctuarii sunt, habere contradicit, quodque a Propheta etiam maledictione multatur, sed etiam ea que Deo et eius sanctuario oblata sunt, aliquo modo auferre aut alienare, ostendit  S. Urbanus, apostolicus martyr, inquiens: Res Ecclesie a nemine sunt inuadende, ne sacrilegii reatum incurrant, qui eas inde abstrahunt, ubi tradite sunt, et quod peius est, anathema maranatha fiant, et si non corpore, ut Ananias et Saphira fecerunt, qui mortui ceciderunt, anima tamen, que potior est corpore, mortua et alienata a consortio fidelium cadat, et in profundum inferni labatur. Unde attendendum est omnibus fidelibus, et fideliter custodiendum, et illius usurpationis contumelia depellenda, ne predia usibus secretorum celestium dicata, a quibusdam irruentibus uexentur. Quod si quis fecerit, post debite ultionis acrimoniam, que erga sacrilegos iure promenda est, perpetua damnetur infamia, et carceri tradatur, aut exsilio perpetue deportationis  seruetur, quoniam, iuxta Apostolum, oportet huiusmodi hominem tradere Satane, ut spiritus saluus sit in die Domini . Huic concordans sanctus Lucius apostolicus, et ipse in suis Decretis  ait: Res ecclesiarum et oblationes fidelium ab aliquibus uexari, et ecclesiasticis uiris auferri indubitanter maximum est peccatum, testante Scriptura, que ait: »Qui abstulerit aliquid patri, et dicit, hoc non esse peccatum, homicide particeps est .« Pater ergo noster est sine dubio Deus, qui nos creauit, et mater nostra Ecclesia, que nos in baptismo spiritualiter generauit, et ideo qui Christi pecunias et Ecclesie aufert, fraudat et rapit, homicida in conspectu iusti iudicis esse deputabitur. Unde scriptum est: Qui  rapit pecuniam proximi sui, iniquitatem facit; qui autem pecunias, uel res Ecclesie abstulerit, sacrilegium facit. Unde et Iudas, qui pecuniam fraudauit, que usibus Ecclesie, id est pauperibus, quos Ecclesia pascere debet, distribuebatur iussu Saluatoris, cuius uicem episcopi tenent, non solum fur, sed fur sacrilegus effectus est. De talibus enim, id est, qui facultates suas Ecclesie rapiunt, fraudant uel auferunt, Dominus comminans per prophetam loquitur, dicens: »Deus, ne taceas tibi, ne sileas, et non quiescas, Deus, quia ecce inimici tui tumultuati sunt, et qui oderunt te, leuauerunt caput, contra populum tuum nequiter tractauerunt, et inierunt consilium aduersus arcanum tuum; dixerunt: uenite et conteramus eos de gente, et non sit memoria nominis eorum ultra, quoniam  tacuerunt corde pariter, contra fedus pepigerunt tabernacula Idumee, et Ismelitarum, Moab et Agareni, Iebal, et Amon et Amalec, Palestina cum habitantibus Tyrum; sed Assur iuxtas ecus eis facti sunt brachium filiorum Lot. Fac illis sicut Madian, et Sisare, sicut Iabin in torrente Cisson. Contriti sunt in Endor, fuerunt quasi sterquilinium terre. Pone principes eorum, sicut Oreb, et Zeb, et Zebee, et Salmana, omnes principes eorum, qui dixerunt: Possideamus nobis pulchritudinem Dei. Deus meus, pone illos ut rotam, et quasi stipulam ante faciem uenti. Quomodo ignis comburit siluam, et sicut flamma deuorat montes, sic persequeris eos in tempestate tua, et in turbine tuo conturbabis eos. Imple facies eorum ignominia. Et querent nomen  tuum, Domine. Confundantur, et conturbentur usque in eternum, et erubescant, et pereant, et sciant quia nomen tibi Dominus; tu excelsus super omnem terram .« Hec fieri prophete, hec apostoli, hec successores eorum, et omnium catholicorum Patrum uetant decreta, et tales presumptiones sacrilegia esse diiudicant. Quorum nos sequentes exempla, omnes tales presumptores, et Ecclesie raptores, atque suarum facultatum alienatores una uobiscum a liminibus sancte matris Ecclesie anathematizatos, apostolica auctoritate pellimus, et damnamus, atque sacrilegos esse iudicamus, et non solum eos, sed omnes consentientes eis, quia non solum qui faciunt, rei iudicantur, sed etiam, qui facientibus consentiunt . Par enim pena et agentes et  consentientes comprehendit. Ea que Deo oblata siue magna siue praua, ista regula contineri certissimum est. Si uero imperator fidelis, uel aliquis princeps, quod sibi iure competit, pastori Ecclesie dare uoluerit, inuestitura ceteris hominibus consueta concedere debet, non pastorali uirga, seu episcopali annulo, quibus mysteria Domini Christi signantur, et ideo sacrata uerissime comprobantur. Dignum enim non est ut terrenarum rerum inuestitura a terrenis principibus episcopalibus insignibus detur, quia, ut diximus, Spiritus sancti donum per hec designatur.



CAP. LXXXuI.---Quod episcopi uices apostolorum in Ecclesia habeant.

 Quorum uices in Ecclesia episcopi habeant, et quis eis hanc dignitatem dare debeat, ostendit S. Augustinus , inquiens: »Pro patribus tuis nati sunt tibi filii .« Patres missi sunt apostoli; pro apostolis filii nati sunt, constituti sunt episcopi. Hodie enim episcopi, qui sunt per totum mundum, unde nati sunt? Ipsa Ecclesia Patres eos appellat, ipsa illos genuit, et ipsa illos constituit in sedibus patrum. Non te ergo putes desertam, o Ecclesia, quia non uides Petrum, quia non uides Paulum, quia non uides filios per quos nata es. De prole tuo creuit tibi paternitas. »Pro patribus tuis nati sunt tibi filii.« Constitues eos principes super omnem terram. Filios genuit Ecclesia, constituit eos pro patribus suis super omnem terram principes.



CAP. LXXXuII.---De temporali uirtute sancte matris Ecclesie.


Magne auctoritatis etiam ad temporalem salutem Ecclesie esse, et omnes confugientes ad se saluaro posse, ostendens idem Pater Augustinus , ait: Multi modo currunt ad Ecclesiam nondum Christiani, rogantes auxilium Ecclesie; subueniri sibi temporaliter uolunt, etiam si in eternum nobiscum regnare adhuc nolunt. Cum omnes querunt auxilium Ecclesie et Christiani, et qui nondum sunt Christiani, nonne »subiecit plebes nobis, et gentes sub pedibus nostris?« 



CAP. LXXXuIII.---De officiis ecclesiasticis non uendendis.

Qui sunt qui uendunt boues et columbas? Ipsi  sunt, qui sua querunt, non que Iesu Christi. uenale totum habent, quia nolunt redimi. Emi nolunt, et uendere uolunt. Bonum est enim eis ut redimantur sanguine Christi, ut perueniant ad pacem Christi. Quid enim prodest acquirere in hoc seculo quodlibet temporale et transitorium, siue sit pecunia, siue sit uoluptas uentris et gutturis, siue sit honor in laude humana? Nonne omnia fumus et uentus? Nonne omnia transeunt, et currunt? Et ue his qui heserint transitoriis, qui simul transeunt! Nonne omnia, ut fluuius preceps, currunt in mare? Et ue qui ceciderit, quia in mare trahitur! Ergo tenere debemus omnes affectus a talibus concupiscentiis, fratres mei, quoniam qui talia querunt, uendunt. Nam et Simon ille uolebat emere Spiritum sanctum, quia  uendere uolebat Spiritum sanctum, et putabat apostolos esse tales mercatores, quales Dominus de templo flagello eiecit. Talis enim ipse erat, et quod uenderet emere uolebat; de illis erat qui columbas uendebant. Etenim in columba apparuit Spiritus sanctus . Qui uero uendunt columbas fratres? Qui dicunt: Nos damus Spiritum sanctum. Quare enim hoc dicunt? Et quo pretio uendunt pretium honoris sui? Accipiunt pretium cathedras temporales, ut uideantur ipsi uendere columbas. Caueant a flagello de resticulis. Columba non est uenalis; gratis datur, quia gratia uocatur. Caueant ergo et isti, qui exteriorem, ut ita dictum sit, Ecclesiam, bonum esse aiunt, tradunt in manus eorum, qui secundum suum libitum ei dominari per  omnia uolunt. Nam quamuis in mentibus fidelium habitet Deus, tamen corpora eorum templum Spiritus sancti appellat Apostolus. Cum uero disponenda eis Ecclesia conceditur, qui regendi sunt, et qui animarum ducatum habere non debent, procul dubio error grauissimus est.



CAP. LXXXIX.---De honore quem sacerdotibus imperatores exhibuerunt.

Quantus honor sacerdotibus ab imperatoribus exhiberi debet, ostendit S. Gregorius  dicens Mauricio imperatori: Sacerdotibus non ex terrena potestate Dominus noster citius indignetur, sed excellenti consideratione propter eum, cuius serui sunt, eis ita dominetur, ut etiam debitam reuerentiam  impendat. Nam in diuinis eloquiis sacerdotes aliquando dii, aliquando angeli uocantur. Et per Moysen de eo qui ad iuramentum ducendus est, dicitur: »Applica illum ad deos ,« uidelicet ad sacerdotes. Et rursum scriptum est: »Diis non detrahes ,« scilicet sacerdotibus. Et propheta ait: »Labia sacerdotis custodiunt scientiam, et legem ex quirunt ex ore eius, quia angelus Domini exercituum est .« Quid ergo mirum, si illos uestra pietas dignetur honorare, quibus in suo eloquio honorem tribuens, eos aut angelos, aut deos ipse etiam appellat Deus? Ecclesiastica quoque testatur historia quia, cum pie memorie Constantino principi scripto oblate accusationes contra episcopos fuissent, libellos quidem accusationis accepit, et eosdem qui accusati  fuerant episcopos conuocans, in eorum conspectu libellos quos acceperat incendit, dicens: »uos dii estis, a uero Deo constituti. Ite, et inter uos causas uestras diiudicate, quia dignum non est ut nos diiudicemus deos.« In qua sententia, pie Domine, sibi magis ex humilitate, quam illis aliquid prestitit ex reuerentia impensa. Ante enim quique pagani in republica principes fuerunt, qui uerum Deum nescientes, deos ligneos et lapideos colebant, et tamen eorum sacerdotibus honorem maximum tribuebant. Quid igitur mirum, si Christianos imperator ueri Dei sacerdotes dignetur honorare, dum pagani, ut predixi, principes honorem impendere sacerdotibus nouerunt, qui diis ligneis et lapideis seruiebant? Hec ego pietati dominorum non pro me, sed pro cunctis sacerdotibus  suggero.



CAP. XC.---De eo quia regnum terrenum de honore sancte Ecclesie creuit.

Diximus in superioribus huius libelli, regni terreni honorem de honore et possessione sancte Ecclesie in hoc mundo magis magisque creuisse. Quod, quia uerum sit, testatur exemplum Magni Constantini, cui Deus per uirtutem sancte crucis uictoriam de inimicis donare dignatus est. Cum uero postea per B. Siluestrum baptizatus fuisset, et uera cordis humilitate decreuisset, iniustum uideri ibi se imperialem sedem habere, ubi Deus uicarium B. Petri constituit, Constantinopolitanam ciuitatem edificans ibidem gloriosus regnauit. Cui Deus, quia beatum honorauit apostolum, et eius uicario occidentale regnum reliquit,  omne regnum Romanum ex integro habere concessit. Beatus enim papa Syluester, quamuis ille dederit, tamen ipse Domini Christi sequens exemplum, suo sanctissimo capiti coronam regni imponi passus non est, sed eum magis rogauit, ut regnum tenendo Ecclesie sancte deuote seruiret. Unde uidentur illi ueritatem non tenere qui ducatus et marchias, uel alias precelsas possessiones Ecclesie, nomine possessionis ei subiugari non debere contendunt. Nunquid enim hoc sanctissimus Syluester, prudentissimus et sapientissimus existens, Ecclesie sancte donari permitteret, nisi conuenire certissime sciret diuine uoluntati, et a sanctis prophetis olim predictum? Ait itaque de hoc sanctus propheta,  sancte Ecclesie loquens: Reges gentium ministrabunt tibi. In indignatione mea percussi te, et in reconciliatione mea misertus sum tui. Afferetur ad te fortitudo gentium, et reges earum adducentur. Gens enim et regnum, quod non seruierit tibi, peribit . Et item: Gloria Libani ad te ueniet, abies, et buxus, et pinus simul ad ornandum locum sanctificationis mee, et locum pedum meorum glorificabo, et uenient ad te curui filii eorum, qui humiliauerunt te, et adorabunt uestigia pedum tuorum; omnes, qui detrahebant tibi . Itemque: Pro eo quod fuisti derelicta, et odio habita, et non erat qui pertransiret, ponam te in superbiam seculorum, gaudium in generatione et generatione, et suges lac gentium, et mamilla regum lactaberis, et  scies, quid ego Dominus saluans te . Ostenditur autem, et in uita sancti Ioannis Chrysostomi, quantum sapientia et potentia sacerdotum regno proficiant, cum de eo narratur Godoliam quemdam tyrannum, ad quem nullum principum imperator mittere poterat, eum adisse, et sua sapientia furorem illius mitigasse. Beatus etiam Leo apostolicus Attilam illum famosissimum, Dei flagella nominatum, ab Italie finibus sua prudentia exire compulit. Constat autem hoc eos perficere non potuisse, nisi Ecclesiarum stipendiis adiuti etiam Ecclesie militiam secum haberent. Tale uero, quod solummodo decimis et oblationibus fultos eos non perpetrasse cognoscentes, acquiescant ueritati, qui dicere ausi sunt ad Ecclesias non pertinere, nisi  decimas, et primitias, et oblationes, que ad altare offeruntur; et nouerint uerum esse regnum terrenum Ecclesie suffragio muniri atque defendi.



CAP. XCI.---Contra eos qui dicunt: Tanta donantur Ecclesie, ut regno uix pauca remaneant.

Sunt uero quidam simplices, dicentes: Si ita hec permanserint, Ecclesia omnia terrena obtinere poterit. Quibus quid respondendum est, nisi illud, quod Dominus de uirginibus ait: Non omnes capiunt uerbum istud?  Quando enim omnes, que sua sunt, Ecclesie dabunt, qui ea ipsa que antiquitus possidet, auferre conantur?



CAP. XCII.---Quo ordine sanctis canonibus non contrario sacerdotium et regnum concordari possit.

Quia uero Dominus ait: Pacem meam do uobis,  pacem relinquo uobis , studendum omnimodis est, ut pax inter sacerdotium et regnum sit, et firmiter Deo auxiliante, permaneat. Que ita ut Deo inspirante cognoscimus, fieri potest si, cum pastor Ecclesie canonice electus, inuestitus et consecratus fuerit, tunc per se, uel per suos fideles imperatorem adeat, et de rebus Ecclesie sibi commissis imperiale preceptum expetat. Quod ei piissimus imperator more sue spiritalis matris libentissime concedens firmare dignetur, quod sui predecessores illi Ecclesie concessisse manifestum est, promittens eidem Ecclesie, et eius pastori suam piissimam defensionem in omnibus. Ideo autem diximus non tantum per se, sed etiam per  suos legatos istud peragere sanctos pastores, quia sepius euenit, ut sancta Ecclesia sanctum sibi pastorem uel senem, uel etiam corpore debilem eligere studeat, sicuti uenerabilis memorie Gregorium, eximium doctorem sancta Romana Ecclesia fecit, et sicut Mediolanenses successorem B. Ambrosii Simplicianum, bonum senem eligere studuerunt. Dignum itaque non est ut tales longo terrarum spatio fatigentur. Si itaque hoc ratum tam sancti episcopi, quamque uenerabiles imperatores habuerint, et insolentiam superborum compriment, et in pace quiescent, ipsa uero Ecclesia concordari et adunari in pace Christi taliter, Deo auxiliante, potest. Episcopi uel clerici, qui a sancta Romana Ecclesia aberrauerint; et ex corde penitentes ad eam regredi uoluerint,  cum consilio sanctorum episcoporum recipiantur, et quamuis multi ex eis exigente iustitia iuste repudientur, tamen misericordia superexaltante iudicium, si ex toto corde conuertuntur, pro unitate et concordia sancte matris Ecclesie bonum est, ut in suis gradibus recipiantur. In eis uero locis, ubi catholici episcopi et schismatici erant, catholici sedem episcopatus obtineant; schismatici uero presbyteri honore fungantur. Factum est istud tempore sancti Augustini de Donatistis, et Ecclesia sancta unita est. Ita et isto tempore si agatur, credimus in illius misericordia, qui duos diuersos angulos in se angulari lapide adunare dignatus est, quia sancta Ecclesia presenti discordia carebit et in pace quiescet.



CAP. XCIII.---De districtione regum contra Simoniacam heresim.


Temporibus sancti Gregorii pape, eximii doctoris, tanta uis religionis principibus terrenis inerat, ut non solum laicos a malo cohiberent, sed etiam clericos iustitie seruire constringerent. Inde est quod Theodorico et Theodeberto regibus Francorum scribens, ait: Fertur Simoniaca heresis, que prima contra Ecclesiam diabolica plantatione subrepsit, et ipso ortu suo, zelo apostolice ultionis percussa atque damnata est, et in regni uestri finibus dominari, cum in sacerdotibus fides, et uita eligenda sit, et ambitus omnino cauendus. Et inde paterno affectu petimus, karissimi filii, ut tam detestabile malum de regni uestri studeatis finibus prohiberi. 



CAP. XCIu.---De eo, quia priuata lex communem legem facere non potest.

Hinc est etiam quod monasterium seu xenodochium quoddam, in eodem Francorum regno constitutum, quia per ambitiones et contentiones quorumdam, non canonice tractabatur, a peruersitate malorum liberare cupiens precepit, ut sine regali prouidentia et monachorum electione nullus ibi abbas aliqua unquam subreptione introduceretur. Precepit etiam ut eiusdem monasterii abbas nunquam ad episcopatum eligeretur, ne forte occasione episcopatus abbatia aliquod detrimentum pateretur. Quod priuilegium ita est illius Ecclesie, ut communem  legem regibus uel abbatibus omnino dare non possit. Non enim quod uni specialiter conceditur, statim omnibus conuenit.



CAP. XCu.---Quia »gratia, nisi gratis accipiatur, non est gratia.«

Gratia, nisi gratis accipiatur, non est gratia. Simoniaci autem non gratis accipiunt quod acipiunt. Si autem non accipiunt, non habent. Si non habent, nec gratis neque non gratis cuiquam dare possunt. Quid ergo dant? profecto quod habent. Quid autem habent? spiritum utique mendacii. Quomodo ergo probamus? Quia si Spiritus ueritatis, testante ipsa ueritate, de qua procedit, gratis accipitur, qui non gratis accipitur, procul dubio spiritus mendacii esse conuincitur



CAP. XCuI.---De eo, quia Simoniaci peiores sunt quam Ariani.


Qui enim aliorum errorem defendit, multo est damnabilior illis qui errant, quia non solum ipse errat, sed etiam aliis offendicula erroris preparat et confirmat. Unde quia magister erroris est, non tantum hereticus, sed etiam heresiarcha dicendus est. uiderint ergo Simoniacorum defensores, quo nomine censendi sint. Denique Ariani quanquam in hoc maxime errent, quod Filium minorem Patre, et creaturam esse asserunt, Spiritum quoque sanctum minorem Patre et Filio, atque creaturam, Deum tamen utrumque dicunt, neutrumque eorum ulli omnino creature, nisi Deo Patri creatori uisibilium omnium, et inuisibilium  subiicere contendunt. At Simoniaci minime contenti tanto Arianorum sacrilegio, omnipotentem Spiritum sanctum non tantum minorem Patre et Filio, seu subiectum soli Patri et Filio, sed etiam sibimetipsis inferiorem, atque sibimetipsis subditum tanquam quodlibet uenale et uile mancipium credunt, ut, uelit nolit, obediat uoluntatibus eorum, atque funiculis pecunie attractus, aut uelut aureis eorum catenis alligatus, plenitudinem sue sanctificationis et gratie sacrilegis eorum officiis, et exsecrandis consecrationibus administret, eorumque uenalitati seu operationi cooperetur, quod uel ad momentum estimare, intolerabilis est, et forte irremissibilis blasphemie, quia in Spiritum sanctum est peccare, aut certe uerbum dicere in eum. Qua  sola estimatione Simon ille, secte eorum primus auctor et signifer, a quo et ipsi agnominantur, irrecuperabiliter damnatus est.



CAP. XCuII.---De eo, quia regnum terrenum sancte Ecclesie seruire debet.

Non utique pro honore regni Ecclesie rex dominari, sed magis pro honore regni celestis terrenum regnum Ecclesie seruire debet. Quod uerum esse testatur Spiritus sanctus per os S. Gregorii in libris Moralium dicens : Loquitur Dominus B. Iob de terrenis principibus, qui sancte Ecclesie seruituri erant, inquiens: »Nunquid non habebis fiduciam in magna fortitudine rhinocerotis, et derelinques ei labores tuos?«  In rhinocerotis  fortitudine fiduciam habere se Dominus asserit, quia uires, quas terreno principi contulit, ad cultum sue uenerationis inclinauit, ut ex accepta potestate, per quam dudum contra Deum tumuerat, religiosum nunc obsequium latius impendat. Quo enim in mundo plus potest, eo pro mundi auctore plus preualet. Unde et subditur: »Et derelinques ei labores tuos?« Labores suos huic rhinoceroti Dominus reliquit, quia conuerso terreno principi eam, quam sua morte mercatus est, Ecclesiam credidit, quia uidelicet in eius manu quanta sollicitudine pax fidei sit tuenda, commisit. Itaque modo pro Ecclesia leges promulgat, qui dudum contra eam per uaria tormenta seuiebat. Ecce, ut prediximus, his uerbis Spiritus sanctus, que per os S. Gregorii locutus est, aperte docetur, sanctam Ecclesiam  terrenis principibus non creditam nisi ad pacem fidei tuendam. Hec autem est uera fidei pax, ut hereticis resistatur, et Dei donum ab hominibus non posse tribui ueraciter predicetur. Hanc itaque predicationem sacratissimi imperatores et principes ita in omnibus confirmare et corroborare studeant, ut in suo regno sancte Ecclesie deuote seruientes, eius beatitudinis in celesti regno mereantur esse consortes.



CAP. XCuIII.---Qua in re potestatem in Ecclesia terreni principes habere debeant.

Qua in re intra Ecclesiam terrene potestates locum habere debeant, et utrum sua auctoritate, an illius euocatione, notandum ex uerbis S. Gregorii  dicentis . Sancta Ecclesia ad prauorum hominum, qui humiles premunt, duritiam dissoluendam nonnunquam, quia propria uirtute non sufficit, terreni principis opitulationem querit. Quod dum terreni principes agunt, non sibi, sed Deo deseruiunt. In electione igitur pastorum sancte Ecclesie tunc uires suas exercere, ut Deo deseruiant, terreni principes debent, cum de electione, ut assolet, inter partes discordia nascitur, et imperio sacerdotum compesci non potest, tunc iudicium sacerdotum iuuare, et prauos homines insectari omnimodis debent. Quod etiam in ipsa apostolica sede legimus, ubi, dum dissidentes populi duos ordinassent, Eulalium et Bonifacium, rogati a sacerdotibus et populis catholicis, Placidus Augustus cum filio suo ualentiniano  Augusto, Bonifacium statuerunt, Eulalium uero de Urbe expulerunt. Sed pro hac re non Ecclesiam suo iuri subdiderunt, sed magis ei seruitium suum dederunt; quia postmodum in electione Romani pontificis nullum ius quesierunt. Simili etiam modo in episcopiis et abbatiis catholici imperatores facere debent, si ab Ecclesia euocati fuerint. Si uero Romanus imperator catholicus non fuerit, non modo eius adiutorium Ecclesia querere non debet, sed magis contraire in omnibus. Quod si in tantum superbierit, ut alium quasi uirtute sua uel auctoritate sua episcoporum Rome ordinari faciat, non ipse habendus est episcopus, sed magis ille, quem catholica Ecclesia sibi elegit. Imperatori autem hoc  agenti omnes Catholici, Deum timentes, non solum non seruire, sed etiam, ut preualent, resistere debent, scientes, pro hoc se mercedem eternam a Domino sucepturos, si illud caste, et zelo Dei faciant, sicut e contrario peccatum, si negligant.



CAP. XCIX.---De Gregorio uII papa.

Huius rei moderni temporis exemplum habemus; quia cum Romanus imperator, catholice fidei resistens, suum episcopum ibi misisset, omnes Catholici eum respuentes anathematizauerunt, Gregorium uero uII catholice ordinatum dilexerunt, et eum B. Petri uicarium confessi sint. Cuius doctrinam Deus etiam post mortem eius confirmans, portas inferi sue Ecclesie preualere nequaquam permisit.



CAP. C.---Quam pure sancta ecclesiastica officia tractari debeant.


Simoniacum cum esse, qui res Ecclesie, que ex consecratione proueniunt, emit, uel uendit pretio, scilicet muneris a manu uel lingua siue ab obsequio, ut B. Gregorius testatus est, etiamsi manus impositionem non uendat, uel emat, testatur S. Urbanus, apostolice sedis anstites, inquiens : Cur synodus Chalcedonensis 620 episcoporum procuratorem, uel defensorem Ecclesie, uel quemque regule subiectum adeo per pecuniam ordinari prohibet, ut interuentores quoque tanti sceleris anathematizet, nisi quod eosdem Simoniacos iudicet? Quod si prefati milites Ecclesie ob huiusmodi scelus percelluntur, nemo sapiens negabit, non militantes  Ecclesie multo damnabilius hanc ob causam, id est uenditionis uel emptionis, debere percelli. Sed B. predecessor noster Paschalis de consecratione, et de rebus, que proueniunt ex consecratione affirmat, quod quisquis alterum eorum uendit, sine quo alterum eorum habere non prouenit, neutrum non uenditum derelinquit.



CAP. CI.---Quomodo Adrianus papa anathematizauit principes electioni presulum se inserentes.

Non debere se inserere imperatores uel principes electioni pontificum, sanctus Adrianus papa uIII, synodo presidens ait : Promotiones et consecrationes episcoporum concordans prioribus conciliis, electione et decreto fieri  episcoporum hoc uniuersalis synodus definiuit et statuit, atque iure promulgauit, neminem laicorum, principum uel potentum semet inserere electioni uel promotioni patriarche, uel metropolite uel cuiuslibet episcopi, ne uidelicet inordinata hinc et incongrua fiat confusio uel contentio, presertim cum nullam in talibus potestatem quemquam potestatiuorum, uel ceterorum laicorum habere conueniat, sed potius silere et attendere sibi, usquequo regulariter a collegio Ecclesie suscipiat finem electio pontificis. Si quis uero laicorum ad concertandum et cooperandum inuitetur ab Ecclesia, licet huiusmodi cum reuerentia, si forte uoluerit obtemperare adsciscentibus. Taliter enim dignum pastorem sibi regulariter ad sue Ecclesie salutem promouent. Quisquis autem  secularium principum uel potentum, uel alterius dignitatis laicus aduersus communem, ac consonantem canonicam electionem ecclesiastici ordinis agere tentauerit, anathema sit, donec obediat et consentiat, quidquid Ecclesia de ordinatione ac electione proprii presulis se uelle monstrauerit.



CAP. CII.---Quare permissum sit imperatoribus Ecclesias inuestire.

Cum igitur hoc certum sit, beatissimum Adrianum de electione pontificis docuisse, mirum, quomodo inueniatur, ut quidam aiunt, Carolo imperatori inuestiendi Ecclesias licentiam tribuisse. Quid igitur in his considerandum est, quid estimandum, nisi quia, etsi uerum est hoc ei concessum fuisse, non ideo hoc factum est, ut Ecclesiam Dei suo  iuri in tempore haberet subiectam, sed ut magis magisque per hoc signum se ei seruire, et eam ab inimicis defendere quodammodo permitteret?



CAP. CIII.---Qualiter electio pastoris canonice facienda sit.

Admone igitur populum, ut ad eligendum nullatenus dissentiat sacerdotem, sed uno consensu talem sibi eligant sacerdotem uel episcopum consecrandum, cuius et actus laudabiles, et grata Deo et hominibus possit esse persona, ne si aliter factum fuerit, in diuersis, quod absit! . . .



CAP. CIu.---Non debere eligi archiepiscopum sine iussu uel scientia uicariorum Domini pape.

 Metropolitano uero defuncto,  cum in locum eius alius est subrogandus, prouinciales episcopi ad ciuitatem metropolim conuenire debent, ut omnium clericorum, atque omnium ciuium uoluntate discussa, ex presbyteris eiusdem Ecclesie, uel ex diaconibus optimis eligatur, de cuius nomine ad tuam notitiam prouinciales offerant sacerdotes impleturi uota poscentium, cum quod ipsis placuit, tibi quoque placuisse cognouerint. Sicut enim iustas electiones nullis dilationibus uolumus fatigari, ita nichil permittimus, te ignorante, presumi.



CAP. Cu.---Quod ex iactantia cordis desiderium primatus nascatur.

Opus quidem bonum desiderare bonum est; primatum  autem honoris concupiscere, uanitas est; quoniam bonum opus implere nostre uoluntatis et nostri operis est et laboris. Propter quod ex primatu honoris, nescio, si aliquam mercedem homo adipisci mereatur. Nam desiderium primatus ex iactantia nascitur cordis. Qui autem humilis corde est, indigniorem se aliis arbitratur secundum apostolicum preceptum illud, quo ait: Alter alterum existimans superiorem se, et nunquam superiorem [Cod., superiore] se desiderat apparere; primatus enim fugientem se desiderat, desiderantem se odit.



CAP. CuI.---Quod clerus et plebs sacerdotem sibi eligere debeant.

 Cum ergo de summi  sacerdotis electione tractabitur, ille omnibus preponatur, quem cleri plebisque consensus concorditer postulauerint. Et si in aliam forte personam paucorum se uota diuiserunt, metropolitani iudicio is altari preferatur, qui maioribus et meritis et studiis fuerit.



CAP. CuII.---Ut personarum acceptio in sacris ordinibus dandis non fiat.

S. Augustinus exponens sententiam S. Iacobi apostoli : Fratres, nolite in personarum acceptione habere fidem Domini nostri Iesu Christi, ait: Non putandum est leue esse peccatum in personarum acceptione habere fidem Domini nostri Iesu Christi, si illam distantiam sedendi et standi ad honores ecclesiasticos referamus. Quis enim ferat eligi  diuitem ad sedem honoris Ecclesie, et contempto paupere instructiore atque sanctiore? Deus enim pauperes, diuites in fide elegit.



CAP. CuIII.---Ut nullum locum habeat in ecclesiasticis officiis pecunia.

 Si in ecclesiasticis officiis quemquam habet locum pecunia, fit seculare quod sacrum est. Quicunque hoc pretii studet datione percipere, sacerdos non esse, sed dici tantummodo inaniter concupiscit.



CAP. CIX.---Quod non sint ueri episcopi, qui per ambitionem ordinantur.

 Ex qua re, si recti libraminis examine pensetur, dum improbe quis ad inanem gloriam locum utilitatis arripere, eo ipso magis,  quo honorem querit, indignus est. Sicut autem is qui inuitatus renititur, quesitus refugit, sacris est altaribus admouendus, sic, qui ultro ambit, et importune se ingerit, est procul dubio repellendus.



CAP. CX.---Quam graue sit aliqua fraudulentia sacrum ordinem temerare?

 Si quis neque sanctis pollens moribus, neque a Deo populoque uocatus, uel pulsatione coactus, impudenter Christi sacerdotium, iam quodlibet facinore pollutus, iniusto amoris corde uel sordidis precibus cordis, siue comitatu, siue manuali seruitio, seu fraudulento munusculo episcopalem, seu sacerdotalem, non lucro animarum, sed inanis glorie auaritia suffultus, dignitatem  acceperit, et in uita sua non sponte reliquerit, eumque aspera mors in penitentia non inuenerit, procul dubio in eternum peribit.



CAP. CXI.---Quia difficile bono exitu consummantur, que male inchoata sunt.

 Principum autem, quem aut seditio extorsit, aut ambitus occupauit, etiamsi moribus atque actibus non offendit, ipsius tamen initii sui est perniciosus exemplo; et difficile est, ut bono peragantur exitu, que malo sunt inchoata principio.



CAP. CXII.---Quia multis testimoniis pateat, quod non oporteat dignitates sacras per ambitionem querere.

Ecce his sacris testimoniis apertissime patet  quantum mali sit dignitatem sacram per ambitionem querere, et quia nichil principes terreni in electione pontificum uel abbatum querere debeant. uerumtamen adhuc uerba sanctorum Gregorii Nazianzeni, et Augustini in medium proferamus.



CAP. CXIII.---Quam graue sit prerogatiuam sacerdotii ambitione querere, et qua penitentia illi subueniatur.

 Nam de eo, qui donum Dei studet pretio mercari, quod ad sacrum ordinem nulla ratione de cetero permanere aut reuocari possit, non dubium est, et a communione modis omnibus abscidatur. Sed ualde considerandum est de medicina penitentie eius. Nam qui Spiritus sancti donum  presumit pretio comparare, quid aliud est quam capitale crimen et Simoniaca heresis? Liquido aliud inuenire non possumus, sed tantummodo prout canonica, apostolicaque censura continetur. Presbyter aut diaconus, qui uxorem duxerit, aut adulterium fecerit, uel capitale crimen commiserit, publice deponatur, et in monasterio retrudatur, et illic omnibus diebus uite sue peniteat. De hac uero pestifera heresi canones precipiunt ut a communione omnibus modis abscindatur; tamen ad exitus mortis pro misericordia, ut bis communicet, iudicamus.



CAP. CXIu.---De principibus sancte catholice Ecclesie.

Beatus uero Augustinus de primatu sancte Ecclesie  sic in expositione Psalmorum testatus est dicens : In sancta Ecclesia facti sunt principes abiecta scilicet mundi. Nunquid enim princeps piscator? Nunquid princeps publicanus? Principes plane; sed qui facti sunt in ea. Quales isti principes uenerunt de Babylone? Principes credentes de seculo, principes uenerunt de urbe Roma, quasi caput Babylonis, non ierunt ad templum imperatoris, sed ad memoriam piscatoris. Unde enim isti principes? Infirma mundi elegit Deus, ut confundat fortia, et ignobilia mundi elegit Deus, et ea que non sunt, tanquam ea que sunt, ut que sunt euacuarentur . His sacris testimoniis, et uerbis sancti doctoris liquido patet quia principes mundi huius non dominari principibus sancte Ecclesie,  id est sanctis pastoribus, debent, sed seruire, utpote qui eorum filii in sancta Ecclesia facti sunt. Ac per hoc idem S. Pater Augustinus alibi ait: Melius est ut Romam cum uenerit imperator, ploret ad memoriam piscatoris, quam ut piscator ploret ad memoriam imperatoris, quia »infirma mundi elegit Deus, ut confundat fortia.«



CAP. CXu.---Exemplum de uita S. Martini, ubi ostenditur quantam reuerentiam terreni principes etiam in terrenis rebus sacerdotibus exhibere debent.

Ostenditur autem et in uita S. Martini quantam reuerentiam terreni principes sacerdotibus habere debeant, cum de eo narrante Sulpicio Seuero ita dicitur:  Cum ad imperatorem Maximum, ferocis ingenii uirum, et bellorum ciuilium uictoria elatum, plures ex diuersis orbis partibus conuenissent, et feda circa principem omnium adulatio notaretur, seque degeneri inconstantia regie clientele sacerdotalis dignitas subdidisset, in solo Martino apostolica dignitas permanebat. Nam etsi pro aliquibus supplicandum regi fuit, imperauit potius quam rogauit, et ad conuiuium eius frequenter rogatus, abstinuit, dicens: Se mense eius participem esse non posse, qui duos imperatores, unum regno, alterum uita expulisset. Postremo cum Maximus se non sponte sumpsisse imperium affirmaret, sed impositum sibi a militibus diuino nutu, regni necessitatem armis defendisse, et non alienam uoluntatem Dei ab eo uideri,  penes quem tam incredibili euentu uictoria fuisset, nullumque ex aduersariis, nisi in acie occubuisse, tandem uictus uel ratione, uel precibus ad conuiuium uenit, mirum in modum gaudente rege, quod hoc impetrasset. Conuiue autem aderant ueluti ad diem festum, aduocati summi, illustresque uiri, prefectus, idemque consul Euodius, uir quo nichil unquam iustius illo fuit, comites duo summa potestate prediti, frater regis, et patruus, et medius inter hos Martini presbyter accubuerat. Ipse autem sellula iuxta regem posita consederat. Ad medium fere conuiuium, ut moris est, pateram regi minister obtulit. Ille sancto admodum episcopo potius dari iubet, exspectaus, atque ambiens, ut ab illius dextera poculum sumeret. Sed Martinus, ubi ebibit, pateram  presbytero suo tradidit, nullum scilicet digniorem estimans, qui post se prior biberet, nec integrum sibi fore, si aut ipsum regem, aut eos, qui iuxta regem erant proximi, pretulisset. Quod factum imperator, omnesque, qui illi aderant, ita admirati sunt, ut hoc ipsum eis, in quo contempti fuerant placeret. Nunc itaque et hoc exemplum considerantes religiosi imperatores, non eis qui predicant, nullum ius in Ecclesia eos querere debere, irascantur, sed magis recognoscentes ueritatem, eos honorent.



CAP. CXuI.---Quanta mala de potestate laicorum in Ecclesia nata sint.

Ut ex dictis S. Adriani pape et aliorum sanctorum  supra multis, et uariis exemplis docuimus, imperator, uel alii principes in electione alicuius pastoris sancte Ecclesie nullum ius, uel dominium uel inuestiendo, uel alio aliquo modo se ingerendo habere debent. Emendandum est igitur quod contra canones, et decreta sanctorum Patrum eis concessum fuisse a quibusdam asseritur. Quamuis multi dicant melius esse quod quidam sancti apostolici imperatori concesserunt obseruare, et in pace cum eo quiescere; quia nec sanctitate, nec scientia ullus mortalium eis, qui hoc concesserunt, equari potest; tamen eos audiendos non esse ipsa ratio clamat. Hanc enim pacem non esse illam, quam Dominus dat, manifestum est. Ait enim ipse: Gratis accepistis, gratis date , apostolis utique. Sancti apostoli autem  solummodo suis successoribus hanc potestatem dedisse manifestum est. Ergo qui hanc potestatem secularibus tribuit, manifeste contra Dei uoluntatem agit. Emendandum est igitur. Quod autem sanctus Adrianus hoc fecisse narratur, si uerum est, ut non ea intentione fecit, qua isti contendunt, aut sicuti homini subreptum est ei. Quid autem mirum, si B. Adriano subripi potuit, cum et beatissimo Petro hoc euenisse, etiam postquam Spiritu sancto confirmatus est, legamus. Nam teste B. Paulo, timens Iudeos exemplo suo etiam gentes iudaizare cogebat. Cui sanctus Paulus nec ad horam cessit , ut ueritas Euangelii apud nos permaneret. Ita et presentis temporis sacerdotes agere debent in hac re, quia tot et tanta mala exinde pullularunt, ut, si cor B.  Adriani, uel aliorum sanctorum pontificum inspicimus, liquido uidemus ante eos potuisse eligere mortem, quam huic rei, si preuidere potuissent, aliquomodo assensum dedissent.

Ex hac enim re male contisi principes seculi, putantes secundum suam uoluntatem uel utilitatem se posse dominari Ecclesie, et non tantum pro defensione eiusdem sibi illud fore consensum, non solum clericis, sed etiam laicis secundum suum libitum eam dare non timuerunt. Quin etiam et pretio accepto episcopos uel abbates in Ecclesiam introducere ueriti non sunt, factumque est ut non solum Simoniace heresi publice deseruirent, sed etiam auaritie, que simulacrorum seruitus ab Apostolo comprobatur . De hac autem presumptione  multa et diuersa mala in Ecclesia Dei sancta emerserunt, ita ut in multis Ecclesiis duo episcopi et duo abbates inuenirentur. Unde factum est quod sicut B. Gregorius de Simone ait: Ideo utique uolebat emere, ut peius uenderet, omnes minores Ecclesie passim non solum, ut diximus, clericis, sed etiam laicis, adhuc insuper, quod dictu nefas est! in quibusdam locis etiam feminis uendebantur. Quibus cum diceretur, Ecclesias nobis uendere non debetis, nescientes que loquebantur, neque de quibus affirmarent, dicebant se terram, et non Ecclesiam uendere; cum sancti Patres, sicuti superius multis et uariis documentis probauimus, per Spiritum sanctum loquentes, apertissime affirment quia qui Ecclesiam  uendit, quia officia ecclesiastica uendere uel inuestire, pro suo commodo, uel gloria aliquo modo presumit, et qui hoc agit, Spiritum sanctum, quantum ad se est, uendit. Ex hac autem iniquitate turbate et spoliate sunt Ecclesie, et Christi pauperes rapina malorum hominum facti sunt, homicidia multa patrata, fames etiam ualida, et cunctis pene retro seculis inaudita, bellis et seditionibus ex hoc concitatis, humanum genus grauissime deuastauit. Monasteria etiam pene destructa, et ecclesie multe uiolate et dissipate sunt; quedam insuper Ecclesie sine pastore multis annis permanserunt, quod contra canones esse manifestum est. Nullam enim Ecclesiam sacri canones plus tribus mensibus sine pastore esse permittunt. Multis etiam in locis quidam  laicorum, uel feminarum in tantum Ecclesiis domidati sunt, dicentes se ab imperatoribus Ecclesias suscepisse, ut omne, unde monachi uel clerici uiuere deberent, tollentes, in usus suos suorumque fidelium delegarent. Et quid multa? Deficient enim nobis dies, si cuncta seriatim reuoluere uoluerimus que hac occasione patrata sunt mala. Hec igitur tam peruersa, ut diximus, si sanctissimi Patres et apostolici prenoscerent, ante mortem eligerent, quam huic rei assensum preberent. Quid autem mirum, si moderni Patres hoc non preuiderunt, quando et S. Moyses, cum quo Deus facie ad faciem loquebatur, serpentem eneum, quem in deserto exaltauerat, in tabernaculo reliquit, quem postea populus adorans pro Deo colebat. Quem errorem destrucre uolens  Ezechias rex, non ueritus, quia Moyses famulus Domini eum fecerat, sed potius reputans, quia contra uoluntatem Dei populus eum uenerabatur, confregit eum, et populo, ut Deum adoraret, qui sua uirtute patribus salutem dederat, precepit. Simili itaque modo presenti re agendum est. Postquam enim pastores sancte Ecclesie hac occasione tanta mala perpetrari cognoscunt, radicitus euellere hoc malum per omnia debent. Eradicare autem istud minime possunt, si inuestiri Ecclesias a secularibus, etiam ualde religiosis, permiserint. Non permittant igitur, sed magis Ecclesiam Dei sensui apostolorum, sanctorum et antiquorum Patrum conformare, et adiuuante gratia Spiritus sancti instituere uerissime studeant.



CAP. CXuII.---Exhortatio ut in bono, quod ceptum est, perseueretur, malum uero omnimodis emendetur et de statere in ore piscis inuento.


Summi et uniuersales pontifices Gregorius uII, et Urbanus II, atque Paschalis II, uidentes tot et tanta mala, que breuiter enumerauimus, de inuestitura Ecclesiarum, uelut ex toxicata radice pullulare, ita ut iam pene totum corpus Ecclesie lepra iniquitatis perfunderet, iustissime synodalibus synodis decreuerunt inuestituras Ecclesiarum minime fieri. Quod, agente gratia Dei, in sancta Ecclesia custodiri, et obseruari deuotissime ceperat. At nunc quidam more Giezi, uel Simonis, quorum alter Dei gratiam mercari uoluit, alter in proprios usus trahere, quod bene gestum est, dissipare uolentes affirmant, hoc  iure regibus competere, ut Ecclesias inuestiant, scilicet, quia sacro oleo uncti sunt, non reminiscentes quia S. Dauid sacro oleo unctus est; et tamen pro hac unctione non solum sacerdotes instituere, sed ne quidem templum edificare permissus est. Salomon autem, qui templum edificauit, non ideo hoc promeruit, quia sacro oleo in regnum unctus est, sed quia Christi figuram, qui uere pacificus sanctam Ecclesiam edificat, ipso nomine premonstrabat. Si igitur sancto Dauid, prophetali gratia pleno, quod minus est, utpote uiro bellatori concessum non est, multo magis nostri temporis imperatoribus hoc concedendum non est, ut sacerdotes inuestientes, Ecclesiam suo iuri uindicent. Quod enim Ecclesia habet,  Christi, et non imperatoris est; quia non solum spiritalia, sed etiam secularia Ecclesie, Christo dicata sunt. Quod igitur Christi est, a Christo accipere debemus, et non a terrenis principibus. Si enim aliquis forensium populorum, quod iuris sui est, et legaliter sibi dimissum, sine omni inuestitura possidere dignoscitur, quanto Dominus Christus, quod sibi iuste legatum est, possidere, et cui uoluerit, sine alicuius controuersia concedere debet? Sunt autem quedam Ecclesie, que iuxta quod etiam B. Pater Benedictus in Regula sua, dum de filiis nobilium, qualiter suscipiendi sint, definiret, docuit, ita quasdam possessiones suscipiunt, ut ex eis donatores aliquid sibi ritineant. Quod postquam statutum fuerit, obseruandum per omnia est. Quamuis enim Ecclesia  cum suis omnibus libera sit, tamen exemplum Domini Christi sequens, hominibus seculi, que illorum sunt, negare non debet. Soluit autem Dominus tributum quod non debebat, quod in ore piscis inuentum est . Piscis uero ille Ecclesiam significat. In ore autem piscis stater, unde tributum solueretur, inuentus est, quia sepe Ecclesia obtinet unde hominibus seculi iuste aliquid reddere debeat. Qui uero propterea, quia alique Ecclesie iuste aliquid persoluunt, eas secularibus hominibus subdere uolunt, non iustitie fauere, sed magis hoc facere conuincuntur, ut solitam Simoniam iterum aperte exercere possint. Nam etsi non tam manifeste patet, tamen subtilius oculis diuina ratione apertis, et istud uere Simoniacum esse probatur. Nam, teste B. Augustino,  ideo Simon gratiam Dei dato pretio accipere uoluit, ut exinde gloriosior apparens, diuinitatis honorem sibi ascriberet. Nostri uero temporis principes, qui Ecclesias Dei possidere desiderant, quare utique hoc ambiunt, nisi ut exinde gloriosiores in conspectu hominum appareant? Quod non esse eis concedendum magna ratio clamat, quia non ideo Ecclesias possidere debent, ut ditiores uel gloriosiores inde appareant, sed magis ipsi Ecclesie seruire pro salute animarum debent. Pastor autem in Ecclesia non nisi pro salute animarum eligi debet. Ergo qui dicit: Mee sunt Ecclesie, et ego feci eas; de regno enim meo facte sunt, et mihi seruire debent, et non possunt habere rectores, nisi ego dedero, nonne quod Dei est in ius proprium uindicat? Nonne  hoc aperte est non solum Simonis malitiam imitari, sed etiam transcendere? An, quia pecunias non pollicetur, sed gladium minatur, ideo Simoniacus non est habendus?

Huic autem ui coactus, compassione uidelicet suorum fratrum, et filiorum, quos male tractari uidebat, dicitur dominus papa Paschalis II in tantum prebuisse assensum, ut priuilegio concesso hoc permiserit, ut episcopus non consecretur, nisi a regibus [cod., regionibus] annulo et baculo inuestiatur, et papa sine permissu regis pastorem non eligat; quod si fecerit, stare non possit, sed iuxta uoluntatem regis pastor eligatur, et non consecretur, nisi prius a rege inuestiatur. Quod quam sit gratie Spiritus  sancti contrarium, et sacris canonibus aduersum, satis abundeque supra docuimus. Si enim hoc regibus conceditur, tota Ecclesia eis subiugatur. Et qui ingreditur sacrum ordinem per seculares potestates, obtinere conuincitur. Quod Simoniacum esse, et sacris regulis contrarium, aperte omnibus patet. Non igitur sanctus papa hoc obseruare debet, sed magis studiosissime emendare, imitans beatissimi patris sui apostoli Petri fidem, cuius uicem per gratiam Dei in sancta Ecclesia obtinet, qui, quod timide ne. gauit, cum magna cordis dilectione emendare studuit. Emendanda enim hec fore, sanctorum Patrum exempla, et eorum sacratissima uerba, et que iam protulimus, et que adhuc proferimus, apertissime docent. Ait enim apostolus Paulus. Si enim, que  destruxi, iterum reedifico, preuaricatorem me constituo . Quod cauendum beatissimo pape omnimodis est, qui hoc prauitatis uitium synodis congregatis ante prohibuerat. Non solum autem ne preuaricator in conspectu Dei appareat, huic rei assensum prebere non debet, sed ne etiam suimet ipsius sententiam incurrat, iuxta eiusdem B. Pauli apostoli uerba dicentis: Sunt aliqui, qui nos conturbant, et uolunt euertere Euangelium Christi. Sed licet nos aut angelus de celo euangelizauerit uobis, anathema sit . Sicut prediximus, et nunc iterum dico: Si quis uobis euangelizauerit preter id quod accepistis, anathema sit. Modo enim hominibus suadeo, an Deo? Aut quero hominibus placere? Si adhuc hominibus placerem, Christi seruus non essem . De hac re  eius doctrina talis est, ut ordo ecclesiasticus episcopos per ciuitates constituat, sicut ipse suis discipulis precepit. Constitutio autem episcoporum non ad spiritalia tantum pertinet, sed etiam ad corporalia.



CAP. CXuIII.---De eo, quod populus ad uoluntatem Dei implendam cogendus est.

Quod autem dicitur, ideo hoc concessum, ut regia potestas dissidentes populos in unum constringat, non dignum et iustum est. Non enim ideo faciendum est contra uoluntatem Dei, ut populus sit unitus, sed ideo timenda est iustitia Dei, ut populus ei concordet. Quod si non fecerit, sacerdotali auctoritate, et regia potestate cohibendus est non inuestitura, que ideo adinuenta est, ut hoc signo sanctuarium Dei se possidere imperator monstraret. Cui rei  non esse assensum prebendum, S. propheta cum graui interminatione in psalmo LXXXII euidentissime docet. Emendandum est igitur, quod contra auctoritatem ueteris et Noui Testamenti concessum docetur.



CAP. CXIX.---De eo, quia praua sententia emendanda est.

Corrigendam uero prauam sententiam etiam S. Augustinus docet, inquiens: Magne sapientie est, hominem semetipsum corrigere. Et iterum: Nimis peruerse seipsum amat, qui et alios uult errare, ut error suus lateat. Quanto enim utilius et melius, ubi ipse errauerit, ut alii non errent, admonet? Quod si noluerit, saltem comites erroris non faciat. Si enim mihi  Deus, quod uolo prestiterit, ut omnium librorum meorum, quecunque mihi rectissime displicent, opere aliquo ad hoc instituto colligam, atque demonstrem, uidebunt homines, quia non sim acceptor persone mea.



CAP. CXX.---Quia cum magno studio peruersis resistere debemus, et Deum magis timere quam hominem.

Quo [cod., quod] autem peruersis resistere debeamus studio, ostendit S. Gregorius, dicens: Plerumque enim quieti, atque inconcussi relinquimur, si obuiare prauis pro iustitia non curamus. Sed si ad eterne uite desiderium animus exarsit, si iam uerum lumen intrinsecus respicit, si in se flammam sancti feruoris ascendit, in quantum locus admittit, in quantum  causa exigit, debemus pro defensione iustitie nosmetipsos obiicere, et peruersis, ad iniusta erumpentibus, etiam cum ab eis non requirimur, obuiare. Nam cum iustitiam, quam non amamus, in aliis feriunt, nos nichilominus sua percussione confodiunt, etiam, cum uenari uideantur.



CAP. CXXI.---De eadem re.

 Error, cui non resistitur, approbatur, et ueritas, cum minime defensatur, opprimitur: negligere quippe, cum possis peruersos deturbare, nichil est aliud quam fouere, nec caret scrupulo societatis occulte, qui manifesto facinori de sinit obuiare.



CAP. CXXII.---Item de eadem re.

 Quid enim prodest illi suo errore  non pollui, qui consensum prebet erranti? Sine dubio contra mandata dimicat, et qui peccat, et qui consensum prestat erranti.



CAP. CXXIII.---Item de eadem re.

Consentire uidetur errabundus, qui ad resecanda, ut corrigi debeant, non occurrit.



CAP. CXXIu.---De eadem re.

 Qui metu cuiuslibet potestatis ueritatem occultat, iram Dei super se prouocat, quia magis timet hominem quam Deum.



CAP. CXXu.---Unde supra.

Uterque reus est, et qui ueritatem occultat, et qui mendacium dicit; quia et ille prodesse non uult, et iste nocere desiderat.



CAP. CXXuI.--- Deum timentem nichil presumere contra sanctorum Patrum instituta.

Qui uero omnipotentem Deum metuit, nec contra eum, nec contra apostolos, nec contra prophetas, uel contra SS. Patrum instituta agere aliquid ullo modo consentit. Hoc itaque, quod nunc in Domini Ecclesia iterum reuocatum est, ut seculi potestates electioni et inuestiture presulum dominentur, contra Euangelium, et contra apostolos et contra SS. Patrum instituta esse, supra manifeste docuimus. Sciendum autem, quod et prophetice doctrine manifestissime obuiat. Ait enim Dominus in Ezechiele propheta: Fili hominis, loquere ad filios populi tui, et dices ad eos: Terra, cum induxero super eam gladium, et tulerit populus terre uirum unum de nouissimis suis, et constituerit super se speculatorem, et  ille uiderit gladium uenientem super terram, et cecinerit buccina, et annuntiauerit populo; audiens autem, quisquis ille est, sonitum buccine, et non se obseruauerit, ueneritque gladius, et tulerit eum, sanguis ipsius super caput eius erit. Sonitum buccine audiuit, et non se obseruauit, sanguis eius in ipso erit. Si autem se custodierit, animam suam saluauit. Quod si speculator uiderit gladium uenientem, et non insonuerit buccina, et populus non se custodierit, ueneritque gladius, et tulerit de eis animam, ille quidem iniquitate sua captus est, sanguinem autem eius de manu tua requiram . Hoc exponens S. Hieronymus ait : Iuxta spiritalem intelligentiam Ecclesia sepe de nouissimis populi sui speculatorem  eligit, illum uidelicet, quem et Apostolus scribens ad Corinthios  assumit iudicem. Et post pauca: Speculator Ecclesie uel episcopus, uel presbyter, qui a populo electus, et Scripturarum lectione cognoscens, et preuidens, que uentura sunt, annuntiet populo, et corrigat delinquentem. Unde magnopere formidandum est, ne ad hoc officium accedamus indigni, et assumpti a populo negligentie nos demus atque desidie, et, quod his prius est, deliciis, uentrique et otio seruientes, honorem nos accepisse putemus, non ministerium; siquidem Filius hominis non uenit ministrari, sed ministrare ; et pedes discipulorum lauit , ut ostenderet omnes sordes et uitia a magistro in discipulis debere dilui atque purgari. Nec statim respondeamus: Quid  prodest docere, si nolit auditor facere, quod docueris? Unusquisque enim ex suo animo atque officio iudicatur-tu, si locutus fueris, ille si audire contempserit. De magistris negligentibus Salomon loquitur: »Sapientia absconsa, et thesaurus occultus, que utilitas utriusque?«  Tale quid significatur, et in eum, qui scandalizauerit unum de minimis Ecclesie: expedit ut alligetur ad colum eius mola asinaria, ut abiiciatur in profundum , quam in specula constitutus plurimis noceat



CAP. CXXuII.---Quia nichil pretiosius debet nobis esse quam ueritas.

 Certissimum namque est quod neque amicitia, neque propinquitas generis, neque regni sublimitas, homini debet esse pretiosior  uirtute; quia nichil pretiosius est Deo, qui ueritas est.



CAP. CXXuIII.---Alios ab errore reuocandos.

 Qui alios ab errore non reuocat, seipsum errare demonstrat. Nam si cui facultas suppetit, et a malo non reuocat excedentem, et ipse quoque particeps probatur erroris; quia debemus hanc conscientiam caritati, ut neque nos, neque alios perire patiamur.



CAP. CXXIX.---De eadem re.

 In presenti itaque re non solum nobis, sed etiam illis, qui presumptione sacrilega, que Christi sunt, auferre moliuntur, taliter prospiciendum est, ut malum quod faciunt, non ualentes perficere,  a malis operibus cessent.



CAP. CXXX.---De eadem re.

Item sanctus Augustinus ait: Magne sapientie est reuocare hominem quod male locutus est.



CAP. CXXXI.---Quid agendum sit, quando ita concludimur, ut sine peccato euadere non possimus.

Beatus Gregorius in Moralibus ait: Cum mens inter minora et maxima peccata constringitur, si omnino nullus sine peccato euadendi aditus patet, minora semper eligantur, quia et qui murorum ambitu, ne fugiat, clauditur, ibi se in fugam precipitat, ubi breuior murus inuenitur.



CAP. CXXXII.---De eadem re.

Definitio incauta, laudabiliter soluenda, nec preuaricatio est, sed temeritatis emendatio.



CAP. CXXXIII.---Non esse faciendum malum quod iuramento promisimus.


Malum quod facturum se aliquis sacramento deuouerat, omnino non faciat; quia stulta uota frangenda sunt. Peniteat autem, quia nomen Domini in uanum sumpsit, iurans se facturum quod nec sine sacramento, nec cum sacramento facere debet.



CAP. CXXXIu.---De eo, quia pro nostro honore maculam sacro ordini non debemus inferre.

Summi itaque pontifices, pro honore Dei et sancte matris Ecclesie uiriliter decertantes, exemplum sancti Patris Ambrosii imitari dignemur dicentis : Non tanti est Ambrosius, ut propter se deiiciat sacerdotium; non tanti est unius uita, quanta est dignitas sacerdotum. Hec autem est uere dignitas  sacerdotum, ut, quod Dei est, a solo Deo se accipere gratulentur.



CAP. CXXXu.---Quid agendum sit, quando turbatur Ecclesia.

In causa fidei sacerdotum debet esse collatio, sicut factum est sub Constantino Augusto pie memorie, qui nullas leges ante premisit, sed liberum dedit iudicium sacerdotibus.



CAP. CXXXuI.---De eo, quia in praua sententia perseuerare non debemus.

Ostendens S. Ambrosius, in praua sententia, si contigerit, non debere perseuerari, sed statim ad bonum reuerti, subdit de sanctis Patribus, dicens: Episcopi Arimino uenientes, sinceram prius susceperant fidem. Sed Constantio imperatore agente, dum  uolunt quidam de fide intra palatium iudicare, id egerunt, ut circumscriptionibus illa episcoporum iudicia mutarentur. Qui tamen inflexam statim reuocauere sententiam. Et certe maior numerus Arimini Niceni concilii fidem probauit, Ariana decreta damnauit. Ita et in hoc tempore agendum est. In hoc enim, quod uel ad horam surrepsit, perseuerandum non est, sed magis bonum, quod ceptum fuerat, firmius est retinendum.



CAP. CXXXuII.---Quia non solum nobis, sed etiam imperatori prestamus, si ei ad malum non consentiamus.

Item beatus Ambrosius, cum uasa Ecclesie tradere compelleretur, ait : Me, si de me aliquid compelleretur, et posceretur, aut si  fundus, aut domus, aut aurum, aut argentum, id quod mei iuris esset, libenter offerrem. Templo Dei nichil possum decerpere, nec tradere. Illud custodiendum, non tradendum acceperam. Deinde consulere me etiam imperatoris saluti, quia nec mihi expediret tradere, nec illi accipere. Accipiat autem uocem liberi sacerdotis: si uult sibi esse consultum, recedat a Christi iniuria. Hec plena humilitatis sunt, ut arbitror, plena affectus eius, quem imperatori debet sacerdos. Hoc itaque in loco considerandum et toto corde ruminandum est, quantum mali sit totam Ecclesiam imperatoribus tradere, cum iste uir sanctus etiam uasa Ecclesie cum tanta constantia denegauerit. Totam uero Ecclesiam tradit, qui pastores non nisi per manum laicam ei habere concedit.



CAP. CXXXuIII.---De eo, quia Ecclesia Dei, id est hereaitas Christi, imperatori tradi non debet.


Sanctam Ecclesiam, id est Christi hereditatem, non debere alicui hominum tradi, confirmans S. Ambrosius ait : Meministis, quia lectum sit hodie Nabuthe sanctum uirum, possessorem uinee sue, interpellatum petitione regia, ut uineam suam daret, ubi rex, succisis uitibus, olus uile sereret, eumque respondisse : Absit ut ego patrum meorum tradam hereditatem! regem contristatum esse, quod sibi esset alienum ius negatione iusta negatum, sed et muliebri consilio deceptum; Nabuthe uites suas uel proprio cruore defendit. O sacerdotes Christi! O ueri pastores sancte  Ecclesie, quibus Deus fideles suos regendos precepit! Attendite quid Christi sacerdos, magnus Ambrosius subiungit inquiens : Si ille uineam suam non tradidit, nos trademus Christi Ecclesiam? Quid igitur responsum est contumaciter? Dixi enim conuentus: Absit a me, ut tradam Christi hereditatem! Si ille patrum hereditatem non tradidit, ego tradam Christi hereditatem? Sed et hoc addidi: Absit, ut tradam hereditatem patrum, hoc est, hereditatem Dionysii, qui in exsilio in causa fidei defunctus est, hereditatem Eustorii confessoris, hereditatem Merocli, atque omnium retro fidelium episcoporum! Respondi ego, quod sacerdotis est; quod imperatoris est, faciat imperator. Prius est ut animam  mihi auferat, quam fidem. Nunc ista consideremus, karissimi patres, et sequentes exemplum sancti Patris Ambrosii, absit, ut tradamus hereditatem Christi, absit, ut tradamus hereditatem beatissimi Petri apostoli, cui Christus dicere dignatus est: Tibi dabo claues regni celorum!  Qui hanc hereditatem, iubente Saluatore, omnibus suis successoribus in perpetuum tradidit, ipse B. Petrus, et omnes sacratissimi presules, Patres nostri, Spiritum sanctum episcopis tradentes, baculum et annulum eis dederunt, ut per corporale signum, spiritale utique demonstrarent. Nunc autem absit ut laici et seculares, uane glorie seruientes et auaritie, quod spiritale est, nostra permissione tradere audeant. Quid enim eis superest, nisi ut manus  imponant? Quod si hoc non solum opere, sed et uerbo ipso nefas esse creditur, quanto magis a tanta nequitia cessandum est? ualde enim timendum est quod idem B. Ambrosius subsequitur, et dicit : Christus templum suum ingreditur, et flagellum prendit, et eiicit de templo nummularios. Non patitur namque in suo templo esse eos qui uendant cathedras, non patitur in suo templo pecunie esse uernaculos. Quid sacre cathedre, nisi honores? Quid sunt columbe, nisi simplices mentes fidelium, uel anime fidem candidam et puram sequentes? Ego ergo inducam in templum quem Christus excludit? Iubet enim exire, qui dignitates uendit, et honores; iubet enim exire, qui uendere uult simplices mentes fidelium.



CAP. CXXXIX.---Contra eos qui dicunt contra imperatorem nos facere, quia predicamus ecclesiasticas res sine eius inuestitura pastores possidere debere.


Cum nos pure et simpliciter electionem presulum debere fieri predicemus, electum uero inuestitum per manus sacerdotum et consecratum Cesari reddere imperemus, que Cesaris sunt, sicut ipse Dominus fecit, quemadmodum etiam B. Ambrosius et S. Ioannes Chrysostomus egerunt, quorum alter ad Gallias, alter uero ad Thracias legationem pacis peregerunt, sicuti et multos sanctorum egisse manifestum est; quidam peruerse loquentes asserunt nos supra ipsum imperatorem erigi uelle. Quibus nos Ambrosii uerbis obuiare debemus, qui de persecutoribus suis loquitur, dicens : Dicebant: Plus uult Ambrosius posse quam imperator, ut imperatori uel unam basilicam non tradat. Quod cum dicunt, apprehendere sermones nostros gestiunt, sicut Iudei, qui Christum uersuto sermone tentabant dicentes: Magister, licet tributum dare Cesari, an non?  Semperne de Cesare famulis Dei inuidia commouebitur? Et hoc ad calumniam sibi arcessit impietas, ut imperiale nomen obtendat. Et isti non possunt dicere, quod eorum non habeant sacrilegium, quorum imitantur magisterium. Et tamen uidete, quanto peiores sunt Ariani Iudeis. Illi querebant utrum soluendum putaret Cesari ius tributi; isti imperatori uolunt dare ius Ecclesie. Sed ut perfidi suum sequuntur auctorem,  ita et nos que nos Dominus et auctor noster docuit, respondeamus.



CAP. CXL.---Item confirmatio eiusdem sententie.

Hic uidendum, hic memorie catholicorum arctius recondendum, quod S. Ambrosius de Simoniacis, qui totam Ecclesiam tradere uolunt, diceret, qui hec contra Arianos pro una tantum basilica locutus est? Quo in loco subiungens S. Pater Ambrosius ait : »Considerans iehsu dolum Iudeorum, dixit ad eos: Quid me tentatis? Ostendite mihi denarium. Et cum dedissent, dixit: Cuius imaginem habet et inscriptionem? Respondentes dixerunt: Cesari. Et ait illis iehsu: Reddite que sunt Cesaris, Cesari, et que sunt Dei, Deo .  Tributum Cesaris est; non negamus: Agri Ecclesie soluunt tributum.



CAP. CXLI.---Contra eos qui dicunt in potestate Romani pontificis esse Ecclesias Dei imperatoribus tradere.

Quod iniustum et Deo placitum non est, non posse facere aliquem sacerdotem, confirmat S. Ambrosius dicens : Conuenerunt me primo uiri comites consistoriani, ut et basilicam traderem, et procurarem, ne quid populus turbarum moueret. Respondi quod erat ordinis: Templum Dei tradi a sacerdote non posse. Acclamatum est a populo.



CAP. CXLII.---Hic ostenditur falsum esse, quod quidam dicunt: Omnia terrena imperatoris sunt.

Iterum S. Ambrosius ostendens, eos contra ueritatem loqui, qui dicunt : Ideo, que Ecclesia  possidet, imperatoris sunt; quia omnia terrena eius sunt, ait: Conuenior ipse a comitibus, tribunis, ut per me basilice fieret mutua traditio, dicentibus, imperatorem suo uti, eo quod in potestate eius essent omnia, ideo ei omnia tradi debere; respondi: Si me peteret quod meum esset, id est fundum meum, argentum meum, ius huiusmodi meum, quanquam omnia, que mea sunt, sint pauperum, uerum ea, que diuina sunt, imperatorie potestati non sunt subiecta. Si patrimonium petat, inuadite; si corpus; occurram; uultis in uincula rapere? uultis in mortem? uoluntati est mihi. Pro altaribus gratius immolabor.



CAP. CXLIII.---De eo, quia sacerdotes seditionem populi excitare non debent; si uero pro iustitia, quam predicant, excitata fuerit, non eis ascribendum.

 Et post pauca : Cum populus una cum regiis comitibus perturbaretur, exigebatur a me, ut compescerem populum. Referebam, in meo iure esse, ut non excitarem, in Dei manu, ut mitigaret. Itemque populus nutu Dei mitigatus ait: Rogamus, Auguste, non pugnamus; non timemus, sed rogamus. Hoc Christianos decet, ut et tranquillitas pacis optetur, et fidei ueritatisque constantia nec mortis reuocetur periculo.



CAP. CXLIu.---Exaggeratio huius sententie, et quam graue sit Ecclesiam tradere.

Et item : Tentatus est Iob nuntiis coaceruatis malorum; tentatus est etiam per mulierem, que ait: »Dic aliquod uerbum in Deum, et morere  .« uidetis quanta subito moueantur? Gothi, arma, Gentiles. Aduertitis quid iubeatur, cum mandatur tradere basilicam? Hoc est: Dic aliquod uerbum in Deum et morere. Nec solum dic aduersus Deum, sed etiam fac aduersus Deum. Mandatur: Trade altaria Dei. Urgemur igitur preceptis regalibus, sed confirmamur Scripture sermonibus: respondit Iob uxori, dicens: »Tanquam una ex insipientibus locuta es .«



CAP. CXLu.---De eo, quia tam graues tentationes non uni homini, sed uniuerse Ecclesie fiant, et quia in diuinis nullum ius imperator habeat.

Et item post pauca ostendens quia Ecclesia graues tentationes sustinere deberet, ait :  Que ratio igitur est aduersus hunc uermiculum grauiores tentationes, nisi quia non me, sed Ecclesiam persequuntur? Mandatur denique: Trade basilicam. Respondeo: Nec mihi fas est tradere, nec tibi, imperator, accipere expedit. Domum priuati nullo potes iure temerare, domum Dei existimasti auferendam? Allegatur imperatori licere omnia; ipsius esse uniuersa. Respondeo: Noli te grauare, imperator, ut putes te in ea, que diuina sunt, imperiale aliquod ius habere. Noli extollere, sed si uis diutius imperare, esto Deo subditus. Scriptum est: »Que Dei, Deo, que Cesaris, Cesari .« Ad imperatorem palatia pertinent, ad sacerdotem Ecclesia. Publicorum tibi menium ius consessum est, non sacrorum.



CAP. CXLuI.---Quam firmus in his sacris sententiis beatus Ambrosius fuerit.


Que omnia, que fidei, et deuotionis firmitate beatus Ambrosius protulerit, subdens demonstrat : Pro quibus omnibus ego tyrannus appellor, et plus etiam quam tyrannus. Imperator exasperatus, comitibus rogantibus, ut deponeret indignationem, ad Ecclesiam procederet, ait: Si uobis iusserit Ambrosius, uinctum me tradetis. Quam uocem omnes cohorruerunt. Sed Gallicanus prepositus cubiculi mandare mihi ausus est: Tu contemnis ualentinianum? Caput tibi tollo. Respondi: Deus permittat tibi, ut impleas quod minaris. Ego enim patiar quod episcopi, tu facis quod spadonis. Atque utinam Dominus auertat eos ab Ecclesia! in me omnia  tela conuertant, meo sanguine suam sitim expleant! Huic rei attestatur historia Tripartita, dicens de B. Ambrosio quia, dum de ecclesia iuberetur exire, ait: Ego sponte hoc non ago, ne lupis ouium septa contradere uidear, aut blasphemantibus Deum. Hic si placet, occide, hoc loco mortem prona suscipio uoluntate. Hic uero ualentinianus imperator, qui, agente matre Iustina Augusta, ariana, beatum Ambrosium persecutus est, filius fuit illius ualentiniani, sub quo B. Ambrosius episcopatum suscepit.



CAP. CXLuII.---Exhortatio, ut sic seruiatur imperatori, ut Deus non offendatur.

Beatus etiam Pater Augustinus in libris De uerbis Domini exponens quomodo intelligenda sint  uerba sancti Apostoli, quibus nos potestatibus sublimioribus subditos esse precepit, ait: »Qui resistit, inquit Apostolus, potestati, Dei ordinationi resistit .« Sed quid, si illud iubeat quod non debet fieri? Hic sane contemne potestatem, timendo potestatem. Si aliquid iusserit procurator, nonne faciendum est? Tamen si contra proconsulem iubeat, non utique contemnis potestatem, sed eligis maiori seruire; nec hinc minor irasci debet, si maior prelatus est. Rursum, si aliud ipse proconsul iubeat, et aliud imperator; nunquid dubitatur, illo contempto, illi esse seruiendum? Ergo si aliud imperator, et aliud Deus, quid iudicatis? Solue tributum, esto mihi in obsequium. Recte. Sed non in idolio. In idolio  prohibet. Recte. Quis prohibet? Maior potestas. Da ueniam; tu carcerem, ille gehennam minatur. Inde est quod sancti martyres contempserunt potestates terrenas, ut uero Domino deseruirent. Hac expositione omnes sententias sanctarum Scripturarum, nobis potestatibus terrenis obedire precipientibus [Sic cod. leg. precipientes], intelligere conuenit. Quod autem de idolio S. Augustinus ait, hoc de heresi et de omni iniquitate intelligendum est.



CAP. CXLuIII.---De eo, quia non tantum uasa altaris sacra sunt, sed etiam omnia, que offeruntur.

Sacra esse uniuersa que Ecclesia possidet, non tantum uidelicet ea que usu communi omnes sacrata dicimus, in uasis scilicet et basilicis, uel aliis quibusque sacratis rebus, sed etiam terrenis, uineis,  hominibus, bestiis, pecuniis et omnibus omnino rebus que Domino uouentur; superius multis exemplis docuimus. Ubi attendendum quia omnia ista, quantum ad se, sancta non sunt, sed quantum ad illius supereminentem sanctitatem, cui offeruntur, et illorum, qui offerunt, deuotionem. Et hoc ita esse intelligendum, S. Augustinus super Ioannem loquens, apertissime declarat, de Iuda inquiens: Ecce fur est Iudas, et ne contemnas, fur sacrilegus, non qualiscunque fur loculorum, sed fur Dominicorum loculorum, et sacrorum. Sic crimina discernuntur in foro qualiscunque furti et peculatus. Peculatus est enim furtum de republica, et non sic iudicatur furtum rei priuate, quomodo publice. Quanto uehementius iudicandus est sacrilegus fur?  Non undecunque tollere, hoc est, et de Ecclesia tollere. Qui aliquid de Ecclesia furatur, Iude perdito comparatur. Perscrutanda sunt uerba sancti doctoris, qui eum furem sacrilegum nominauit, qui pecuniam Dominicam furabatur. Non autem Iudas de Ecclesia corporali, que nondum erat, sed de loculis furabatur. Pecunia uero illa non erat sancta, neque loculi sancti. Quare itaque sacrilegus fur, nisi quia pecunia illa, quamuis per se sancta non fuerit, sancta tamen erat, quia sancti Christi Domini nostri et eius apostolorum erat? Ita et presentis temporis Ecclesia, omnia, que possidet, per se quidem sancta non sunt, sed quia Christi et eius Ecclesie sunt, sancta sunt. Qui ergo ea furatur, uel ui rapit, sacrilegus fur, siue sacrilegus  raptor iudicandus est. Ergo nec imperator in ecclesiasticis rebus ius habere debet, quia uidelicet sancta, et Deo dicata sunt. Et inde est quod B. Ambrosius ait : Ad imperatorem palatia, ad sacerdotem Ecclesia pertinet. Hoc autem pueriliter intelligere non debemus, sed nomine Ecclesie omnia, que Ecclesie sunt, designari scire debemus. Huic autem sensui et sanctissimus Pater Benedictus concordans, cum describeret monachorum Regulam, ait de cellerario monasterii Omnia uasa monasterii, cunctamque substantiam quasi altaris uasa sacrata conspiciat.



CAP. CXLIX.---De eadem re.

Sanctus etiam Pater Gregorius sancta esse que Deo offeruntur, etiam ante quam sacrificentur, in  suis Dialogis ostendit, inquiens: Cum quidam presbyter in aquis calidis sese lauans, cuiusdam hominis obsequio frueretur, quadam die detulit secum duas oblationum coronas. Cumque more solito lauisset, et eius obsequio in omnibus usus esset, obsequenti sibi uiro panem pro benedictione obtulit, petens, ut benigne susciperet, quod caritatis gratia offerret. Cui ille merens afflictusque respondit: Mihi ista quare das, Pater? Iste panis sanctus est: ego hunc manducare non possum; sed si uis mihi aliquid prestare, omnipotenti Deo pro me hunc panem offer, et tunc te exauditum cognosce, cum huc rediens, me non inueneris. In his itaque uerbis notandum est, quia non solum uiuorum testimoniis, sed etiam defunctorum  uisionibus sancta esse, que Deo offeruntur, uerissime comprobantur.



CAP. CL.---uera comprobatio, quia sicut minima, ita et maiora, que Deo offeruntur, Ecclesie iure competunt.

Sunt uero nonnulli qui dicant: Ecclesia quidem, et circuitus eius Deo consecratus, uere hominum nulli pertinet, nisi Deo et eius sacerdotibus, ea uero, que Ecclesia possidet, nunc per orbem glorificata, id est ducatus, marchias, comitatus, aduocatias, monetas publicas, ciuitates et castra, uillas et rura, et cetera huiusmodi ita ad imperatorem pertinent, ut nisi pastoribus Ecclesie semper, cum sibi succedunt, iterum dentur, nequaquam ea habere  debeant. Et inde est, quod ei ius in Ecclesia deberi in tantum contendunt, ut eam etiam inuestire debere dicant. Sed hi, si pacifice ea, que supra protulimus, dignentur aduertere, liquido cognoscent, quia non solum parua, que prius Ecclesia possederat, eius sunt, sed et magna, que nunc possidet, illius sunt. Parue enim possessiones, quas ante Constantinum imperatorem possedit, ideo eius sunt, quia Deo oblate sunt, et magne possessiones, quas post Constantinum possidet, ideo eius sunt, quia Deo oblate sunt. Sponsus enim eius, Dominus Christus, qui prius eam erudiuit penuria, nunc ditare dignatus est gloria. Imperatori autem, pietatem et iustitiam seruanti, non solum ius Ecclesie temerare, sicut ex uerbis S. Ambrosii docuimus,  non licet, sed ne quidem alicuius priuati. Quod quidem in iure priuati obseruant, absit ut in iure Dei temerare imperator audeat!



CAP. CLI.---Contra eos qui dicunt: Terrena Ecclesie imperatoris sunt, et nisi pastores de manu eius accipiant, ea habere non debent.

Ait enim imperatori B. Ambrosius : Domum priuati nullo potes iure temerare; domum Dei existimasti auferendam? Hic attendant, qui in tantum peruerse sententie manum dederunt, ut dicant, Ecclesiam quidem suo iuri subdere non potest imperator, sed ea, que Ecclesie sunt, ita imperatoris sunt, ut pastor Ecclesie ea habere non possit, nisi ab imperatore accipiat. Quis enim eos ferret, si dicerent:  Domum quidem priuati temerare non potest imperator, sed tamen possessiones eius ita imperatoris sunt, ut nisi ab imperatore eas accipiat, possidere hec nequaquam preualeat? Et si hoc tam absurdum in rebus humanis intelligitur, ut nullus etiam iniustissimus iudex hoc iudicare ullo modo audeat, quanto magis hoc dicendum non est de rebus illius, qui fecit celum et terram? Ipse enim, quamuis omnia ipsius sint, tamen specialiter sua dicere dignatur ea, que sponse sue, sancte scilicet Ecclesie donantur. Unde et discipulis suis ait: Qui uos honorat, me honorat . Honor autem sancte Ecclesie non solum in spiritalibus, sed etiam in corporalibus uerissime intelligitur.



CAP. CLII.---Quia episcopi, uel abbates per suos fideles de magnis possessionibus, quas possident, seruire imperatoribus debent.


Sane sciendum quia, sicut mutare, quod sui maiores catholici imperatores fecerunt, Christianus imperator non debet, ita et si quid Ecclesie eo tempore donatum, ut sibi aliquid imperator exinde reseruauerit, si contra canones sacros non fuerit, soluendum ei, nisi forte remiserit, per omnia est. Sicut enim, que iam Deo consecrata sunt, hominibus seculi assignare non debemus, ita que illorum sunt, nisi ipsi donauerint, eis auferre non possumus. Episcopi autem et abbates, obseruantes precepta canonum, secularibus negotiis se miscere non debent. De reditu autem illarum magnarum possessionum  iuxta constitutum sacrorum canonum quatuor portiones in episcopiis fieri debent; in abbatiis uero communia omnia esse iuxta regulam sanctorum apostolorum.



CAP. CLIII.---Contra eos qui dicunt, ideo imperatores Ecclesiam inuestire, quia sacrati sunt.

Sunt etiam qui dicant, imperatori, quia sacro oleo unctus est, bene competere, ut pastores Ecclesie donet. Quod quidem miramur, si aliqui sapientum dicunt. Non enim ad hoc ungitur, ut Ecclesiam bene disponat, sed ut regnum fideliter regat. Ecclesiam enim non debet ordinare, sed ei ut filius obedire. An non et Ozias rex, sicut omnes Iudee reges, oleo sancto unctus est? Cur igitur, si regibus unctis sacra competunt, cum incensum offerre uellet, lepra  percussus est?  Nonne maius est, prerogatiuam episcopatus tribuere, quam incensum offerre? Desinant ergo reges, uel imperatores, ab hac presumptione, ne forte iratus Dominus lepra spiritali eos percutiat, et de Ecclesia sua exire eos compellat. Ament regulas catholice Ecclesie custodire, ut in eterna Ecclesia cum Christo possint regnare. Amen.



CAP. CLIu.---Contra eos qui dicunt: Spiritalia episcopis pertinent, secularia nequaquam.

Sed ne forte aliquis obsistat, et dicat: Sententiis episcoporum spiritalia subiacere possunt, terrena uero nequaquam; attendat religiosi imperatoris Theodosii preceptum de hac re dicentis:



CAP. CLu.---Constitutio Theodosii imperatoris.

 Omnes itaque cause, que uel pretorio iure, uel ciuili tractantur negotio, episcoporum sententiis terminate perpetua stabilitate permaneant, nec liceat ulterius retractari negotium, quod episcoporum sententiis fuerit diffinitum.



CAP. CLuI.---Diuersa precepta legum eadem firmantium, que et sacri canones.

Quia uero protulimus multa canonum precepta et sanctorum exempla, quibus probaremus pure et simpliciter pastores in Ecclesiam introducendos, et quod Ecclesia obtinet, iure perpetuo possidere debere, et non imperatori, uel alicui magnati licere inuestire, uel aliquo modo sibi subiugare Ecclesiam, uel ea, que possidet, aliquo ingenio alienare, uel alicui persone tribuere, proferamus nunc et Christianorum  imperatorum imperialia precepta, et etiam eos a sacris canonibus non deuiare. Taliter enim de ordinatione episcoporum statuerunt dicentes.



CAP. CLuII.---Quid obseruandum sit in ordinatione episcopi.

Debet enim prius disceptari de uita episcopi, utrum bona sit, an reprehensibilis, et utrum bonis testimoniis muniatur, an non? Eo autem tempore, quo consecratur, consulat eum is, qui consecrat, si possit facere, atque custodire omnia, que diuini precipiunt canones, et siquidem denegauerit, se non posse custodire, non consecretur. Si autem pollicitus fuerit obseruaturum se, quantum homini possibile est, sancta canonum precepta, tunc is, qui consecrat,  eum admonere, atque predicare ei debet, et religiosis episcopis connumerabitur. Nam canones Patrum uim legum habere oportet. Sin autem aliquis pecuniam dederit, eoque modo consecratus episcopus fuerit, non solum ipse, sed etiam qui consecrauit eum, inter episcopos non erit; uel pecunia, uel res data consecrationis causa sacro Ecclesie sancte addicantur, siue episcopus, siue clericus sit, qui dedit. Is autem, qui accepit, non solum res amittat, sed etiam gradum atque honorem clericatus. Similiter autem et si laicus fuerit, qui pecuniam, uel res accepit, et ipsas amittat, et aliud tantum, quantum accepit, pene nomine sancte Ecclesie prestare compellatur. Sed et si magistratum  gerat, in magistratu esse desinat, et exsilio irreuocabili condemnetur.



CAP. CLuIII.---Quia, quod sanctis locis datum est, firmiter eis permanere debet.

Maneant iura prestita episcopis, et omnia priuilegia. Item: Omnia solatia et liberalitates religiosis locis date firmiter maneant.



CAP. CLIX.---Item de eadem re.

Possessiones ad religiosas domos pertinentes nullam descriptionem agnoscant.



CAP. CLX.---De hereditate in nomine Christi relicta.

Si quis in nomine Domini nostri Iesu Christi hereditatem reliquerit, capiat id quod relictum est Ecclesia.



CAP. CLXI.---De hereditate relicta martyribus.


Si quis in nomine martyrum hereditatem reliquerit, capiat lucrum eius Ecclesia.



CAP. CLXII.---Res episcopi in ius Ecclesie legaliter deuenire.

Si quis post episcopatum, uel ante consecrationem, uoluerit proprias res Ecclesie offerre cuius episcopus erit, hoc laudabile est; quia non est emptio, sed oblatio.



CAP. CLXIII.---Res Ecclesie firmiter permansuras.

Nullam diminutionem patiantur ecclesiastica iura in rebus, quas post episcopatum acquisitas Ecclesie eorum competere disposuimus.



CAP. CLXIu.---De episcopis pro rebus Ecclesie non constringendis.


Nullus episcopus pro rebus Ecclesie sue exactionem, uel molestiam patiatur.



CAP. CLXu.

Quid agere debeat imperator, si commutare uoluerit cum Ecclesia.

Si imperator commutare uoluerit cum Ecclesia, potestatem habeat, tantum, ut res melioratas Ecclesia pro commutatione suscipiat.



CAP. CLXuI.---De reuerentia imperatorum in clericos.

Ecce his sacris constitutionibus aperte patet quantam reuerentiam sacri imperatores Ecclesie Dei et ei seruientibus habere debeant!



CAP. CLXuII.---Exempla sanctorum, quibus pro ueritate usque ad mortem certare plenissime admonemur.

 Igitur postquam tanta obseruande ueritatis precepta premisimus, nunc breuiter sanctorum exempla, qui pro ueritate non timuerunt presentem uitam perdere proferamus, et sic, Deo auxiliante, presentem libellum de honore sancte matris Ecclesie ad finem ducamus. Hic primum occurrit beatus Ioannes, Domini precursor, ueritatis in tantum amator, ut iniustum facinus interdicendo regi, mori pro ueritate nequaquam timeret. Sic et beatus Elias regi obsistendo persecutionem pati ueritus non est. Beatus etiam Moyses, Dei preceptis populum erudiens, non honorem, sed persecutionem ab eis sepissime passus est. Machabei uero beati martyres  pro patriis legibus mori non recusarunt. Tres pueri in camino ignis pro ueritate mitti non refugierunt. Sancti etiam apostoli totius mundi odia contra se concitare pro Christi ueritate non refugientes, sua morte nos docuerunt pro Christo non timere, et mortem libenter amplecti. Beati etiam Stephani protomartyris et omnium eum sequentium martyrum Christi exempla sequenda sunt, qui innumeris et exquisitis tormentis a ueritate deflecti non potuerunt. Sunt et alii sacratissimi confessores, quibus non dictum est ut idola adorarent, sed ut dogmata sacra mutarent, sicuti beatus exstitit Athanasius, Alexandrine Ecclesie presul, Hilarius etiam Pictauiensis, et Paulinus Treuerensis, Eusebius insuper uercellensis, qui contra Arium dimicantes, pro ueritate  Christi pati non dubitauerunt. Quin etiam et B. Martini pape exemplum ualde imitandum est, qui et ipse pro fide incarnationis Domini exsilium et uincula pati non refugit. Sunt autem et aliorum exempla tanta sanctorum, ut tempus ante deficiat, quam dinumerare possimus ueteris et Noui Testamenti Patres, qui, ut Apostolus ait, per fidem uicerunt regna, operati sunt iustitiam, adepti sunt repromissiones . Adhuc autem unum sancte Ecclesie athletam, Ioannem uidelicet Chrysostomum, ad medium deducamus. Qui in tantum perfectus, in tantum Spiritu sancto plenus exstitit, ut pro cuiusdam uidue defensione, cui Augusta uineam suam tulerat, non dubitaret eam arguere et Iezabeli similem dicere. Ad ultimum odio inualescente, quia  iniustitiam publice arguebat, et pro quadam imagine, quam Augusta iuxta ecclesiam ponere ausa est, eam iterum publice increpauit, concilio pseudepiscoporum, quos ipse dudum iuste damnauerat, damnatus, imperatore etiam Arcadio, agente uxore, persequente, exsilio directus, pro iustitia mori non recusauit. Quid iste uir, quid istis diebus ageret, quando Ecclesia tota calcatur, qui pro unius uidue defensione imperatoris animum contra se usque ad mortem excitare non timuit? Merito sanctus Innocentius papa et omnes Occidentales episcopi, audientes iniustam necem tanti uiri moti sunt, et omnes huius rei fautores anathemate damnauerunt. Moderno etiam tempore uenerande memorie Gregorius uII papa pro honore sancte Ecclesie dimicans, multas  et uarias tempestates sustinuit, sed flecti non potuit, quia fundatus erat supra firmam petram. Urbanus etiam eius successor II illius sequens exemplum, pro Domini sponsa multa pericula sustinere non renuit. Sciendum enim quia eius temporibus in tantum schismaticorum persecutio creuit, ut in quodam tempore in tota urbe Romana consistere non auderet. Qui tamen non cessit, sed patienter ferens, Christo pro se obtinente, omnis hereticorum uis destructa, et ipse sancte Ecclesie redditus, apud B. Petrum in sua sede beato fine quieuit. Nos itaque hec sanctorum exempla, sanctissimi Patres, sequentes, custodiamus iuxta propheticam admonitionem , ueritatem, et uideamus equitatem, quoniam sunt reliquie homini pacifico. Iniusti  autem, quamuis ad tempus florere uideantur, in eternum disperibunt. Gratia autem Dei, quam nos, Deo donante, defendimus, et hic et in eternum nos custodire dignabitur. Amen



CAP. CLXuIII.---Adhortatio, ut pro his sacris dogmatibus, Deo nos corroborante, usque ad mortem certemus.

Attendentes itaque, sanctissimi Patres, horum sanctorum exempla, cognoscentes etiam ista sacratissima dogmata sancte Ecclesie ab ipso Domino Christo fore collata, pro eis obseruandis usque ad mortem, Deo nos corroborante et confirmante, studeamus certare, certi de misericordia Christi, qui primo pastori, beato Petro apostolo in iudicio sue  uere dilectionis pascendas suas oues commisit. Quia si pro his occubuerimus, pro iustitia morti trademur. Beati autem, ut ipse Dominus ait, qui persecutionem propter iustitiam patiuntur, quoniam ipsorum est regnum celorum . Iustum est enim pro honore sancte matris Ecclesie Dei gregem pascendo usque ad mortem certare, adhortante nos etiam beatissimo Ioanne euangelista, atque dicente: Sicut Christus pro nobis animam suam posuit, ita et nos animas nostras pro fratribus ponere debemus . Omnipotens autem Deus per nos infimos et ultimos seruos suos hec in uestris auribus loquitur, per se sancti Spiritus gratia in uestris cordibus eadem loqui et confirmare dignetur, qui pro amore sue sancte Ecclesie de sinu Patris descendere,  et mortem gustare dignatus est, qui uiuit et regnat cum Patre in unitate Spiritus sancti Deus  per omnia secula seculorum. Amen. Deo Patri et Filio, et Spiritui sancto gratias! Amen.


Explicit liber de honore Ecclesie.




ANNO DOMINI MCXIX
PETRUS DE HONESTIS CLERICUS RAuENNAS





NOTITIA HISTORICA


 Petrus de Honestis, Sancte Marie de Portu prope Rauennam abbas, uirtute circa annum 1116 conspicuus ac regulari obseruantia, scripsit Regulam pro clericis sui instituti, quam uulgo Constitutiones Portuenses appellant, Petro Damiani falso attributas, ut Gabriel Pennotus in Historia Canonicorum Regularium lib. II probat. Nam abbatia S. Marie de Portu usque hodie a canonicis congregationis Lateranensis possidetur. Habetur hec Regula inter Opera S. Petri Damiani editionis Parisiensis apud Carolum Chatelin anni 1642, uia Iacobea, sub signo Constantie, et ultime editionis anni 1663, apud Aegidium Tompere uia Aurigaria prope Puteum certum. Floruit temporibus Paschalis secundi pape, et anno 1119, die 29 Martii obiisse dicitur. Edidit hanc Regulam Constantinus Caietanus, Syracusanus, abbas S. Baronti, ex congregatione Cassinensi. Multi sunt, ut idem abbas Caietanus notat, qui hunc Petrum de Honestis cum Petro Damiani qui etiam de Honestis  cognominatus est, confuderunt, atque ita antiquiorem istum S. Romane Ecclesie cardinalem monachum Benedictinum, indiscrete ordini canonicorum regularium ascripserunt. At Hieronymus Rubeus lib. u Historie sue Rauennatensis circa annum 1116 utrumque recte distinguit. Sic autem de hoc ultimo Petro de Honestis loquitur:

»Insignis hoc tempore habebatur Petrus, Portuensis cenobii prefectus, qui nobili Honestorum Rauennatis familia genitus, litterarum haud omnino expers, cum esset sacerdos, ut uotum persolueret, quod in nauigatione tempestate actus, nuncupauerat diue Marie uirgini, in portu Rauennati edem et cenobium exstruxit; quod deinceps ob eam a loco sumptam causam, Portuense cenobium est appellatum. Ibi sacerdotum conuentum instituit, quibusdam prescriptis legibus, quas Paschalis II pontifex maximus exitu huius anni millesimi centesimi decimi sexti ad se missas firmauit, Petro ipse ita postulante.  Ee autem Petri fuere littere: Paschali Dei nutu summe et apostolice sedis episcopo, Petrus Peccator,« etc. Tum utrumque docte quidem et in hanc rem eximie distinguit idem Hieronymus Rubeus, his uerbis: »Satis autem, ut puto, constare potest quantum inter hunc Petrum Portuensem et Petrum Damiani intersit. Est quidem uterque Petrus, uterque Rauennas; sancte ambo atque innocenter  uixerunt, eodemque ferme tempore: quodque fecit, ut eos multi non internoscerent. Ambo Peccatores appellati; inoleuerat enim mos ut qui religiose tunc uiuerent, ob animi demissionem, sese peccatores inscriberent: idque facile cognoscet qui monumenta illorum temporum euoluerit. Petrus tamen Portuensis prefectus, semper sacerdos et clericus, ut aiunt: Petrus autem Damiani, monachus. Ille in Portuensi cenobio perpetuo fere uitam traduxit, hic in Catriana solitudine. Ille Rauenne diem suum obiit, hic Fauentie. Ille Iu Kalendas Aprilis, hic uIII Kalendas Martii. Ille anno millesimo centesimo decimo nono, hic septuagesimo secundo post millesimum. Quodque hac ratione inter se ii differrent, Dantes de Petro Damiani scribens, uidetur testari: Dum enim Petrum Damiani loquentem inducit, se Petrum Damiani fuisse inquit in Catrianaque solitudine uixisse: Petrum autem Peccatorem in diue Marie uirginis ad littus Adrianum commoratum.«  Hec preclare Hieronymus Rubeus. Contenderunt acriter satis ac perperam, meo sensu, scriptores De excellentia et prerogatiuis Canonicorum Regularium diui Augustini, hunc utrumque Petrum de Honestis fuisse ex ordine canonicorum regularium. Certum enim est Petrum Damiani fuisse monachum ac Regulam diui Benedicti professum esse: unde immerito eum accenset suis Canonicis Augustinianis Augustinus Ticinensis in Propugnaculo canonici ordinis parte Iu, cap. 22, et parte u, cap. 8. Idemque Ioannes Trullus De ordine canonicorum regularium lib. I, cap. 5. At e contra Constantinus Caietanus, abbas Sancti Baronti ex congregatione Cassinensi, ut par pari Augustinianis Canonicis referat, multis contendit neutram ex his duobus Petris de Honestis spectare ad canonicorum regularium ordinem. Non primum, quem constat fuisse monachum instituti Benedictini; non secundum, quippe cum regulam Augustinianam uel sic appellatam, nunquam amplexus  sit, sed propriam ipse conscripserit, nichil habentem commune cum illa que Augustiniana dicitur. Qui plura cupiunt de Petro de Honestis legant citatum Caietanum in Prolegomenis ad istam Regulam, Hieronymum Rubeum lib. u Historie Rauennatis, et alios qui de eodem argumento post ipsum scripserunt.



PETRI DE HONESTIS CLERICI RAuENNATIS REGULA CLERICORUM.





DOMNI CONSTANTINI ABBATIS CAIETANI AC uINDICIS BENEDICTINI IN REGULAM uENERABILIS uIRI PETRI DE HONESTIS CLERICI RAuENNATI AD LECTOREM SUUM HUMANISSIMUM PRAEFATIO.

 In fine quarti tomi sanctissimi doctoris nostri, Petri Damiani, addendam curauimus Regulam illam, quam ad clericos et canonicos informandos scripsit Petrus clericus Rauennas duplici petissimum de causa: primo, ut studiosi quique, qui fere hucusque utrumque confudere, intelligant alium esse Petrum hunc a nostro; secundo, ut etiam cognoscant Petrum clericum suam hanc Regulam edidisse pro clericis et canonicis illis, qui regulariter apud matrices ecclesias penes ipsos episcopos, uel in collegiatis aliis ad normam potissimum concilii Aquisgranensis degebant; non uero pro S. Augustini professoribus. Huius enim Regule obseruantia  ab eiusdem sancti doctoris obitu usque ad eam fere tempestatem,  uix audita fuerat.

Quod igitur ad primum spectat, etiamsi uterque Petrus uocaretur, eademque Rauennam pro patria, habuerint, professione nichilominus atque etate, toto celo distare cognoscuntur. Nam noster Petrus a maiori natu fratre, qui eum paterne nutriuerat, relicto gentis sue cognomine, Damiani cognomen assumere uoluit; tametsi  nobilibus, non obscuris  natus sit; Petrus etiam hic alius Honestorum stemmate, et familia quoque clarus editus est.

Professione quoque Petrus Damiani monachus fuit, eremita et prior monasterii Sancte Crucis de Auellana, in Umbria, non longe ab Eugubio, ordinis  sancti Patris nostri Benedicti, ut non tantum ex  grauioribus, iisdemque cetaneis scriptoribus, uerum etiam ex illiusmet scriptis patenter habemus, quidquid alii fingant, affirmantes ipsum Augustinianum, non Benedictinum fuisse; uel etiam  ex Augustiniano Benedictinum euasisse: cum is ante monasticam uitam nulli Regule fuerit addictus, imo sacrarum litterarum et utriusque iuris doctor, Parme legis peritiam docuerit, ut nos in eius uite commentariis, Deo duce, clarius ostendemus.

Alius uero Petrus fuit clericus, clericorumque prior. Qui cum uideret multos in clericis abusus  ille condito monasterio in littore maris Adriatici, in beatissime Marie uirginis  honorem, Regulam ex sanctis Patribus, ac precipue, ut uidere est, ex ea sancti Patris nostri Benedicti conflatam, prescripsit, et Paschali II pont. max. confirmandam transmisit, ut corruptos mores componeret. Non negamus tamen hoc ipsum eiusdem monasterium  Augustinianorum postea iuri addictum fuisse.

Postremo, quod ad etatem attinet, Petrum Damiani obiisse anno Christi millesimo septuagesimo secundo, omnes eiusdem temporis scriptores (ut fuse quoque probat eminentissimus cardinalis Baronius [ contestatum reliquere. In primis qui totidem id uerbis adnotauit, Bertholdus Constantiensis in Auctario ad Hermannum Contractum, hec habet:  Anno millesimo septuagesimo secundo, Petrus Damiani,  pie memorie, migrauit ad Dominum uIII Kal. Martii, cui dominus Geroldus [domnus Giraldus], reuera monachus scientia Scripturarum insignis, et moribus suo predecessori non impar, in episcopatu successit.

Ad hec, Petrum Damiani anno etatis sue sexagesimo sexto  , in suo Sancte Marie congregationis Auellanensis, seu Columbe monasterio, Fauentie decessisse, sacrasque illius reliquias ad hunc usque diem, magna ibidem cum ueneratione asseruari, adeo clarum est, ut probatione non indigeat. Econtra uero Petrus clericus ad Paschalem II pont. max. qui ab anno 1099 ad 1118 uixit, cuique Regulas suas confirmandas direxit etatem protraxit: unde etiam eiusdem Paschalis exstant littere ad illum, date Laterani  III Non. Iul., indictione uII Incarnationis Dominice anno 1115. Addunt quoque scriptores, eum octogenario maiorem, et in Portuensi S. Marie monasterio, quod ipse paulo extra urbem Rauennam in littore maris Adriatici construxerat, obiisse anno Domini 1119, Iu Kal. April. Eius autem tumulo hi uersus, qui et nostram confirmant sententiam, incisi feruntur:

Hic situs est Petrus, Peccans cognomine alictus,
Cui dedit hanc aulam meritorum condere Christus,
Anno milleno centeno debita soluit.
Iu Kal. Apr.

Docte quidem in hanc rem Hieronymus Rubeus 

Hos autem Dantis uersus Petrus Marianus u. I. D. rerum multiplicium eruditione insignis, meique amicissimus, Latine sic reddidit:

 Talibus est rursus dictis mihi farier orsus:
Inter utrumque Italum iuga surgunt ardua littus,
Non procul Urbe tua, rapidus sonat etheris ignis
Inferiore plaga, sic uertice nubila tangunt:
Angulus hinc oritur, cui nomen Catria, sub quo
Surgit adorando Superum domus apta parenti,
Desertas inter celo gratissima rupes.
Hic ego tam certus mansi seruire Tonanti,
Ut mea mensa alias haud tempore quolibet anni
Perfusas epulas quam Palladis arbore nosset,
Celestes sed erant mea gaudia uoluere curas:
Fertilis ille Pollo quondam locus esse solebat,
Seminaque ingenti cum fenore reddidit, at nunc
 pro frugibus illic
Infelix lolium et steriles nascuntur auene.
Illic Petrus ego Damiani tempora duxi:
Ac Petrus falso Peccator nomine dictus,
uirginis Adriacum prope littus uixit in ede,
Instabat mihi iam mortalis terminus eui,
 Cum mea nolentis sunt tempora cincta Galero.

At cum hec adeo clara sint, ut clariora magis esse non possint, nichilominus rerum Augustinianarum scriptores ad hanc usque diem inuicte satis contendunt, Petrum clericum, cognomento Honestum, hunc ipsum esse, qui et Petrus Damiani, monachus, et cardinalis. Quod reuera nusquam crederem, nisi multoties legissem apud Augustinum Ticinensem, qui de canonici ordinis sui propagatione edisserens, sic commentatus est  : »In Italia usque ad tempora B. Petri Damiani apud Rauennam in canonica S. Marie in Portu, deinde per Italiam ab eo capite est propagatus. Ipse namque uir sanctus, clara ex familia de Honestis Rauenne natus, prius apud Auellane locum eremiticam duxit  uitam: deinde episcopus Ostiensis et cardinalis ordinatus, tempore schismatis inter Cadaloum episcopum Parmensem, et Alexandrum II; pileo a se sponte abdicato, ad canonicam prefatam se transtulit, ibique post multa preclara librorum edita opuscula, et pietatis magnifice gesta, eiusdem loci prior, sancte pieque in Domino quieuit. Exstant usque in presentiarum Constitutiones ab eo edite, de communi uita canonicorum regularium, et Paschalis II auctoritate confirmate.« Sed attende etiam, queso lector, que figmenta in medium proferat, suos canonicos Ticinensis iste propugnans:  »Ordo idem canonicus, inquit, ad regularem obseruantiam effloruit per sanctum uirum Petrum Damianum, in Portuensi canonica, diecesis Rauennatis, deinde in tota Tuscia, presertim in agro Lucensi apud Frigionariam, ipso auctore Petro Damiani, coadiuuantibus Alexandro II et illustri comitissa Mathilde  .« Huic accedit Ioannes Trullus, canonicus etiam regularis Augustinianus  , qui postquam multa contra rei ueritatem affirmasset, Trithemium abbatem, uerissime licet scribentem, non ueritus est apprehendere: »Hec omnia subdit, eo retuli, ut manifestum fieret Petrum Damianum fuisse canonicum regularem, episcopum Ostiensem et cardinalem, nec quemquam moueat Ioannes Trithemius, astruens monachum fuisse Benedictinum,  quem claruisse inquit sub Henrico Iu, anno Domini 1050.« In eumdem labuntur errorem Ioannes de Nigra ualle, titulo De doctoribus ordinis canonici; Raphel uolaterranus, Anthropologie lib. XXI; Alphonsus Ciaconius, in uitis summorum pontificum, sub Stephano X, dicto IX; Ioannes Baptista Signius De ordine ac statu canonico lib. I, cap. 4; Basilius Serenius lib. Priuileg. canonicorum S. Augustini, p. 10, aliique complures non nisi nouissimi, falsissimam hanc eamdem opinionem totidem uerbis confirmantes.

Ceterum non defuerunt et alii qui Petrum eumdem clericum Portuensem, ipsum fuisse Petrum Damiani asseuerantes, Benedictinis, non Augustinianis adnumerarunt. Erroneam istorum opinionem Antonius  Posseuinus nouissime amplexus est, ita dicens  : »Petrus Damiani filius, qui ita fere ab omnibus appellatus est, cum eius familie cognomen esset Honestorum: quamobrem et de Honestis dictus est: se uero ipsum altero cognomento insigniuit, dum ad alios scribens, se Peccatorem subscribat, nobilis Rauennas, monachus autem monasterii S. Andree [al. S. Crucis] de Auellana ord. S. Benedicti congregationis Columbe, S. R. E. cardinalis et episcopus Ostiensis, anno 1058. Sed anno 1072 ad monasterium suum amore quietis et solitudinis reuersus obiit Fauentie in cenobio S. Marie quod cum quinque aliis construxerat, anno 1080, die 22 Februarii. Cum autem uolaterranus lib XXI Anthropologie,  et quidam alii scripserint cum fuisse ordinis diui Augustini, sine dubio hoc quod diximus, aut ignorarunt, aut minus rem ipsam indagarunt.«

Sed iam huiusmodi commenta missa faciamus. Sicut enim nebule a solis radiis effugantur, sic ea que contra leges historie afferuntur, ueritatis lucem sustinere non possunt, sed ad exactam temporum rationem ponderata euanescunt. Maneat igitur suus cuique religioni honos: proprias ac peculiares unaqueque suorum maiorum imagines seruet ac ueneretur: nec altera alterius titulos sibi uindicet.

 Certe in Ecclesia sancta, que circumamicta est uarietatibus, ita omnium timentium Deum eiusque mandata custodientium merita per caritatem communicantur, ut tamen diuisiones gratiarum in singulis religiosorum ordinibus uestium diuersitate notentur ac discernantur.

uerum enim uero demonstrata iam ueritate quod uenerabilis Dei seruus Petrus de Honestis: Rauennas clericus fuit, et diuersus ille a S. Petro Damiani, ordinis S Benedicti cardinalis doctissimus, opere pretium nunc iudicamus errorem alium detegere de eiusdem Petri clerici professione. Canonici namque S. Augustini, et quidem recentissime suum illum uindicant, et eiusdem S. Augustini canonicum, quemadmodum et S. Ubaldum Eugubinum episcopum.  Quod omnino falsissimum apparet ex eius etatis scriptis monumentis. Etenim nos cum Regulam ipsius B. Petri clerici ad canonicos suos instruendos scriptam hoc loco inseramus, non tam se offert occasio, quam postulat argumentum, ut inquiramus, an Regulam ille magni Augustini professus fuerit, cum et multa lux hinc affulgebit rei historice, et ex gentilitio errore emergent plurimi, qui hactenus autumati sunt et docuerunt illum canonicum regularem ordinis S. Augustini. Quod ut nulla ueritate subsistens, facili negotio conuincetur erroris. Nam, ut Hieronymus Rubeus habet, »Petrus de Honestis cum esset sacerdos, ut uotum persolueret quod in tempestate actus nuncupauerat diue Marie uirgini, in portu Rauennatis edem  ac cenobium exstruxit. Quod deinceps ob eam a loco sumptam causam, Portuense cenobium est appellatum: ibi sacerdotum conuentum instituit, de quo diximus,« etc. Et Baptista Signius: »Petrus primus Portuensis rector, qui et ibi ordinem canonicum primus instituit.«

Nulla igitur preter ab institutore illo primoque Portuensis cenobii rectore inuectam regularis institutio inquirenda est in Portuensi cenobio. Hec autem Augustiniana, siue ad magni Augustini Regulam non fuit. Prescripsit enim suis Regulam Petrus, quam post Paschalis PP. II apostolica auctoritate confirmauit. Preter hanc autem seu Regulam, seu Constitutiones ab eo scriptas, quas hic damus, per  id temporis nullam legimus normam ibi sacerdotum mores formasse. Hoc duplici probamus argumento: primo, ab his ipsismet Constitutionibus; secundo, quod ea que nunc uocatur S. Augustini regula, que sola in controuersiam uenire poterat  , regule nomen naturamque uix induerat. Ad primum quod attinet, in proemio harum Constitutionum ita Petrum loquentem habemus et affirmantem: »Diligenti inquisitione facta neminem sanctorum Patrum prophetice et apostolice doctrine seruantem exempla, et scrutantem interna, clericis unum commorantibus certam fixamque, et sufficientem regulam, et ordinis canonici singularum uarietatum queque  negotia continentem dictasse: ubi sicut monachis in regula monastica, sic clericis modus conuersandi et singula necessaria faciendi, ac queque debita et ordini canonico congruentia exhibendi, haberetur certissimus.« Ita ille. Quod quid clarius in rem nostram? Nam si nullus sanctorum Patrum clericis in unum commorantibus certam, fixam et sufficientem regulam dictauit, ergo regula S. Augustini aut orbi nota non erat per ea tempora, ut alibi probamus: aut quod huius loci magis est, B. Petro de Honestis et Portuensis cenobii cultoribus erat incognita. Alias enim non sic audacter et uniuersim affirmasset Petrus nullam sanctorum Patrum regulam canonicis dictauisse, aut eam dictandi prouinciam sibi assumpsisse.

 Si regerat aliquis: S. Augustinum regulam quidem scripsisse, at non sufficientem, non continentem ordinis canonici singulares uarietates, modum conuersandi, et singula necessaria faciendi. Ride, lector, indignissimum effugium, quod ab Augustini filiis aut cultoribus proficiscatur: ut magnum illud eloquentie flumen, totius scientie promptuarium, et sapientie, ac doctrine, tum humane, tum celestis immensus oceanus, cum se ad regulam scribendam canonicis applicuisset, tamen imminutam illam, imperfectam, deficientem scripserit. At nec sic effugiunt. Nam si ullam, etsi insufficientem, S. Augustinus exarasset, eamque obseruassent Portuenses, saltem illius meminissent, ut regule fundamentalis, ut sue uite essentialia continentis. Nam  produc mihi quascunque cuiuscunque religionis constitutiones, ut uocant, que diductius explicatiusque persequuntur, que in regulis continentur, an non in singulis capitulis foliisque Regule meminerunt? Et cum commentaria quedam in Regulam sint, cum glosse in textum, an non futile esset, imaginari eas, quam regulam commententur, cuius textus sint glosse, non explicari? Pari modo Constitutiones he Portuenses si regulam S. Augustini tanquam basim supposuissent, et que breuius in ea diducuntur, explicuissent, debuissent certe uel semel ad minimum, illius meminisse; eamque nominasse regulam, quam ipse originariam et essentialem, quamque copiosius illustrabant et perficiebant. Quod non fecerunt. Imo clarum ex iismet  est, eorumque contextu, nichil illis esse cum sancti Augustini regula commercii. Hoc in libro nostro De antiquitate canonicorum regularium et Augustiniane regule  deduximus hisce uerbis: »Deinde in corpore suarum legum Portuenses, quid inutili repetitione, obedientiam, paupertatem, continentiam, uictum, uestitumque, communia et plura eiusmodi statuerent, nulla habita mentione regule professionis sue, aut facta ad eam relatione; que ea prius statuerat, si ab illis fuisset recepta?« Exemplum esto primum Constitutionum caput, in quo communi definitione conclusum fuit, clericum propriis facultatibus, nec non uoluptatibus renuntiare debere. Hoc enim iniungunt,  quia Dominus leuitis in ueteri lege possessionibus et proprietate interdicit, quia Christus in Euangelio consulit, quia apostoli exemplo firmauerunt, quia doctores Hieronymus, Augustinus et Prosper ita docuerunt, non quia regula hoc illis imponit.

At, queso tibi, nunquid breuius, firmius, efficacius statuissent  paupertatem rerumque propriarum abdicationem, una cum regula professos fuisse et uouisse clericos, ac proinde uota reddenda. Displicet enim Deo infidelis et stulta promissio. At, inquam, non promissionis huius, non regule promisse, non uoti, non Augustini ut Patris, ut legislatoris, sed tantum ut Ecclesie communis  doctoris, sicut aliorum, etiam meminerunt. Deinde in hoc ipso primo capitulo bis mentionem fecit Augustini, primo docentis in commentariis de uerbis Domini, deinde que docuerat exsecutioni mandantis in sermone De communi uita clericorum. At ne per umbram quidem, quod potius debebant, regule mentionem faciunt, que mihi pro argumento efficacissimo sunt, regulam Augustini  non fuisse introductam nec obseruatam in monasterio Portuensi, et consequenter Petrum de Honestis nequaquam Augustinianum fuisse. Hec nos ibi.

Et certe hoc quoque patebit consideranti hec primi capitis Constitutionum uerba: »Sed ne soli hoc super uita et Regula catholicorum clericorum uideamur  sentire, accedant et alii testes in idem consentientes, uiri religiosissimi, et omni scientia plenissimi: Hieronymus uidelicet, Augustinus, Prosper, et quid super hoc dixerint uel intellexerint, audiamus.« Et postea: »Augustinus in nono decimo capitulo De uerbis Domini sic scribit, dicens: uenerunt Publicani ad Ioannem, ut baptizarentur ab eo, et dixerunt ad eum: Magister, quid faciemus? At ille dixit eis: Nihil amplius exigatis, quam quod constitutum est uobis. Et post pauca: Interrogauerunt eum miites, quid faciemus et nos? Ait illis Ioannes: Neminem concutiatis, neque calumniam faciatis, sed contenti estote stipendiis uestris . Hic iam cognoscere se debet omnis homo qui militat: non enim tantum de his militantibus Scriptura loquitur,  etc.« Pauloque post: »Nam et clericus catholicus hac sententia retinetur: Si enim non contentus stipendiis fuerit que de altario Domino iubente consequitur, sed exercet mercimonia, intercessiones uendit, uiduarum munera libenter amplectitur, hic magis negotiator uidetur esse quam clericus, et cetera. Qui  in domo ipse episcopi statuit monasterium clericorum, ubi nemini licebat habere aliquid proprium, sicut ipse testatur, dicens: uolui habere in domo ista episcopi monasterium clericorum. Ecce quomodo uiuimus: Nulli licet in societate nostra habere aliquid proprium. Sed forte aliqui habent? Nulli licet: Si qui habent, faciunt quod non licet.«  Hec Augustinus, et he Constitutiones Portuenses.

Ubi mecum obserua, inquirere eos diligenter quid de uita et regula clericorum catholicorum dixerit Augustinus uel intellexerit. Potuitne se offerre aptior regulam Augustinianam allegandi et coram adducendi locus, si Augustinianam regulam ipsi obseruassent? Nam in ipso regule, quam uocant, limine habes: »Non dicatis aliquid proprium, sed sint uobis omnia communia, et distribuatur unicuique uestrum a preposito uestro uictus, et tegumentum, non equaliter omnibus, quia non equaliter ualetis omnes: sed potius unicuique, ut cuique opus fuerit.« Pauloque post: »Qui uero aliquid habebant in seculo, quando ingressi sunt monasterium, libenter  uelint id esse commune.« Habes hic bonorum communionem; quam undique conquisitis argumentis stabilire contendunt Portuenses clare et expressis uerbis iniunctam. Multo igitur illi ad rem apte magis hec sue regule uerba allegassent ex Augustino, quam Commentaria de uerbis Domini; que non ita ad propositum, ut Regula, faciunt. Deinde, si factum Augustini doctrine sue consonans querendum erat, quid illi ad sermonem potius De uita clericorum recurrunt, quam ad ipsam regulam? Nam ut magnus filius Gregorius de magno Patre benedicto scripsit  : »Si quis uelit subtilius mores, uitamque cognoscere, potest in eadem institutione regule, omnes magisterii illius  actus inuenire, quia sanctus uir nullo modo potuit aliter uiuere quam docuit.« Ita de S. Augustino philosophandum erat, eius actus uitamque melius quam in ipsa Regula inueniendam: nec enim potuit aliter uiuere quam docuit. Igitur concludamus oportet, cum nusquam Portuenses meminerint Augustiniane regule, imo nichil ex ea, sed de Benedictina potius in suas Constitutiones transtulerint , cum eam ut fundamentalem lapidem non supposuerint Institutis a se factis, e quibus clarum est nullum ius auctoritatemue in illud monasterium eiusque cultores obtinuisse in regulam S. Augustini; plane fatendum est, eam nondum in Portuensem cenobium  inuectam, eiusue impositam incolis: et consequentia legitima Petrum de Honestis S. Augustini aut Regule aut Instituto nomen non dedisse. Et hoc alio argumento sic deducimus.

Nam iusto nos uolumine probamus S. Augustinum nullam uiris aut dedisse, aut scripsisse regulam: idque euincimus non leuiusculis coniecturis, sed auctoritate multiplici eorum qui regule huius non meminerunt, cum maxime debuerint: qui solum patriarcham Benedictum ante annum millesimum legislatorem agnoscunt: qui illius ut iunioris canonicorum, ut recentiorum mentionem faciunt: qui expresse asserunt S. Augustinum, regulam aut non omnino, aut uiris saltem non dedisse. Ratione  autem illud probamus ex natura regule desumpta, quodque illius nusquam meminerit Possidius, nusquam Augustinus, sed suos ad Actus apostolorum remiserit a tempore quo eam scribere debuerit: quodque toto illo interstitio, inter Augustinum et Iuonem scilicet, usque ad aliquos post seculum decimum annos, nusquam nunquam inueniantur canonici regulares: hocque ex omni genere auctorum et conciliorum, ex defectu uirorum illustrium, sanctorum, et priuilegiorum deducimus inuicte; eosque ementita antiquitate exuimus, et nonnulli suorum albo ascriptis sanctis ante millesimum annum denudamus. Ut cum B. Petrus de Honestis primo post millesimum seculo uixerit, quo S. August. epistola centesima nona ad moniales scripta,  primo in regulam uirorum emerserit, et translata fuerit, certe credendum est, uix illius notitiam habuisse eum; et fatendum omnino non tum fuisse in monasterium Portuense inductam, cum sicut nouarum Constitutionum a Portuensibus editarum insignis mentio habeatur apud historicos, ita et nouitie regule iam tum primo mundo cognite, et in monasterium illud introducte preclara memoria fuisset ad posteros transmissa. Nam sicut summa laus erat eidem Petro suas edidisse uiuendi formulas, ita summo dignus fuisset encomio, si magni Augustini preclaram regulam recenter iuris publici factam, aut a uiris cultam, amplexatus fuisset. Quod eum arguit, nequaquam S. Augustini norme, aut instituto  subiectam fuisse. Omitto alia huiusmodi argumenta prosequi, que latissime  deducta sunt in libro nostro De canonicorum regularium antiquitate, qui prelo paratus mox publici iuris fiet.

Preterea omittere etiam non possum, quin optima consecutione deducam, si B. Petrus de Honestis non fuit canonicus S. Augustini regularis, Portuense cenobium primis iis annis regulam eiusdem S. Augustini non obseruauerit; nec S. Ubaldum, Eugubinum episcopum, canonicum S. Augustini regularem fuisse: qui preter Portuenses Constitutiones, Regulam nullam aut in Portuensi cenobio obseruauit, aut secum ad Eugubinum monasterium suum reduxit. Obserua igitur ecclesiam  SS. martyrum Mariani et Iacobi fuisse quidem regularem, at non ad Augustinianam, sed Aquisgranensem regulam, que digesta et descripta in Aquigranensi concilio sub imp. Ludouico Pio, et eius iussu publicata, plures per Italiam, Galliam aliasque prouincias obtinebat. uerumtamen cum per S. Petri Damiani tempora, seu lapsa plerisque in locis eius obseruantia esset, seu in desuetudinem abiisset, ipse grauiter de iisdem canonicis conquestus, plures apud Alexandrum II papam querelas deposuit, presertim epistola 18, ubi regule huius mentionem facit. Disciplinam autem canonicorum, siue clericorum Ecclesie Eugubine iam dicte, qualis fuerit describit nobis B. Theobaldus  in uita Ubaldi, atque in episcopatu Eugubino eidem successor, ita inquiens: »Cum autem Dei famulus  adolescentie annos seniliter transiisset, et morum illum grauitas omnibus commendaret, in predicta ecclesia SS. martyrum Mariani, et Iacobi prior efficitur, et prelationis ecclesiastice dignitate communi omnium uoto honorifice sublimatur. Et quidem suscepti prioratus dignitas satis erat honorabilis; sed qui suscepti fuerant ad regendum clericos omni honore et reuerentia erant indigni. Nam in predicta ecclesia nulla tunc temporis ordinis obseruantia, nulla prorsus religionis colebatur memoria. Mercede annua erat conductus, qui campanas pulsaret in hora officiorum: et quia clericorum unusquisque in domo  propria epulabatur et dormiebat tota fere obseruantia monastici cultus custodiebatur in pulsu nolarum: claustrum patebat omnibus, uiris scilicet et mulieribus: nec ullo ibi tempore porta claudebatur: quisque habebat pellicem suam, et relicta disciplina ecclesiastici ordinis, turpitudini et luxurie seruiebat muliebri.« Hec ibi.

Ex quibus deduci facile potest, SS. Mariani et Iacobi ecclesiam nunquam suscepisse regulam S. Augustini. Nam cum nomen ea, naturam uigoremque regule annum circiter millesimum tantummodo induisset, si in dicta ecclesia fuisset recepta, nunquam profecto decem uel uiginti annis ita in obliuionem abiisset, ut nullum illius uestigium  remaneret: nunquam qui dicte ecclesie incole, qui primo illam amplexati fuerant, sic abiissent retrorsum, ut de sub iugo illius tantillo tempore se subtraxissent, ut prestantissime illi norme adeo difformes essent. Conclude igitur, cum S. Ubaldus disciplinam regulamue Augustinianam in dicta ecclesia nec repererit, nec professus fuerit, cum a Portuensi cenobio Portuenses B. Petri de Honestis Constitutiones, non S. Augustini normam secum deuexerit ad suos: conclude, inquam, illum Augustinianum aut regula aut professione nequaquam fuisse.

 Obiicies ea Romani Breuiarii in festo S. Ubaldi uerba: »Ubaldus sacerdos effectus patrimonium suum pauperibus et Ecclesiis distribuit: canonicorum regularium ordinis S. Augustini institutum suscipiens, illud in patriam transtulit, atque in eo aliquandiu sanctissime uixit.« Fateor quidem magni ponderis auctoritatem esse, que a tanta pharetra procedit. At respondendum non omnia de fide esse que in particularibus sanctorum historiis leguntur. Nam digestores Romani Breuiarii, sanctorum legendas secuti, quas ipsi prudenter autumantes uerissimas, pro talibus eas proposuerunt recitandas; nichilominus quod in eisdem historiis aliqui neui irrepsissent, iis eluendis, et a Pio u sanctissimo, et ab Urbano uIII prudentissimo, maximis  pontificibus, correctores adhibiti sunt. Quod si aliquid eorum diligentiam effugerit, non iis id uertendum uitio, nec aut diligentia in iis, aut prudentia, aut doctrina desideranda; sed illis imputandum qui Acta uitasque non ita ueras eisdem subministrarunt. Quandoquidem, prout etiam accidere solet in narratiuis bullarum pontificiarum, ut falsa aliqua irrepant, non sane culpa pontificis, sed eorum potius qui male narrant: ita eorum errore factum, ut hic neuus permanserit in Breuiario Romano, culpa tamen eorum qui res gestas S. Ubaldi sacre Rituum congregationi falsas obtruserunt. Ut sicut uitio non est uertendum correctoribus aut Pii u, aut Clementis uIII, Romanorum pontificum, quod aliquid  eorum diligentiam fugerit, a sanctissimo D. N. Urbano uIII corrigendum: ita nec culpandi, quod Sanctitas Sua correctioni nupere proposuit, si summam illorum industriam, et laborem, ac doctrinam tantillum quid euaserit a posteris obseruandum. Dies enim diei eructat uerbum, et nox nocti indicat scientiam. Hec autem sicut a me sincere dicta sunt, non ut quemquam carperem, sed ut ueritatis patrocinium sumerem, sic in optimam partem uelim, candide lector, accipias. uale.





DE PETRO CLERICO, SIuE PRIORE PORTUENSI, Cognomento Peccatore.
Ex libro quinto Hieronymi Rubei Historie de gestis Rauennatum.

 »Insignis hoc tempore habebatur Petrus Portuensis cenobii prefectus, qui nobili Honestorum Rauennati familia genitus, litterarum haud omnium expers, cum esset sacerdos, ut uotum persolueret quod nauigatione in tempestate actus, nuncupauerat diue Marie uirgini in portu Rauennati, edem ac cenobium exstruxit, quod deinceps ob eam a loco sumptam causam, Portuense cenobium est appellatum. Ibi sacerdotum conuentum instituit, quibusdam prescriptis legibus, quas Paschalis II  pontifex maximus exitu huius anni millesimi centesimi decimi ad se missas firmauit, Petro ipso ita postulante. Ee autem Petri fuere littere: Paschali Dei nutu, summe et apostolice sedis episcopo, Petrus Peccator, clericus, cum confratribus suis in Christo salutem, et obedientiam omnem. Cum uestre beatitudini Petri uicem in Ecclesia gerere gratia diuina contulerit, etc. . Paschalis autem pontifex omnibus legi examinarique diligenter iussis, ad hunc modum rescripsit:  Paschalis episcopus, seruus seruorum Dei, dilectis filiis apud Ecclesiam S. Marie in portu Rauennatis exarchatus regulariter commorantibus, salutem et apostolicam benedictionem. Hanc institutionis canonice regulam, etc. . Et non longe post: Anno, qui fuit a partu  uirginis millesimus centesimus decimus nonus, Petrus Peccator senex obiit quarto Kal. Aprilis, Rauenne in Portuensi ab se exstructo cenobio: ibique ad leuam ingredientibus templum, iuxta Sacram Turrim sepultus est.«





INCIPIT REGULA CLERICORUM.



PROLOGUS.

Diuini cultus amore in unum collecti, fratres karissimi, cepistis nobiscum diligenter inquirere utrum quis sanctorum Patrum prophetice et apostolice doctrine seruans exempla, et scrutans interna, clericis in unum commorantibus, certam fixamque et sufficientem regulam et ordinis canonici singularum uarietatum, queque negotia continentem dictauerit. Ubi sicut monachis in Regula monastica, sic clericis modus conuersandi, et singula necessaria faciendi, ac queque debita, et ordini canonico congruentia, exhibendi haberetur certissimus. Que omnia sic disposita, ut uestro sacro conuentui uisa sunt fore necessaria, quia inuenire nequiuistis, diuina inspirante gratia, hec singula nobiscum pro captu et uiribus uestris, partim ex diuine Scripture aut sanctorum conciliorum auctoritate, partim ex usu quorumdam religiosorum uirorum, aut locorum, partim prout melius arbitrari potuimus, cepistis statuere, statuta uestre solummodo congregationi tradere, et tradita semper tenenda mandare. Quibus seruandis cum sanctitas uestra satis intenderet, cepit super quibusdam eorum obliuione et diuersitate immemorum oriri dubietas. Qua de re caritati uestre mihi iniungere placuit, ut hec omnia que uel ex auctoritate diuinarum Scripturarum, seu sanctorum conciliorum, uel ex consuetudine regularium locorum, siue uirorum, uel ex uestre deuotionis religioso affectu, aut prouido arbitrio, nobiscum uestris siquidem seruanda tradidistis in unum digesta transcriberem; ne alicuius occasione ignauie, uel mutari, uel relinqui unquam statuta deberent. Et ideo licet tante rei me imparem et quasi inscium nouerim, elegi tamen magis uestris preceptionibus superbiam declinando obtemperare quam inuidorum carpentes irrisiones euitare. Hec ergo quia ad pleniorem diuine legis obseruationem sancti Spiritus gratia fauente, conscripta uestre solummodo congregationi, prout petitis, seruanda tradidimus etsi incomposita, tamen quia a nobis statuta, et uestro rogatu iussuque dictata sunt, benigne queso suscipite, suscepta seruate, ut per ista ad altiorum preceptorum uerticem scandere, et postremo celestis regni gloriam consequi ualeatis; adiuuante Domino nostro Iesu Christo, qui cum Patre et Spiritu sancto uiuit et regnat in secula seculorum. Amen.



LIBER PRIMUS.



CAP. I. Quod clericorum ordo, leuitarum et apostolorum uices teneat; et eorum uitam imitari, propriis quoque facultatibus, necnon uoluntatibus renuntiare debeant.


Clericorum ordinem in Ecclesia tribus leuitice locum tenere, et apostolice dignitatis iura seruare, et officia gerere, nemo sane sapiens dubitat. Unde certum est, eos leuitarum, et apostolorum regulas et uitas imitari debere: quorum noscuntur locum tenere, dignitatem habere et officia gerere. Que enim lex leuitis, et que a Domino regula datur apostolis, hanc eamdem catholicis pariter clericis, usque in finem mundi uices eorum supplentibus, indictam,  nequaquam ambigitur. Equidem quod leuitis interdicitur, adhuc in umbra gradientibus, quomodo nobis conceditur iam in ueritate persistentibus, cum multa legamus illis fuisse permissa, que nobis procul dubio sunt prohibita? Aaron itaque, et filiis eius, ceterisque leuitis a Domino dicitur: »In terra filiorum Isrel nichil possidebitis, nec habebitis partem inter eos; ego enim pars et hereditas uestra in medio filiorum Isrel .« Et paulo post subsequitur: »Filiis Leui dedi omnes decimas Isrelis in possessionem pro ministerio, quo seruiunt mihi in tabernaculo federis .« Et de  eisdem post pauca: »Nihil aliud possidebunt, decimarum oblatione contenti, quas in usus eorum et necessaria separaui .« Et hec quidem in ueteri. In Nouo autem Testamento, quid cuique sui discipulatus perfectioni adherere uolenti dixerit, audiamus: »Si uis perfectus esse, uade, et uende omnia que habes, et da pauperibus, et ueni, sequere me .« Et alibi: »Qui non renuntiat omnibus que possidet, non potest meus esse discipulus .« Et in alio loco, cum apostolos ad predicandum mitteret, prohibuit eis, dicens: »Nolite possidere aurum uel argentum .« Quod se Petrus implesse euidenter ostendit, dicens: »Argentum et aurum non est mihi .« Hoc etiam ceteros apostolos fecisse testatur idem Petrus, cum pro se et aliis eondiscipulis suis interrogat  Dominum dicens: »Domine, ecce nos reliquimus omnia, et secuti sumus te, quid igitur erit nobis?«  Cui, et in quo omnibus idem facientibus respondens Dominus dicit: »Amen, amen dico uobis: quod uos, qui reliquistis omnia, et secuti estis me, in regeneratione cum sederit Filius hominis in sede maiestatis sue, sedebitis et uos super sedes duodecim, iudicantes duodecim tribus Isrel. Et omnis, qui reliquerit domum, aut patrem, aut matrem, aut fratres, aut sorores, aut agros propter me, centuplum accipiet, et uitam eternam possidebit .« Hec leuitis, et hec apostolis mandata sunt utrisque; una regula, et eadem lex precipitur; utrisque possessio tollitur, terrena facultas interdicitur.  Qui ergo alii regula et lege ista tenentur, nisi clerici, qui leuitarum Domini, et discipulorum Christi locum tenent, ministerium implent, uices seruant, ordines habent? Ad hoc etiam mandatum tenendum, et perpetuo implendum, Ecclesiis suis pretia peccatorum, uota et oblationes fidelium, primitias ac decimas rerum Deus dari instituit; quatenus ii, qui diuino cultui mancipati propriis facultatibus exspoliantur, sibi statuta perpetuo stipendia haberent, unde uiuant, Ecclesie seruiant, et pauperum necessitatibus subministrent, atque studiosius queque sui ordinis ministeria impleant, nulliusque rei, uel necessitatis occasione ab his unquam se separent, aut secularibus negotiis intendant. Ex his igitur patenter ostenditur, Christo militantibus clericis  fore illicitum et terrenas facultates tenere, et res Ecclesie sumere; in seculo patrimonium habere, et Ecclesiarum portionem suscipere. Cui sententie confirmande aptatur illud Apostoli: »Nemo militans Deo implicat se negotiis secularibus; ut placeat cui se probauit .« Et illud Salomonis: »ue peccatori ingredienti duabus uiis!«  Quapropter qui Christi discipulatum sequi uoluerit, secularibus negotiis renuntiare debebit; et qui semel sacer effectus, et de sacro uiuere cepit, iam ad uiuendum sacris uti precipitur. Sed ne soli hoc super uita et regula catholicorum clericorum uideamur sentire, accedant et alii testes in idem consentientes, uiri religiosissimi, et omni scientia  plenissimi: Hieronymus uidelicet, Augustinus, et Prosper, et quid super hoc dixerint, uel intellexerint, audiamus. Hieronymus ad Nepotianum, de uita et moribus clericorum inter cetera scribit, dicens: »Clericus, qui Christi seruit Ecclesie, interpretetur primo uocabulum suum, et nominis definitione prelata, nitatur esse quod dicitur.« Si enim cleros Grece, Latine sors appellatur, propterea uocantur clerici quia de sorte sunt Domini: uel quia Dominus ipse sors, id est pars Ecclesiarum est, et quia uel ipse clericus pars Domini est, uel Dominum partem habet, talem se exhibere debet, ut ipse possideat Dominum, et ipse possideatur a Domino. Qui possidet Dominum, et cum Propheta dicit: »Pars mea Dominus ;« nichil extra Dominum habere  potest. Quod si quispiam aliud habuerit preter Dominum, pars eius non erit Dominus; uerbi gratia, si argentum, si possessiones, si uariam supellectilem; cum istis partibus Dominus pars eius fieri non dignatur. Si autem ego pars Domini sum, et funiculus hereditatis eius, nec accipio partem inter ceteras tribus; sed quasi leuita et sacerdos uiuo decimis: et altari seruiens, altaris oblatione sustentor; habens uictum et uestitum his contentusero, et nudam crucem nudus sequar.« Et post pauca in eadem epistola eidem scribit, dicens: »Procuratores atque dispensatores domorum alienarum atque uillarum, quomodo possunt esse clerici, qui proprias iubentur contemnere facultates?« Hucusque Hieronymus. Augustinus autem in nono decimo capitulo libri de  uerbis Domini sic scribit, dicens: »uenerunt autem et publicani ad Ioannem, ut baptizarentur ab eo, et dixerunt ad eum: Magister quid faciemus? At ille dixit eis: Nihil amplius exigatis, quam quod constitutum est uobis. Et post pauca interrogauerunt eum milites: Quid faciemus et nos? Ait illi Ioannes: neminem concutiatis, neque calumniam faciatis, sed contenti estote stipendiis uestris .« Hic, iam cognoscere se debet omnis homo, qui militat. Non enim tantum de his militantibus Scriptura loquitur, qui armata militia detinentur, sed quisquis militie sue cingulo utitur, dignitatis sue miles ascribitur. Atque ideo hec sententia potest dici, uerbi gratia, militibus et protectoribus, cunctisque rectoribus, et quicunque stipendia sibi publice data  consequitur; si amplius querit, tanquam calumniator et concussor Ioannis sententia condemnatur.« Et paulo post addit, dicens: »Nam et clericus catholicus hac sententia retinetur. Si enim non contentus stipendio fuerit, quod de altario Domino iubente consequitur, sed exercet mercimonia, intercessiones uendit, uiduarum munera libenter amplectitur, hic magis negotiator uidetur esse quam clericus, et cetera. Qui  in domo ipsa episcopi statuit monasterium clericorum; ecce quomodo uiuimus. Nulli licet in societate nostra habere aliquid proprium; sed forte aliqui habent? nulli licet, si qui habent, faciunt quod non licet.« Hec Augustinus. Sed nunc  quid inde beatus senserit Prosper, audiamus: »Proinde quem possidendi, inquit, delectat ambitio, Deum, qui possidet omnia que creauit, expedita mente possideat, et in eo habebit quecunque sancti habere desiderant; sed quoniam nemo possidet Deum, nisi qui possidetur ab eo; sit ipse primitus Dei possessio, et efficietur ei Deus possessor, et portio.« Et paulo post subiungit, dicens: »Quid ultra querit, cui omnia suus creditor sit? aut quid ei sufficit cui ipse non sufficit?« Et post pauca in eodem capitulo: »Quis, inquit, cui Deus dignatur esse possessio, aliquid aliud querit? aut quis pre amore illius omnia, que putantur magna, non contemnit? Ergo qui Deum uult possidere renuntiet mundo, ut sit illis Deus beata possessio. Nec renuntiet mundo is, quem terrene  possessionis delectat ambitio; quia, quandiu sua non relinquit, mundo, cuius bona retinet, seruit. Et utique non potest mundo seruire, simul et Deo; ac sic propterea uoluit Deus cultores suos omnibus renuntiare, propter que diligitur mundus, ut exclusa cupiditate mundi, diuina in eis caritas possit augeri uel perfici. Et ideo decimas frugum atque primitias, primogenita et sacrificia pro peccato, uel uota, que sibi Deus iussit offerri, sacerdotibus ac ministris distribui debere constituit, ut deuotissimo populo necessaria ministrante, ipsi Creatori, ac pastori suo liberis mentibus ministrarent.« Hucusque Prosper. Nunc iam igitur ista de propriis facultatibus renuntiandis sufficiant. Quod autem, fratres karissimi, propriis etiam uoluntatibus  renuntiare debeatis, euidenter Dominus in Euangelio ostendit, dicens: »Si quis uult post me uenire, abneget semetipsum, et sequatur me .« Et: »Qui uoluerit animam suam saluam facere, perdet eam; et qui perdiderit eam propter me, inueniet eam .« Et in alio loco: »Non ueni facere uoluntatem meam, sed uoluntatem eius qui misit me .« Et alibi sacra perdocemur Scriptura: »Fili, auertere a uoluntatibus tuis .« Nam sicut alibi dicitur: »uoluptas habet penam, necessitas parit coronam .« Et in alio loco precipitur: »Post concupiscentias tuas non eas ;« quas qui sequuntur, quid de eis per Prophetam dicitur, audiant: »Corrupti, et abominabiles  facti sunt in uoluntatibus suis .« Unde idem Propheta uoce prelatorum suscepta scribit, dicens: »Subiecit populos nobis, et gentes sub pedibus nostris .« His ergo exemplis, fratres, commoniti, aliis pro Deo subesse non recusemus, sed prorsus nostris uoluntatibus renuntiatis, Christi uoluntatem alieno, sed spirituali ac discreto arbitrio in omnibus exsequamur.



CAP. II. Quid pre omnibus canonici imitari debeant.

Ante omnia igitur propheticis euangelicis et apostolicis monitis edocemur, Dominum Deum nostrum, toto corde, tota anima et tota uirtute : et proximos nostros ut nosmetipsos diligere . Ex his enim duobus mandatis tota lex pendet et prophete. Non ergo occidant, non aliquem odio  habeant, non adulterent, furtum non faciant, alienam rem non concupiscant, falsum testimonium non dicant, quidquid sibi optant fieri, hoc alteri exhibeant; et quod sibi nolunt, alteri non faciant. Non sint superbia tumidi, luxurie et ebrietati non seruiant. Fratribus non detrahant ; libidini et impudicitie penitus resistant; iracundiam temperent, inuidiam abiiciant. Non sint uaniloqui, non pigri, non susurrones, non murmuratores, non somnolenti, non uinolenti, non nimis edaces, non maledici; maledicentibus benedicant, persequentibus et calumniantibus ex effectu orationis suffragium prebeant; malum pro malo non reddant, sed bonum pro malo restituant, uindictam non requirant, lesi non ledant, omnem iniuriam et offensam  dimittant; solis occasum iracundie occasu preueniant. Iuramenta absque ineuitabili necessitate nec aliis faciant, nec ab aliis exigant; fraudes et dolositates caueant; usuris nequaquam inseruiant; malum sibi imputent, bonum soli Deo attribuant; discordiam fugiant; discordantes ad concordiam reuocent; audiant dicentem Apostolum: »Non in comessationibus et ebrietatibus, non in cubilibus et impudicitiis, non in contentione et emulatione; sed induimini Dominum nostrum Iesum Christum ;« sobrie et iuste ac pie uiuant, ab omni malo declinantes, et facientes bonum; seculi negotia cuncta prorsus abiiciant, illud attendentes apostolicum: »Nemo militans Deo implicat se negotiis secularibus, ut placeat ei cui se probauit .« Ament  preterea ieiunium, pauperes recreent, hospites colligant, nudos uestiant, infirmos uisitent, mortuos sepeliant, tribulantibus subueniant, dolentes consolentur, cum flentibus fleant, cum gaudentibus gaudeant, caritatem non derelinquant; pacem, si fieri potest, cum omnibus habeant; diem iudicii timeant, uitam eternam per omnia concupiscant; spem suam Deo committant, amori Christi nichil preponant; prelatorum suorum imperiis per cuncta obediant; proprio episcopo in omnibus secundum canonum institutionem obtemperent; postremo spiritualibus doctrinis operam tribuant; lectionibus, psalmis, hymnis, canticis, et ceterorum bonorum operum exercitiis uigilanter insistant; auersos reuocent,  conuersos uita et doctrina ad meliora pertrahant; religionem ac propositum suum nequaquam illicitis actibus deturpent, contubernia feminarum nullatenus appetant; uanis oculis, infreni lingua, tumido quoque ac petulanti gestu, et dissolutis renibus non incedant; spectaculis et pompis secularibus non intersint; alee, aut quibuslibet uenationibus minime inseruiant; pretiosas uestes se habere non delectentur; turpium lucrorum occupationes nequaquam appetant; secularia officia prorsus abiiciant; pro diuine medicine beneficiis munera non suscipiant, pudorem et uerecundiam mentis simplici habitu, incessuque ostendant; obscenitatem non solum operum, sed et uerborum penitus exsecrentur; uiduarum et uirginum frequentes uisitationes fugiant;  castimoniam inuiolati corporis perpetuo conseruare studeant; nulloque iactantie studio semetipsos extollant; postremo uitiis omnibus resistant ac renuntient, uirtutibus adhereant, atque eas semper possideant; legi diuine, et sanctarum Scripturarum monitis obtemperent, corpus castigent, delicias non ament, iram non perficiant, tempus iracundie non seruent, fictam pacem non tribuant; ueritatem corde et ore proferre studeant ; orationibus et officiis diuinis assistentes, hoc cordibus psallant, quod ore proferunt, actus uite sue omni hora custodiant; cogitationes malas ad Christum allidant, et senioribus suis patefaciant; uerba uana aut otiosa, uel risui apta nullatenus proferant; multiloquium, risumque et maxime excussum fugiant;  dicente Domino in Euangelio: »ue uobis qui ridetis, quoniam flebitis!«  Et in Propheta: »Stultus in risu exaltat uocem suam .« Lectioni et orationi sine intermissione incumbant. Preterita mala semper in oratione Deo cum gemitu confiteantur, et ab his penitus non desistant, carnis desideria non perficiant: uoluntatem propriam odio habeant, et Christi uoluntatem in omnibus impleant; prelatorum suorum ordinationibus et iussionibus non resistant, etiamsi ipsi, quod absit! aliter agant, recolentes illud Domini preceptum, dicentis: »Que dicunt facite, que faciunt, facere nolite .« Iuniores spiritualiter diligant, seniores honorent; pro inimicis in Dei amore exorent; inuicem  se diligant; uicissim sibi secundum ordinem caritatis officio subministrent; grauitatem non solum in loquendo uel operando, sed et in eundo uel stando teneant; decorem morum, sanctitatem, honestatem non solum actionum, sed et locutionum habeant; omnes, quibus se iunxerint, sale sapientie condiant et eos suis exemplis ad meliora trahant. Postremo omnia, que ueteris, uel Noui Testamenti series narrat, confiteantur et credant, seruent et doceant. Ad horum ergo, fratres karissimi, et his similium obseruationem hec omnia, que me uestra caritas scribere compulit, uobis facienda statuistis; quorum etsi aliqua uideantur quasi alia, pro his tamen seruandis, et animabus saluandis honestisque conuersationis moribus imitandis sunt  inuenta. Ista ergo, benigne rogo, suscipite, suscepta seruate et in seruando persistite, quatenus per hec ad plenioris arcem sanctitatis, et ad summam religionis perfectionem, et post uite presentis labores ad gloriam sempiterne beatitudinis peruenire mereamini.



CAP. III. Quod his exemplis fratres commoniti, propriis facultatibus et uoluntatibus renuntiauerint.

His uos diuinarum Scripturarum monitis, fratres karissimi, et sanctorum Patrum parentes exemplis, cuncta seculi negotia, et mundum cum pompis suis reliquistis, propriis rebus et uoluntatibus ac terrenis facultatibus renuntiastis, et hanc regulam a societate uestra perpetuo tenendam statuistis; quatenus qui hic uoluntatis proprie desideriis restitistis,  et rebus secularibus renuntiastis, illic sancte uestre uestre uoluntatis plenissima desideria effectu comprehendatis, et perennis uite inestimabiles, et assiduas delicias sine fine possideatis.



CAP. Iu. Quod unus preesse ceteris debeat.

Quod autem in unaquaque congregatione canonica unus eligendus sit, qui ceteris preesse debeat, et usus ecclesiasticus diuinitus inspiratus exigit, et in ueteri, et in Nouo Testamento euidenter ostenditur: cum Moysen, et post Moysen Iosue, omnibus filiis Isrel, et Aaron ceteris Leuitis, Petrum quoque ceteris discipulis Dominus preposuerit.



CAP. u. Qualis esse debeat, qui ad prioratum eligitur.

Qualis esse debeat, qui prefertur, trina Domini  interrogatio, et trina Petri manifeste monstrat responsio. Cum enim pascendarum ouium cura illi committitur, ter Dominus interrogat Petrum, si diligat, et ter Petrus respondet, quia amat; et ter Dominus iubet, ut pascat . Trinam igitur Domini interrogationem trina Petri de dilectione responsio, et trinam eius responsionem trina pascendi gregis iniunctio sequitur. Sed nunc quomodo trina dilectio in eligendis haberi debeat, uideamus. Trinam itaque dilectionem ille habet, qui Deum et que Dei sunt, mente credit et amat; uoce confitetur et predicat; opere imitatur et seruat. Trina autem tunc fit interrogatio, cum sicut debemus, exquirimus, preuidemus et discutimus, utrum eligendus hanc trinam dilectionem habeat. Quod si cordis  fidem et dilectionem, competens sermo, et actus foris ostendat, trine interrogationi iam satisfacit trina responsio. Cui etiam bene ter pascendi gregis cura iniungitur, quia quisquis oues pascendas suscipit cordis iugi uigilantia prospicere, uocis officio monere et defendere, et actuum exemplis semper eas ad Christum debet pertrahere. Illi ergo recte pascendi gregis cura iniungitur, qui in mente plenam habet fidem, et dilectionem interius, et in uoce perfecte monendi, libere arguendi, prudenter exhortandi scientiam, et possibilitatem exterius: et qui opere quecunque loquitur, seruat et sequitur. Nec quisquam pro qualibet culpa, si iam satisfecerit, in hoc officio recusandus est; cum et Petro post  trine negationis lacrymabilem satisfactionem, quia trina in eum dilectio patuit, gregis a Domino iniuncta sit pastio. Hec igitur trine dilectionis forma, fratres karissimi, in primo pastore, non ab alio quam a Christo presignata, in eligendis est preuidenda, non solum prioribus, sed et omnibus personis in Ecclesia preferendis.



CAP. uI. Ut post prioris obitum intra tres uel quatuor hebdomadas eligatur alius.

Sanctitas uestra, dilectissimi fratres, summopere rogo, semper ut studeat, ne quandoque hec uestra congregatio ultra tres uel quatuor hebdomadas priore uiduata remaneat ; sed intra hunc terminum collectis in unum fratribus, et diligenter super eligendo pertractatis omnibus, si sit  cunctorum minimus, ille tamen concorditer eligatur ab omnibus, qui fide et sanctitate prestantior, discretione prudentior, caritate feruentior, scientia quoque, si fieri potest, sit plenior; quique fratrum animas et corpora sapienter custodire, regulariter regere sciat et ualeat. Quod si in eligendo ex diuersitate personarum orta fuerit inter fratres discordia, in tantum ut ultra statutum terminum differatur electio, tunc prelati Ecclesie statuto in communi, cum oratione et ieiunio eum eligant, quem ad hoc meliorem cognouerint, et cuius electioni plures et meliores fratres consenserint.



CAP. uII. Qualiter ordinetur electus.

Cum ergo prior ordinatur, preparatis ad missam officiis, et persolutis Hore tertie laudibus, fratribus  astantibus, prosternat se in medio is qui ordinandus est; cui prepositus, uel maior presbyter per iussum et consensum fratrum, dicat ista, uel similia uerba: »Frater N., iniungunt tibi fratres tui ex obedientia, ut de cetero corporibus et animabus eorum secundum Deum subministres.« Ad que ille hec uel alia similia subsequenter respondeat: »Quia uoluntati Dei et iussioni uestre parere debeo, onus quod imponitis, non recuso, sed pro caritate suscipio, et secundum Deum portare promitto.« Moxque a fratribus respondeatur : Suscepimus Deus, et cetera, ut moris est, cum Gloria, et Kyrie eleison ter, et oratione Dominica, et capitulis competentibus. Deinde sequitur hec, uel alia similis oratio:

 Oratio super priorem.

»Omnipotens sempiterne Deus, benignitatis tue clementiam suppliciter petimus, ut hic famulus tuus semper sibi tue opis sentiat adesse suffragium, quatenus gregem tuum sic in presenti regat, atque custodiat, ut in futuro felicitatis eterne premia cum ipso pariter percipere ualeat. Per Dominum nostrum, etc. Amen.« Et exinde in loco prioris sedeat, et prioratus sui officium gerat.



CAP. uIII. Quid prior post ordinationem suam facere debeat.

Ordinatus itaque prior, fratrum in congregatione iam susceptorum, et animas, et corpora canonice regere, et suscipiendos debet canonice suscipere. Primo itaque qualiter fratrum susceptio, deinde  qualiter susceptorum gubernatio fieri debeat, ostendamus.



CAP. IX. Qualiter, et in qua etate parentes filios suos Ecclesie tradere ualeant.

Si quis fidelis laicus filium suum intra etatem annorum quatuordecim , per deuotionem Ecclesie offerre et diuino cultui mancipare uoluerit, presente priore cum fratribus, representet eum ante altare in his, uel similibus uerbis: »Ego, fideli animo hunc filium meum N. Deo omnipotenti, et his sanctorum pignoribus trado, et uestre fraternitati in omnibus associo, ac sanctitati nutriendo committo.« Ponatque super altare chartulam continentem eadem uerba. Post hec puero  prostrato, uel posito ante altare dicatur uersus: Suscepimus Deus, cum Gloria, et Kyrie eleison, et oratione Dominica, et capitulis congruentibus. Sequatur oratio competens, que habetur in sequentibus. Post tres itaque uel quatuor ablactationis annos, si sic paruus offertur, clericus effectus ab omnibus diligatur ut filius. Post annos uero quatuordecim, non potest pater eum offerre, nisi filius uoluerit. Huius enim etatis hominibus, inuitis quoque parentibus, licitum est habitum religionis suscipere, quem elegerint. Qui ergo sui iuris sunt, uel in se, uel in suo tradendo, et se frequenter ad clerum uestrum suscipi postulauerint, non indiscrete suscipiantur, quia, secundum Apostolum: »Non omni spiritui credendum est, sed magis probetur utrum  sit ex Deo .« Probationis autem modum et tempus certum, non statuimus, sed in prudentia et arbitrio prioris, uel pariter fratrum semper statuendum dimittimus. Aliter namque probandi sunt parui, aliter magni, aliter sani et fortes, aliter infirmi et debiles; aliter diuitiis et deliciis, aliter laboribus et inopiis assueti; aliter quorum uita secura seu dubia; scientia certa uel incerta; uoluntas nota uel incognita. Quorum omnium distinctione perspecta, prioris diligentia uigilanter attendat, et prudenti arbitrio modum et tempus probationis, secundum quod cuique conuenit, statuat. Qui probati, si suscipiendi uidentur, legalem ante omnia de patrimoniis et rebus suis, si habeantur, dispositionem faciant; ea uel propinquis relinquentes, uel pauperibus  erogantes, uel Ecclesie offerentes. Qua facta et frequenter prius regula, quam seruaturi sunt, audita, deducantur in choro, et clerici secundum usum et ordinem efficiantur. Post hec presentibus fratribus, prostrati in medio, legant chartulam continentem hec uel similia uerba: »Ego, N., meipsum omnipotenti Deo offero, et seruitium ac stabilitatem meam his sanctorum pignoribus, obedientiam quoque prelatis huius Ecclesie secundum Deum, et ordinem uestrum in eo promitto.« Moxque fratres, Deo gratias respondentes, subiungant uersum: Suscepimus Deus, pro more cum Gloria et Kyrie eleison ter, et oratione Dominica, et capitulis competentibus, deinde oratio hec sequatur, uel similis:

 Oratio super professum.

»Famulum tuum, Domine, quesumus, pro tui nominis amore seculo renuntiantem benigne suscipias, et Spiritus tui gratia perfundas; qua confirmatus et peccatis omnibus absolutus, promissa perseueranter impleat et ad uitam eternam perueniat.« Deinde coniunctus fratribus, sub omnibus ante se ingressis, hilariter maneat, et susceptum ordinem semper implere et fideliter tenere studeat. Quod si ante quatuordecim annos orbatus parentibus uenerit, teneatur inter pueros, et nutriatur. Post hanc autem etatem facta dispositione, si quid habet, et ad clericatum et ad professionem modo superius comprehenso suscipiatur.



CAP. X. De susceptione omnium clericorum non ordinatorum, notorum quoque et incognitorum.


Si quis uero clericus non habens ordines, nec Ecclesie alicui professione propria, uel paterna traditus , uestro collegio se sociari petierit, et in petendo perseuerauerit, probetur primo, ut supra significauimus; deinde regula perlecta uel audita, et intellecta, si cuncta se seruaturum promiserit, episcopi, aut etiam archidiaconi, seu archipresbyteri sui acquisita licentia, per consensum earumdem personarum: illius episcopatus, in cuius diecesi se recipi deprecatur, susceptionis ei aditus non negetur. Quod si maiores, uel minores etiam gradus habuerit, post probationem factam, et regulam frequenter auditam canonice  petitus ac dimissus, suscipiatur ad professionem, secundum quod superius diximus. Si autem peregrinus seu de incognitis partibus clericus se recipi rogauerit, non cito audiatur, nec quandoque eius petitioni annuatur, nisi habeat commendatitias, que certe sint sui episcopi, litteras in quibus uita eius, et uotum, gradus, et episcopalis licentia innotescat. Is ergo cura diligentissima per prolixa tempora probatus in omnibus, regula quoque frequenter audita, suscipi debeat, presentis Ecclesie episcopo permittente, secundum superiorem modum professione facta suscipiatur in fratrum collegio.



CAP. IX. Ut in aggregandis fratribus modus teneatur pro quantitate ecclesiastice facultatis.

 Prelati Ecclesiarum summopere studeant, ne in congregatione sibi commissa, uel plures admittant quam Ecclesie facultates exigant; uel eos, quibus possunt sufficere, auaritie causa relinquant. In minimis namque locis pauci admittendi sunt numero, sed magni scientia, uirtute et merito, ut quod fratrum paucitas denegat, multitudo scientie, uirtutis et meriti subministret.



CAP. XII. Ut nouiter suscepti ceteris subesse non erubescant.

Suscepti itaque fratres  aliis ante se ingressis, licet minoris gradus, uel etatis, aut scientie sint, subesse tamen non erubescant, et sub ipsis ferre iugum obedientie non recusent.  Quia satis melius est hic humiliari, ut in futuro exaltemur, quam hic exaltari, unde postremo humiliemur. Et quanto plus hic pro Christo nomine subiicimur, tanto plus in futuro sine dubio exaltabimur. Quapropter nulli unquam recusandum est, humilibus etiam et abiectis personis reuerentiam ferre, in quibus ueraciter Christo cognoscimus ministrare.



CAP. XIII. Quod prior minimos etiam, et nuper ingressos, aliis preferre debeat, si hoc fratrum utilitas deposcat.

Quod si prior de minimis etiam et nuper ingressis aliquos , ut presint, posse congregationi prodesse cognouerit, non solum eos preferre non interdicimus, sed et mandamus. Quoniam  prepositi Ecclesiarum non sunt personaliter constituendi uel eo ordine quo suscepti sunt in fratrum collegio, sed pro uite meritis et donorum spiritualium prerogatiuis, ut ii semper presint, qui uerbo doctrine, et opere sanctitatis, et bonos ad meliora animent, et malos a peruersitate reuocent.



CAP. XIu. Qualiter prelatis subiecti obedire debeant.

Omnia quecunque secundum Deum et sanctam fratrum conuersationem prelati mandauerint, subditi quique humiliter, libenter et sine mora suscipiant, alacriter impleant, et diligenter ac sine murmuratione perficiant. »Hilarem namque, ait Apostolus, datorem diligit Deus .« Sicut  ergo hilarem diligit, ita sine dubio tristem et murmurantem odit. Et ideo murmurationem et inobedientiam omni loco et tempore, ut ratio exigit, damnandam penitus esse censemus. Quapropter nichil a fratribus cum tristitia uel murmuratione fiat, sed cuncta seniorum mandata festiue percipiant, et cum alacritate perficiant. Quod si etiam impossibile uideatur quod iniungitur, suscipere quidem hoc fratres non recusent, exemplo Christi commoniti: »Qui Patri obediens, mortem etiam suscipere non recusauit.« uerum qui huius perfectionis normam sequi non possunt, cum precepti obseruatione grauari incipiunt et ad impossibile ueniunt, senioribus suis hoc humiliter denuntient; quos prelati non spernant, sed uinculo importabilis  oneris soluant; ne, quod absit, si aliter fecerint, et illi importabile onus leui deponant, ut credo, peccato, et isti ex numero eorum efficiantur de quibus dictum est: »Imponunt onera grauia et importabilia, digito autem suo nolunt ea mouere .«



CAP. Xu. Quod canonici nichil habere uel possidere, dare uel accipere minime debeant.

Cum huius nostre congregationis fratres non solum facultatibus , sed et uoluntatibus propriis in ipsa ordinis susceptione renuntiauerint, et se per promissam obedientiam penitus aliorum potestati et imperiis in Christo et pro Christo subdiderint, certum est eos nichil habere  uel possidere, dare uel accipere sine sui prioris licentia debere. Quod si propinquus, uel amicus quilibet fratrum cuiquam aliquid offerre uoluerit, primo quidem priori insinuetur, et sic suscipiatur, si ipse mandauerit. De quo tamen nichil fiat aliud, nisi quod priori placuerit.



CAP. XuI. Quomodo fratres ad se uenientes alloqui debeant.

Si qui aduenientes cum aliquo fratrum loqui quesierint, et prior ex caritate uel necessitate concesserit, tribuatur ei socius prudens et prouidus, in quo nulla sit mali suspicio, quo presente quidquid audiendum est, audiat; et quidquid respondendum est, respondeat. Si quid tamen secretius dici oporteat, illis non negetur, de quorum stabilitate nequaquam  ambigitur. Pueris autem, et his, quorum uita dubia est, minime concedatur, nisi testis, ut dictum est, adfuerit.



CAP. XuII. Si fratres litteras mittere rel suscipere debeant.

Si quando prior necessarium uiderit aliquem fratrum cuiquam litteras mittere , ipse eas fieri, factas perlegi, perlectas a quo uoluerit portari precipiat. Quod si cuiquam eorum littere ab aliis misse deferantur, non is cui mittuntur, sed aliquis de prelatis eas suscipiat, priori dandas. Quas cum prior apertas perlegerit, illi etiam cui misse sunt, et aliis ostendat, si oportuerit



CAP. XuIII. Si hi, qui litterati sunt, docere aliquid audeant.

 Si qui canonicorum humilia sentientes, non arrogantiam habentes, in tantum fuerint litteris eruditi, et diuinarum Scripturarum scientia pleni, ut inde aliquid utilitatis afferre ualeant, et prior iustum probauerit, et necessarium uiderit, omni prorsus inuidie et odii remoto fomite, concedat eis, uel precipiat in his laborare, quorum scientiam magis necessariam utilemque perspexerit.



CAP. XIX. Quod prelati animas et corpora subditorum regere debeant.

Prelati itaque Ecclesiarum, iugi cura super sibi commissos fratres inuigilent, et eorum non solum animas, sed et corpora sic regere, tueri et pascere studeant, ut nullius necessitatis causa peccandi occasionem inueniant. Et sicut eis cuncta necessaria  prelati subministrare non desistunt, ita et ab ipsis cura instantissima totius ordinis obseruationem indesinenter exquirant. Sed cum omnis fere obseruatio ordinis intra claustri menia principaliter fieri soleat, ubi grex Dominicus communiter commorari, et maiorum iussis obtemperare precipitur: ante omnia quid sit claustrum, et quas in eo officinas fieri oporteat, conscribamus, ut post, que in his agenda sint, liberius prosequamur.



CAP. XX. De claustro et eius officinis.

Quid sit claustrum, ipsa sui nominis explanatione cognoscitur. Claustrum namque dicitur clausum atrium , eo quod Ecclesie atrium muris, uel aliis parietibus undique claudendum  sit, intra quod cuncte canonicorum officine et omnia eorum usibus edificia necessaria fiant; id est sacrarium, armarium, capitulum, uestiarium, dormitorium, digestorium, calefactorium, refectorium, coquina, cellarium, molendinum, pistrinum et camera; loca quoque senum et infirmantium; loca quoque, si fieri potest, puerorum et adolescentium sub munitissima adhuc disciplina manentium, ne forte, si morentur cum fratribus, impedimento sint legentibus ac meditantibus. Quod si hoc non potest fieri in remotiori parte claustri, eos esse sub magistro et custode prior instituat, ubi, sub eorum arcta custodia manentes, quecunque necessaria sunt addiscant, et queque mandantur, perficiant.



CAP. XXI. De edificiis familie.


Fiant extra hec intra eiusdem claustri menia ab his perparum disiuncta edificia , ubi omnes artifices, ac laboratores Ecclesie cunctaque prorsus familia omnes necessitudines suas habere, et quique sua officia gerere, uel que ad officia sua gerenda pertinent, seruare ualeant.



CAP. XXII. De interiori claustro, et de districtione fratrum.

Claustrum uero interius canonicis deputetur solummodo, ubi ipsi sine omni inquietudine commorantes, Deo fideliter seruiant, propositi sui rectum tramitem teneant, ordinem proprium impleant, prelatorum iussis incessanter obediant, uicissim sibi  caritatis officio secundum ordinem seruiant, et ab uniuersis illicitis, et ordini ac proposito eorum contrariis penitus abstineant. Quisque ergo loco sibi deputato sedeat, prepositi sui iussis obtemperans; nec inde ei ad aliam partem sine illius precepto declinare liceat, quoniam instabilitatis uitium est, cum non urgeat necessitas nunc esse hic, nunc illic: cum isto nunc, nunc cum illo agi et confabulari, et hoc sine dubio instinctu diaboli agitur, ut fratres, qui legere et inde meditari, psallere et orare, aut aliquid operari debuerant, ab his auersi ad inania peccando deducantur, ne perficiant. Quapropter hoc uitium a fratribus abscindatur radicitus, et qui eo in conuentu utitur, sic inde iudicetur, ut de cetero alii nequaquam hoc attentare audeant. Sint ergo canonici  grauitatis amici, dicente Propheta: »In populo graui laudabo te .« Nec cito in uerbum prorumpant, nec cito de loco in locum se moueant, nisi cum prelati preceptio mandat, uel ordo, aut necessitas, seu diuine legis obedientia postulat. Ambulantes uero, non cursim, aut indecenti, seu tumido gressu incedant. uerba autem scurrilia, uana et otiosa, risumque mouentia, nusquam si potest fieri, proferant; confabulationibus nequaquam incumbant. Excussum risum non solum in claustro, sed et in omnibus locis a se penitus abscindant, recolentes illud euangelicum: »ue uobis qui ridetis, quoniam flebitis .« Illud etiam Salomonis: »Risus dolore miscebitur .« Et: »Stultus in risu exaltat uocem suam .« Sanctis  uero lectionibus uacent, diuinis officiis aliis, sacris doctrinis pro prioris iussu discendis insistant, psalmis, hymnis et canticis spiritualibus incumbant; priuatis quoque orationibus, si uacet, cum licentia tamen intendant. Faciant quandoque et aliquid operis in claustro decentis fieri, quod fratres legentes, uel psallentes, aut de diuina Scriptura meditantes uel aliis sanis doctrinis insistentes nequaquam impediat. De claustro uero sine prioris, uel eius uicem fungentis licentia nequaquam exeant: egressi ultra quam sibi statutum fuerit, absque ineuitabili necessitate, morari non audeant. Soli nunquam eant, bonosque eis prelatus socios tribuat, sine quibus nec ipsi alios, nec alii ipsos alloquantur.



CAP. XXIII. De foris mittendis fratribus.


Tales fratres, optimis tamen deputatis sociis , prelati pro quolibet negotio gerendo, seu responso reportando uel accipiendo, foras mittere studeant, in quibus nulla sit mali suspicio, et qui iniuncti negotii causam prudenter agere et sapienter perficere ualeant. Foras ergo euntes, nichil indecens, nichil reprehensibile, nichilque prorsus ordini, ac proposito suo contrarium dicant aut faciant, sed potius omne, quibus se iunxerint, sale sapientie condiant et ad meliora sancte conuersationis exemplis trahant. uirorum autem secreta consilia his qui foras mittuntur, non negamus, si oportet, illis tamen de quorum uita et stabilitate non ambigitur. De mulierum uero secreta allocutione,  non meum, sed Hieronymi consilium audiant dicentis: »Si propter officium clericatus aliqua mulier uisitatur, nunquam domum solus intreas, solus cum sola secreto, uel absque arbitro, uel teste non sedeas; si familiarius est aliquid loquendum, habet nutricem, maiorem domus, uirginem, uiduam, maritatam: non est tam inhumana, ut nullam preter te habeat, cui se credere debeat. Non ergo mulierum secreta allocutio clericis conceditur, nisi forte probatis presbyteris, cum earum confessiones suscipiunt. Matres tamen, et sorores, uel amitas, et eas tantum personas, in quibus nulla est mali suspicio, fratres uite probabilis alloqui non negamus.«



CAP. XXIu. Ut clerici foras non mittantur ad ea que per laicos possunt fieri.

 Quod si tales et tam fideles laici ex ipsa familia habeantur, per quos omnia uel quedam exteriora negotia possint prudenter fieri, ad ea que per ipsos ualent perfici, clerici nequaquam mittantur.



CAP. XXu. Quod iussu prioris liceat fratribus in hortis laborare, uel aliquid tale operari.

Quod si talis sit locus, et prior ad usus fratrum aliquos de congregatione sibi commissa quandoque in hortis laborare, uel aliquid tale, quod oporteat alibi operari mandauerit, mandatis preceptum fideliter et alacriter, ac sine mora impleatur acceptum.



CAP. XXuI. Quid foras mittendi, cum egrediuntur uel regrediuntur facere, debeant.

 Cum uero aliquis clericus pro iniuncti causa mandati egreditur, inclinato capite, benedictionem petat; cui prior benedicens, dicat: »Angelus Domini bonus comitetur tecum, et omnipotens Dominus prosperum faciat iter tuum;« uel aliquid aliud simile. Ubi autem ille responderit: »Amen;« abscedat, dicens: »uias tuas, Domine, monstra mihi, et semitas tuas edoce me ;« cum Gloria Patri, etc., siue alia similia. Completa igitur sui itineris causa, rediens, ecclesiam adeat, et cum breuiter orauerit, exeat, et inclinato capite, fratribus et, si liceat, benedictione petita, mox ad priorem pergat, et ab eo itidem benedictione suscepta, quid fecerit et quid sibi de iniuncto mandato contigerit, humiliter referat. Mane uero, siue post nonam, is qui de  uia uenit accedat in capituli medio, et coram fratribus se corde, uoce et actione peccasse pronuntiet, flexisque genibus, et corpore prostrato dicat: »Mea culpa, peccaui;« et fratres respondeant: »Parcat tibi Deus:« qui tam diu genua flectens hoc dicat et fratres hoc respondeant, quousque prelatus eum stare precipiat et pro admissorum qualitate satisfactionis iniungat sententiam, siue in psalmis, siue in ieiuniis, uel aliis aliquibus obedientiis, si priori placuerit. Quod ergo pro admissorum satisfactione sibi iniungitur, qua hora uel quo tempore prior iusserit, impleat. Quod si perpauci psalmi sunt, mox ut de capitulo egreditur, antequam benedictionem petat, eorum numerum exsoluat. Quo persoluto, egrediens benedictionem  more solito exquirat. Quandocunque ergo foras diriguntur, hunc modum in eundo et redeundo tenere debebunt.



CAP. XXuII. Qualiter fratres ad uisitandos infirmos, ad concordiam faciendam, ad animas exhortandas, uel ad aliquod bonum disponendum, mitti debeant.

Si autem fratres propter officium clericatus infirmos uisitare, concordiam inter discordes facere, aut ad aliquem locum pro exhortandis animabus, uel rebus aliquibus inbono disponendis ire oporteat; de sapientioribus et sanctioribus, duos uel tres, aut plures, si necesse fuerit, precipiat ire prelatus; ut quecunque necessaria uiderint, sancte et sapienter  perficiant. Qui si longe pergere debeant, in eundo et redeundo, ut superius dictum est, faciant.



CAP. XXuIII. Si ad parentes ire oporteat.

Si quem fratrum patrem, uel matrem, aut propinquos suos uisitare prior, siue ex caritate, siue ex aliqua necessitate permiserit, tali eum magistro uel socio deputet, cuius presentiam timeat, et cui reuerentiam ferat; a quo et in cauendis custodiam, et in necessitatibus solatium, et in omnibus suffragium habere ualeat. Quod si talis est persona, de qua nulla sit suspicio, sine magistro eum, non tamen solum, ire concedat. Nunquam enim frater aliquis solus, nec enim pueris, uel peruersis hominibus associatus, ad aliquem locum, nisi sit firmissimus et in  perfectione probatus, ire permittatur, sed socios bonos, et probi testimonii uiros, si fieri potest, prior tribuat, cum quibus fratres secure mittantur. Qui euntes et redeuntes in benedictione petenda et satisfactione exhibenda, modum superius comprehensum seruent et teneant.



CAP. XXIX. Quod fratres cum fratribus priuata consilia facere non debeant.

Si qui fratres cum quibusdam aliis fratribus, uel unus cum uno priuata consilia facere presumpserit, exceptis priore, et preposito, ac presbyteris, quibus prior confessiones dandas instituerit, et semel, bis et ter commoniti non corriguntur, regulari correptioni, uelut ordinis preuaricatores, subiaceant.



CAP. XXX. De carnali dilectione non habenda, et de disciplina taliter, uel aliter peccantium.


Quod si quisquam in hoc sacro uestro collegio aliquem immoderate, et carnaliter dilexerit, eiusque causam diligentius quam aliorum curauerit, uel pre ceteris defendere, seu laudare contra ordinem presumpserit; uel puerum, siue iuuenculum aliquem usque ad impudicum tactum insecutus fuerit, et hoc ad fratrum cognitionem peruenerit, multis, duris, ac patentibus uerborum ac uerberum correctionibus coarctatus, ac diuturnis ieiuniorum, et orationum laboribus fatigatus, talem huius offense disciplinam ad tempus sustineat, ut ceteri hoc excogitare pertimescant. Unde in conuentu tanta debet semper esse custodia, ut pueri et iuuenculi facile iuuenibus  non credantur, nisi illis quorum uita in omnibus inuenitur probatissima. Si tamen, quod absit, quod cuiquam contigerit, et congregationi occultum fuerit, uerum ad unius uel quorumdam agnitionem peruenerit, hoc priori solummodo nuntiandum fore decernimus, ut per ipsum correptus, occultis medicine fomentis sanetur, qui occulte deliquerit. Si quis uero hoc, uel alio modo peccauerit et a nemine deprehensus fuerit, et ipse peccatum suum agnoscens, priori reuelauerit, quia ipse se reprehendit et recognouit, leuioris discipline satisfactione sanabitur. Quod si uerecundia ductus, uel terrore perterritus, priori hoc reuelare noluerit, alicui presbyterorum, quem prior fratrum confessiones suscipere  mandauerit, hoc manifestet, et secundum ipsius iudicium de peccato suo penitentiam faciat. Et cauendum quod is qui sine omni accusatione peccatum suum manifestauerit, leuiori; is uero qui accusatus non negauerit, aliquantulum maiori; qui autem accusatus negauerit, cum tandem conuictus, uel confessus fuerit, satis acriori uindicte subiacere debebit. Illa tamen peccata, que turpia sunt et obscena, seu grauia, et quorum exempla multum officiunt, nisi ad aures tantorum uenerint, ut iam celari non possint, occulta satisfactione sanari debebunt. Quod si celari nequeunt, manifesta, ut iam dictum, curatione sanentur. Que autem leuia sunt et minuta, atque aperta, et que omnes fere ex fragilitate frequentant, secundum prescriptum modum manifesta  accusatione et satisfactione in capitulo emendanda censemus.



CAP. XXXI. De his qui uoluerint sub habitu canonico arctiorem, uel solitariam uitam ducere.

Si qui fratres sub eodem canonico habitu arctiorem, uel solitariam uitam ducere optauerint, prelatis suis deuotionem propriam insinuare debebunt; quorum cure et studio pertinebit qualitatem respicere personarum, ne illi forte hoc aggredi cupiant, qui ex debilitate nature, etatis, aut diuturnitate consuete debilitatis, insuetum uigiliarum atque ieiuniorum pondus portare non possunt. His ergo perspectis, illis quidem non interdicimus annuendum, qui cum uelint et querant, uirium subministrante uigore hoc ualeant. uerum si hoc Ecclesie  detrimentum, uel confratribus spirituale, uel corporale inferat damnum, consulimus penitus denegandum. Pro his itaque quibus erit hoc perpetim, uel temporaliter concedendum, habeatur in remotiori loco undique munita, et clausa ecclesia, circa quam fiant cellule, in quibus ii tales commorentur, secundum prioris iussum uiuentes et eius in omnibus sequentes arbitrium.



CAP. XXXII. De uirtute silentii.

His ita premissis, de silentio quidquid Domini concessu, fratres proposuerint, subiungamus. Non solum namque clericis, sed et Christianis laicis silentii uirtus tenenda esset, nisi propria uel aliena necessitas, siue caritas corporalis aut spiritualis loqui compulerint. Cum enim cessante necessitate  uel caritate uerbum quis emittit, otiosum est quod depromit: a quo cauendum fore Dominus in Euangelio testatur, dicens: »De omni uerbo otioso reddetis rationem in die iudicii .« Quid autem sit uerbum otiosum, Apostolus prohibendo exponit, dicens: »Inutilis sermo de ore uestro non procedat .« Quapropter ut ab illicitis abstinere possimus, a licitis quandoque cessandum est. Ad tollenda igitur de ore uestro uerba illicita, iustum est ut designemus certa loca et tempora, ubi et quando a licitis etiam, secundum propositum uestre sanctitatis, abstinere debeatis.



CAP. XXXIII. Ut in ecclesia, refectorio et dormitorio silentium teneatur.

 In ecclesia igitur, cum ad diuina officia peragenda intramus et stamus, et regularis usus, et maiorum auctoritas, diuini quoque officii reuerentia debere teneri silentium insinuat. Idem etiam cum ad manducandum in refectorio, uel communiter bibendum; et in dormitorio cum ad simul dormiendum intramus uel stamus, regularis cautela monstrat esse tenendum.



CAP. XXXIu. Quod omni tempore, a uesperis usque in mane cum ad capitulum ueniunt, teneatur silentium.

A uespertinis horis omni tempore usque ad alterum diem, cum mane fratres secundum morem de capitulo egrediuntur, summum silentium teneant. Aestiuo autem tempore, id est a Pascha usque ad  autumnale equinoctium, ab hora sexta usquequo post nonam de capitulo egrediuntur fratres, itidem sileant. Hiemali uero tempore, id est ab equinoctio autumnali usque ad Pascha, si bis fratres reficiant, ab hora sexta quousque post nonam de capitulo egrediuntur; si, semel quousque post nonam, non solum fratres, sed seruitores pransi de ecclesia, et postea de capitulo egressi fuerint, silentium teneant. In Quadragesima tantum ab hora nona usquequo die altera soluatur capitulum, itidem teneatur silentium.



CAP. XXXu. Quod in quibusdam diebus extra dictum modum teneatur silentium.

Preter hec sanctitati uestre statuere placuit ut in summis festis, toto die Parasceue, silentium in  claustro non soluatur. In precipuis quoque et popularibus festis, ac cunctis diebus Dominicis, omnes omnino, quousque de capitulo post nonam egrediantur, silentium tenant, nisi usus, uel ordo Ecclesie, caritas aut necessitas loqui compellat.



CAP. XXXuI. Ut in tempore silentii in claustro sine sono fiant omnia, absque ineuitabili necessitate.


Quoties in claustro tenetur silentium, absque certa necessitate, sine sono legendum et psallendum; et quidquid ibi agitur, agendum est.


 Explicit liber primus.



LIBER SECUNDUS.



INCIPIT PROLOGUS LIBRI SECUNDI.


His super quibusdam fratrum obseruationibus pertractatis, modum quoque bine et unius refectionis, abstinentiam insuper, et usus carnis ac sanguinis, ouorum et casei, piscis et olei, atque uini, pulmentorum quoque qualitatem et numerum, certamque panis et uini mensuram. Que omnia, fratres karissimi, diuina gratia inspirante, nobiscum tenere statuistis, scribere inter has alias uestri ordinis regulas procurauimus.



CAPUT PRIMUM. Quomodo uiuendum sit inter octauas Natiuitatis, Apparitionis et Resurrectionis.


Ab ipsa Dominice Natiuitatis, Apparitionis et Resurrectionis die usque in earumdem octauis, omne ieiunium exclusistis, sed et carnem fratribus comedendam nequaquam interdixistis; exceptis quarta et sexta feria, in quibus tantum usum sanguinis non abstulistis.



CAP. II. Quomodo uiuendum sit ab octauis Resurrectionis usque ad Pentecosten, et ab octaua Natiuitatis usque ad Epiphaniam.

Ab octaua uero Resurrectionis et Natiuitatis usque ad Pentecosten et Epiphaniam, omne itidem ieiunium abstulistis; exceptis illis diebus in quibus ieiunandum fore, uel auctoritas precipit, uel usus  monstrat Ecclesie. Intra hos tantum paschales et natalitios dies, quarta et sexta feria ac sabbato, carnis esum, ut in aliis temporibus, abnegastis, sed sanguinis usum quarta feria et sabbato concessistis.



CAP. III. Qualiter uiuendum sit ab ipsa die Pentecostes usque ad Natiuitatem S. Ioannis.

Ab ipso die sancto Pentecostes usque ad Natiuitatem S. Ioannis Baptiste, carnis usum et sanguinis dimisistis, et secunda, quarta ac sexta feria ieiunandum proposuistis.



CAP. Iu. Qualiter uiuendum sit a Natiuitate S. Ioannis Baptiste usque ad equinoctium autumnale.

A Natiuitate autem S. Ioannis Baptiste usque ad  festiuitatem S. Matthei, carnis et sanguinis usum quarta et sexta feria, ac Sabbato interclusistis, et sexta feria ieiunandum statuistis.



CAP. u. Qualiter uiuendum sit ab equinoctio autumnali usque ad Kalendas Nouembris, et ab octauis Epiphanie usque ad Septuagesimam.

A festiuitate S. Matthei usque ad Kalendas Nouembris, et ab octauis Epiphanie usque ad Septuagesimam,  secunda, quarta et sexta feria ieiunandum indixistis; et eisdem feriis ac Sabbato, carnis et sanguinis usum interclusistis.



CAP. uI. Quod ieiunandum sit a Kalendis Nouembris usque ad Natiuitatem Domini, et a Septuagesima usque ad sanctum Pascha.

A Kalendis Nouembris usque ad Natiuitatem Domini, et a Septuagesima usque ad sanctum Pascha, usu carnis et sanguinis penitus intercluso, semel in die reficiendum deuotio uestra firmauit.



CAP. uII. De ieiunio Quatuor Temporum et uigiliarum.

Quarta, et sexta feria, ac Sabbato Quatuor Temporum, et in uigiliis, aliisque ieiuniis antiquitus et uniuersaliter institutis, sine dubio non solum canonicis,  sed et omnibus Christianis ieiunandum est; ceteris uero diebus atque temporibus, bis uobis in die reficiendum indulsistis.



CAP. uIII. De usu ouorum et casei.

A Quinquagesima usque ad sanctum Pascha et ab Aduentu usque ad Natiuitatem Domini, et in cunctis legitimis ieiuniis, omni remota occasione, ouorum et casei usum penitus uobis abstulistis. Ab ipso autem die sancto Pentecostes usque ad Natiuitatem S. Ioannis Baptiste, et a Kalendis Nouembris usque ad Aduentum Domini; et a Septuagesima usque ad Quadragesimam, quarta et sexta feria, ab ouis et caseo, nisi festum in nouem lectionibus uenerit, abstinendum censuistis.



CAP. IX. Quale ieiunium occasione festi solui debeat.


His, fratres, superaddendum putaui, que et quibus ex causis ieiunia solui, et que semper inuiolabiliter custodiri debeant. Omni tempore, die quo festum uel octauam in nouem lectionibus celebramus, bine refectionis usum nulla uetat auctoritas, exceptis legitimi ieiunii diebus atque temporibus.



CAP. X. Si occasione festi alicuius, carnis et sanguinis usus reddi debeat.


A prima Dominica post Resurrectionem usque ad Pentecosten, et ab octaua Dominice Natiuitatis usque ad Epiphaniam, et ab octaua Epiphanie usque ad Septuagesimam, et a Natiuitate S. Ioannis usque ad Kalendas Nouembris, si feria sexta festum, uel octaua in nouem lectionibus uenerit, sanguinis usum non abstulistis; si autem secunda, uel quarta feria, aut Sabbato uenerit, legitimis exceptis ieiuniis, carnis usum concessistis, ut premissum est.



CAP. XI. Que sint legitima ieiunia.

Tempora igitur legitimi ieiunii sunt a quarta feria quinquagesimalis hebdomade, que dicitur Capitulum ieiunii, usque ad sanctum Pascha. Quantuor  tempora quoque et uigilie a sanctis Patribus statute; et si que alia perenniter tenenda, sancta indixit, uel indictura est quandoque Ecclesia. In quibus omnibus si festum in nouem lectionibus uenerit, celebrari quidem debet, sed ieiunium solui non potest.



CAP. XII. Quibus diebus a uino et pulmento simul, uel a pulmentis tantummodo, uini usura seruata, abstineatur.

Cum in omnibus legitimi ieiunii diebus canonicis a uino et pulmentis abstinendum fore suaderet religio, et id loci huius positio, et nostri temporis fragilitas in conuentu posse seruari non sinat, hoc rogamus et monemus, karissimi, ut his cum parcitate utentes, et uitium in nobis concupiscentie  perimamus, et corporis uires sic sustentemus, qui ordinem nostrum plene seruare, et in laude Dei ministerium et officium nostrum gratanter uiriliterque implere possimus. In his tamen perpaucis diebus, id est in antiquitus et uniuersaliter statutis uigiliis, et in sexta feria a Quinquagesima usque ad Pascha, et in sexta feria Quatuor temporum, a uino et pulmentis abstinendum censuistis, crudas tamen herbas et poma, si habeantur, indulsistis. In quarta feria autem Quatuor temporum et in sexta a Kalendis Nouembris usque ad Natalem Domini, et in quarta feria totius Quadragesime et precedentis hebdomade, pulmentis ablatis uini tantummodo usum, cum pomorum et herbarum  additamentis indulsistis.



CAP. XIII. De discretione habenda in reddendo uino, uel pulmento, et ex quibus causis discretio hec fieri debeat.

Discretionem tamen fieri in aliquibus horum non negastis, si prior forte necessarium uiderit. Que si fiat die quo uinum interdictum est, uini tantummodo usum reddi sufficiat. Si autem fiat die quo, uino concesso, pulmentum intercluditur, unius pulmenti concessio sufficiat. Die uero quo uini et unius pulmenti usus conceditur, si oportuerit, addi et aliud pulmentum non negastis. Sunt enim dies quidam, in quibus unum solummodo pulmentum fratribus dandum censuistis: scilicet feria sexta a Pentecoste usque ad Natiuitatem S. Ioannis; et  a Septuagesima usque ad Quinquagesimam; et quarta feria a Kalendis Nouembris usque ad Natiuitatem Domini; et Sabbato Quatuor temporum. Hanc igitur discretionem in uno, uel in pluribus faciat, uel causa magni laboris, uel estus aut frigoris maior solito nimietas, uel precedentis seu sequentis diei impletum, seu implendum ieiunium, uel imminentis festiuitatis laboriose, et optime exhibendum officium, uel paschalis, aut festiui temporis celebratio, uel nimia fratrum imbecillitas, siue aduenientium fratrum necessaria caritas.



CAP. XIu. Si legitimi ieiunii diebus festum nouem lectionum ueniat.

Quod si festum populare in his diebus in nouem lectionibus celebrandum uenerit, uino et uno, aut  si festum precipuum fuerit, duobus uel tribus quadragesimalibus pulmentis uti concessistis.



CAP. Xu. Quod ceteris diebus, duo fratribus pulmenta parentur.

His igitur supradictis ieiuniorum diebus exceptis, ceteris diebus, siue ieiunii, siue bine refectionis, si facultas suppetat, duo fratribus parentur pulmenta. uerum in precipuis festiuitatibus et summis solemniis tria fratribus pulmenta, si fieri possit, prebenda statuistis.



CAP. XuI. De usu piscium et olei.

Esus autem piscium et usus olei nullo tempore nulloque die excluditur, quo alicuius pulmenti et uini usus conceditur



CAP. XuII. De mensura panis et uini, et de qualitate pulmentorum.


Mensuram panis, et uini, ac pulmentorum eque fratribus minoribus et maioribus dandam, et usus regularium locorum indubitanter expostulat, et, ut credo, maiorum sanxit auctoritas. Quamuis enim in apostolorum Actibus Lucas referat, dicens: »Distribuebatur autem singulis, prout unicuique opus erat ,« hec tamen par, et cunctis sufficiens est statuenda mensura; qua, etsi quibusdam superflua uti non licet, nisi in sufficientia.  Quod autem minus egentibus uel plus abstinentibus residuum fuerit, hospitalis frater singulis diebus id pauperibus erogandum suscipiat. Diebus itaque ieiuniorum singulis  fratribus unam libram panis propensam, et tres uini; diebus uero bine refectionis, panis unam et mediam, et uini quinque, sicut ipsi experti estis nobiscum, uobis uisum est posse sufficere. Pulmentorum autem equalitatem coquine hebdomadarii, si autem aliter nequeunt, pro arbitrio diligenter prouideant. Si tamen alicui, uel per incuriam, uel iussum ex discretione aliquid plus, uel delicatius apponitur, nullus prorsus inde murmurare presumat.



CAP. XuIII. De lectore hebdomadario.

Lecturus per omnem hebdomadam frater , die Dominica expleta missa, adhuc presbytero altari astante accedat in medio, et inclinato capite dicat ter: »Domine, labia mei  aperies ,« et cetera eiusdem uersiculi. Fratribus respondentibus, et post uicem tertiam Gloria Patri subsequentibus. Deinde presbyter presentibus fratribus secundum morem, uersiculos et orationem perficiat. Hic itaque per totam hebdomadam fratribus manducantibus et religiose silentium tenentibus, omni sono et murmuratione remota, diuinas Scripturas perlegat. Et post fratrum refectionem cum seruitoribus pariter prandeat. Seruitores igitur sic omnia omnibus subministrent, ut nullius necessitatis occasione aliquem prorumpere in uocem oporteat. Si quid tamen querendum est, signo magis quam uoce petatur; priori uero, uel cui ipse iusserit, aliquoties fratres reficientes pro edificatione breuiter et plane alloqui  non interdicitur. Fratribus quoque sero ad collationem in capitulo conuenientibus, idem lector de sanctorum uitis et Patrum Collationibus lectionem semper redditurus est. Qui Sabbato cum in refectorio lectionem ad mandati caritatem sero perfecerit, adhuc fratribus sedentibus, ante prioris mensam accedens, reuerentiam exhibeat. et sic lectionis sue hebdomadam compleat.



CAP. XIX. De hebdomadariis coquine, et de mandato in Sabbatis faciendo, et de caritate exhibenda.

Hebdomadarii uero coquine Sabbato congregatis fratribus in capitulo ad sonum tabule pro mandato faciendo , ii qui egressuri sunt, accedant in medio, et incuruati fratribus  reuerentiam exhibeant. Deinde per priorem uel uicem eius fungentem, inchoatis antiphonis fratrum pedes abluant et abstergant. Ii uero, qui intraturi sunt, aquam ad lauandum deferant, et post ablutionem proiiciant. Deinde exeuntes, ante capitulum, aqua per alios fratres allata, et gausape porrecto manus abluant et abstergant. Post hec qui pedes lauerunt, aquas ad manus abluendum; qui uero detulerunt aquas, gausape afferant ad abstergendum. Fratrum ergo manibus ablutis, qui ingressuri sunt, accedant in medio, et incuruati dicant tribus uicibus: »Benedictus es, Domine Deus, qui adiuuisti me et consolatus es me.« Fratribus idem respondentibus, et Gloria post tertiam  uicem subsequentibus. Deinde completa oratione secundum morem cum uersiculis, in locis suis sedeant. Tunc qui intraturi sunt, in medium ueniant et incuruati dicant, tribus uicibus: »Deus, in adiutorium meum intende: Domine, ad adiuuandum me festina ,« fratribus itidem respondentibus. Completis itaque cum oratione uersiculis, ibidem incipiatur lectio, sed in refectorio prius ex more a fratribus caritate exhibita compleatur, ut iam diximus. uerum in uigiliis summorum festorum, et in summis ac maioribus festis, si in Sabbato ueniant, mandatum relinquendum: caritatis tamen usum et introitum et exitum hebdomadariorum in his statuistis exhibendum. Preter hec in summis et magnis solemniis,  eorumque uigiliis, caritatem sero ad collationem fieri proposuistis; ita ut per priorem in summis, per prepositum uero fiat in precipuis. Et cauendum ut in festis ac uigiliis lectio ad dies eosdem, et in Sabbatis ad mandati et diei Dominice mysterium, si habeatur, pertineat.



CAP. XX. De mandato in cena Domini exhibendo.

Cum itaque mandatum, ut diximus, in Sabbatis soleat fieri, in Cena tamen Domini, ob reuerentiam magistri nostri et Domini, qui die eadem id mandans exhibuit, honestissime ubique Ecclesia celebrandum summa deuotione instituit. Quod uos sequentes karissimi in lauandis pedibus aduenientium pauperum, et eleemosynis dandis precipue uobis per totum hunc diem uacandum censuistis:  uestris quoque laicis conuersis post cenam in capitulo deductis, id idem per uosmet agendum, et in refectorio caritatem exhibendam statuistis. Post hec mandatum clericorum die eodem per priorem agatur et per prepositum. Cetera uero agantur pro eiusdem diei usu et ordine.



CAP. XXI. De uestimentis, calceamentis ac lectualibus fratrum.

uestimenta et calceamenta, necnon et lectualia, estiuo et hiemali tempore, quot et qualia sunt necessaria, uesterarius prebere fratribus summopere studeat. In quibus dandis, et loci situm, temporis quoque, et singularum personarum qualitatem prospiciat. In frigidis namque locis plura indumenta,  in calidis uero pauciora sunt prebenda, et que nec nimio decore, nec insolita uilitate canonicum habitum dehonestent. In nostris igitur partibus, uisum est uobis singulis fratribus singulas pelles agninas et singulas cappas, unum diploidem et duo paludamenta, duas interulas, duo paria femoralium, duo caligarum pro estu et frigore competentium, duo pedulium, unum subtelarium posse sufficere. Habeant et in lectis culcitram, capitale, linteolum, cultram, et coopertorium ouinum, siue lineum. Habeant preter hec singuli unam, uel, si fieri potest, duas cottas lineas, et singulas ouinas siue agninas pelliceas, si facultas suppetat et necessitas exigat. His igitur omnibus fratres pro necessitate et temporis qualitate tam diu utantur, quam diu  in sufficientia necessitatis decenter aptari possint, ac reparari. Ille uero, cui ex necessitate ultra communem regulam, aliquid concessum tribuitur, non super hoc letetur, sed doleat sibi infirmanti concedi per indulgentiam, quod firmioribus negatur ex regula. Quidquid enim prior cuiquam necessarium uiderit, hoc sibi exhibere debebit; quod alteri, si necessarium non esse perspexit, negabit, etiamsi ipse quesierit. Hinc enim Lucas in apostolorum Actibus scribit, dicens: »Distribuebatur autem, prout unicuique opus erat .« Singulis itaque, pro uiribus, pro etate, necessitate ac qualitate sua ministrandum est. Unde si prior, hac discretione perspecta, quibusdam aliter quam statutum fuerit fieri precipiat, non inde sit in congregatione murmuratio,  quia aperte diuine legi est obuius qui uel inuidia, uel gule illecebris, infirmorum consuetudinem exigit, quam sibi necessariam non sentit. Illis tamen qui ab hac infirmorum consuetudine ualeant ad istam firmitatis uirtutem consurgere, sed ut delicatius uiuant se sic esse patiuntur, sine dubio et hic peccatorum cumulatur magnitudo, et illic penarum preparatur atrocitas.



CAP. XXII. De egrotantibus et morientibus.

Statuatur intra claustra canonicorum domus ad sustentationem infirmorum, ubi fratres congruenter necessitatibus eorum subministrare, et illos uisitare, ac diuinarum Scripturarum frequenti admonitione ualeant consolari. Non tamen passim omnibus ad eos accedere licet, nisi his quibus a priore precipitur;  nec prior alios mittat, nisi qui uel eis utiliter ministrent, uel eos sapienter consolentur et edificent. Hi ergo si febrem continuari, uel languorem merescere persenserint, tunc aduocato priore, seu preposito et presbyteris, ad hoc officium deputatis, plenam de peccatis suis confessionem faciant, sicque premissa de preteritis culpis secundum prioris iussum satisfactione, et in futuro sui emendatione, susceptaque ab omni conuentu benedictione, et peccatorum absolutione, fideliter per eos quibus iniunctum est, custodiantur, ut eos in cunctis necessitatibus suis ministros aptissimos habeant; qui semel saltem in die cum uisitantibus se fratribus confessionem faciant, atque orationis benedictionem ab eis  semper exquirant. Quod si languor magis magisque increuerit, per presbyteros aqua benedicta aspersis, oleo sancto perungantur, et Christi corporis et sanguinis perceptione muniantur. Fratres quoque studiose ac suppliciter pro eorum liberatione et absolutione in communi Dei exorent clementiam. Quod si ad occasum uenerint, item iactetur ibidem aqua sancta, adducaturque crucis signum. Cumque ab ipsis, si fieri possit, adoratum fuerit, ponatur, et maneat ibi usque ad eorum transitum; deinde assistentes fratres cuncta secundum ordinem officia peragant. Qui ut obierint, loti uestiantur interulis, et super eos cottis lineis, pedesque induantur calceolis; post hec inuoluti linteolis pro more ponantur in lectis. Cetera uero fiant de ipsis portandis et sepeliendis,  et de officiis gerendis, sicut in ordine continetur. Quibus expletis, fratres eorum penitentiam intra septimum, uel trigesimum diem in missis, psalmis, eleemosynis, siue ieiuniis perficiant. De missis autem et psalmis intra centesimum uel annum cantandis, et de uigilis exhibendis, ac de pauperibus ex eorum portiunculis pascendis, et de anniuersariis celebrandis, ac deferendo ad tumulos, cuncta fiant, prout prior statuerit, uel usus, aut ordo docuerit.



CAP. XXIII. De custodia eorum infirmorum qui inualescunt, et de medicina eis non neganda.

Si autem egrotantes fratres inualescere ceperint, sic per eos, quibus prior iniunxerit, usque ad sanitatis restaurationem custodiantur, regantur ac pascantur,  ut nullius rei indigentia et nullius necessitatis occasione murmurare ualeant; ipsi tamen que haberi nequeunt, desistant penitus exigere. Quod si ea que noxia sunt requirunt, eorum uoluntati nequaquam annuatur. »Aliquando enim, ut dicit B. Augustinus, etiamsi noceat, prodesse creditur quod delectat. Qua in re pro infirmorum custodia etiam in talibus medici consulantur. Non enim medicine fomenta, que a Deo credimus esse concessa, infirmis neganda sunt, si administret facultas, cum tamen animarum medicina precesserit. Nec minori cura custodiendi sunt infirmi tempore recreationis, quam tempore languoris; tunc enim custodiuntur ne peiorentur: nunc autem recreantur, ut meliorati in statum pristinum restaurentur.  Qui, ubi tempus restaurationis aduenerit, presentibus fratribus in capitulum ueniant, et accedentes in medium accusent se super peccatis, et negligentiis, et ordinis corruptionibus, que omnia infirmitatis occasione contraxerint; et sic secundum modum superius descriptum, satisfactionis suscepta sententia, ad propria loca, et fratrum societatem, ac ordinis obseruationem redeant. Si quis autem quietem, uel delicatiorem uitam diligens, ad ordinis obseruationem uenire distulerit, et hoc custodi in ueritate claruerit, tam acri discipline subiaceat, ut ceteri hoc agere pertimescant. Non tamen hec ita dicimus, ut eos in ordinis obseruatione fratribus iungi uelimus antequam ualeant, sed ne uitium  gule aut simulationis incurrant. Quapropter custos summopere studeat, ut si fieri possit, nec ante plenam ualetudinem eos ad ordinis obseruationem redire, nec eos, ubi uere potuerint, hoc differre permittat.«



CAP. XXIu. De usu balneorum et sanguinis diminutione.

Si quibus fratribus balneorum, uel minutionis usus pro conseruatione uel restauratione sanitatis necessarius fuerit, exhibendus est eis, etiamsi ipsi noluerint; quatenus per corporee salutis confirmationem fortiores inueniantur in omnem ordinis obseruationem. Si qui tamen hoc ex uitio, uel frequentius quam oporteat, quesierint, nequaquam eius maiorum prudentia annuat. Minutorum autem custodia  sit usque in tertium hoc modo: Qui minuendi sunt post tertiam, uel Quadragesimali tempore post nonam minuantur. Die igitur illa, et nocte sequenti officiis interesse non compellantur; psalmos tamen aliquantos cantare moneantur. A prima autem diei secundi usque ad primam diei tertii, officia quidem audire, non tamen facere constringantur. Ast post primam diei tertii, in capitulum ueniant, et pro negligentiis suis sese accusantes, satisfactionis sententiam suscipiant, et in ordines suos exinde redeant; attamen usque in hanc horam pro facultate domus largioribus et ualentioribus epulis pasti, uel in domo infirmorum, uel in priuatis locis sub custode permaneant; usus quoque balneorum, si qua custodia necessaria fuerit, non negetur.



CAP. XXu. De senibus et itidem de infirmis.


Statuatur et alia domus ubi senes maneant: cum iam et frigiditate nature, et debilitate nimia, seruare communem regulam non permittuntur. Hi ergo pro etate, pro necessitate et debilitate a custodibus suis regantur, pascantur et sustententur; qui neque ieiuniorum, neque uigiliarum regule, sicut nec infirmi, subiaceant; nec officiis interesse compellantur, si nequeant; attamen psalmos cantare et orare moneantur. Quod si facultas suppetat, fiat ibi capellula inter domus utrorumque, ubi ipsi missas aliaque officia breuiata, si priori placuerit, audiant.



CAP. XXuI. De pueris et adolescentibus, qui nutriuntur.

 Pueri uero et adolescentes qui in congregatione canonica nutriuntur et erudiuntur, sub uno conclaui, optimis deputati magistris, commorentur; a quibus sic arctissime constringantur, ut nemini eorum in aliqua parte diuertere, uel alicubi, sine maioris custodia, liceat pergere. Qui omnes non solum discipuli, uerum etiam magistri deputentur seniori probatissimo, qui eos otiis uel confabulationibus uacare nequaquam permittat, sed in bonis moribus instruat, in sancta conuersatione nutriat, in cunctis ecclesiasticis disciplinis erudiat, ut Ecclesie utilitatibus ipsi quandoque parere, et ad ecclesiasticos gradus digne ualeant promoueri. Hi ergo semper diuinis intersint officiis, et in choro maioribus fratribus  recti assistant, et ibidem tempore sedendi in subselliis suis sedeant, cunctaque secundum usum et ordinem faciant. In capitulo quoque cum fratribus conueniant, sed ingredientes statim cum seniore et magistris ad scholas properent, et que necessaria sunt, addiscere studeant. In refectorio quoque, quique in parte, et in loco suo erecti coram fratribus manducent ad mensam. In dormitorio etiam cum fratribus dormiant: ita ut eorum lecti, maiorum lectis habeantur intermisti. In scholis itaque sint semper, cum silentium non tenetur; fratribus autem  sub silentio manentibus in statuto loco claustri sint sub senioris et magistrorum suorum custodia, omnem ordinem pro possibilitate sua seruantes, et diuinorum officiorum disciplinis ac sanctis lectionibus insistentes; attamen usque ad annos sexdecim ieiuniorum regule non subiacebunt. In scholis item sint usque ad annos sexdecim: uel quousque hymnos, psalmos, cantum, et secundum usum Scripturarum optime legere didicerint. Exinde autem de scholis educti, cum fratribus, secundum ordinem quo in congregatione admissi sunt, maneant. Quod si prior in quadam claustri parte scholas teneri congruum uel necessarium uiderit, hoc ipse, quod magis expedire cernitur, nisi fratribus contrarium fuerit, faciat.



CAP. XXuII. Si qui artis grammatice disciplina erudiri debeant.


Quod si prior aliquos horum, uel etiam maiorum, ardentiores in Dei seruitio, ac uera religione, et paratiores ad omnem obedientiam, et ordinis obseruationem, et ad adiuuandum fortiores, ad discernendum prouidiores, et fratrum animabus, ac corporibus utiliores esse in ueritate perspexerit, et eos felicioris ingenii et prudentioris consilii ueraciter cognouerit, si ipse iustum iudicauerit, contemptis libris turpibus et fallacibus, ad diuinas Scripturas discendas et intelligendas, artis grammatice disciplina eos erudiri precipiat. In his itaque personarum nulla fiat acceptio, siue perspectio; nisi Ecclesie, uel animarum  suarum utilitas aliter deposcat.



CAP. XXuIII. De laicis litteratis in granaiori etate susceptis.

Si quos uiros litteratos in grandiori etate fratres susceperint, et eos prior post primum, uel secundum annum in cantandi disciplina frustra laborare uiderit, inutili labore subleuatos, eos ad alta adhibeat, que magis competunt, et fratribus sint utiliora.


Explicit liber secundus.



LIBER TERTIUS.



INCIPIT PROLOGUS LIBRI TERTII.


His igitur de uariis canonicorum negotiis premonstratis, horarum quoque canonicarum numerum atque mysterium, quas diuino Spiritu afflati sancti Patres instituerunt, sicut a maioribus nostris didicimus, et usus habet Ecclesie, pluresque alias necessarias fratrum obseruationes, obedientiarum quoque locationes ac locorum susceptiones prosequamur.



CAPUT PRIMUM. De septem horis canonicis antiquitus statutis, et de prima nouo tempore adinuenta.


Septem horas antiquitus statutas testatur Dauid  psalmographus, dicens: »Septies in die laudem dixi tibi ;« ut tot essent laudum exhibitiones in die, quot et ipsi dies. Nec enim uetustas merebatur  octaue hore habere celebrationem, que nondum mortuorum perennem meruerat habere resurrectionem. Has ergo septem horas, id est uigilias matutinas, tertiam, sextam, nonam, uesperam et completorium, singulis diebus canonici debent, antiquorum sequendo uestigia, deuotione nimia celebrare. Primam quoque, licet nouo tempore sit statuta, non tamen debent minori deuotione uenerari. Has itaque octo horas Spiritus sanctus per antiquos et modernos Patres bene in Ecclesia diebus singulis celebrari instituit; ut quia dies decursione uiginti quatuor horarum perficitur, singule tres hore proprias laudes haberent, quarum exhibitione Trinitas sancta semper coleretur, et noster interior homo peccato cogitationis, locutionis et actionis semper  purificaretur, quo et ipse dignius Trinitati adherere mereretur. Que ideo ad octonarium surgunt, ut uniuersalis resurrectionis gaudium presignent: in quo a peccatis omnibus liberi ipsius Trinitatis mysterium plenissima cognitione uidebimus, et exinde cum ipsa sine fine gaudebimus.



CAP. II. De nocturnis uigiliis.

He igitur hore certis diei horis ob certi causam mysterii celebrari statute sunt. uigilie namque ideo in nocte aguntur, quia uastator angelus nocte pertransiens, Aegyptiorum primogenita percussit , Isrelem a dominatu eorum eripuit. Et Dominus iehsu Christus in nocte seuientium Iudeorum est nequitie traditus. Christianus quoque populus in  nocte Pasche principaliter baptizatus ab animarum morte eripitur. Ne ergo Aegyptiorum periculis, et Iudeorum nequitie misceamur, neue Isrelitice liberationis, et nostre per baptismum, Dominice quoque traditionis horam laudibus uacuam relinquamus, et cum Paulo et Sila nocturne laudis orationibus absoluamus ; et ut uigilantes, si Dominus ea hora uenerit, inueniamur, ualde opportunum est, ut nocturnis horis exsurgentes, sacris orationibus et diuinis laudibus insistamus. Quod se fecisse testatur Dauid, dicens: »Memor fui in nocte nominis tui, Domine .« Et paulo post in eodem psalmo: »Media nocte surgebam ad confitendum tibi .« Et Isaias: »De nocte, inquit, uigilat spiritus meus ad te, Deus .« Et Dominus  ad nocturnas uigilias in Euangelio nos exhortans, dicit: »Beati sunt serui illi, quos cum uenerit dominus, inuenerit uigilantes .« Et quod ipse uerba confirmaret exemplis, testatur Euangelista: »iehsu erat in oratione pernoctans .«



CAP. III. De matutinis laudibus.

Matutine autem laudis officium, licet nouo tempore primitus, et ut quidam ferunt in Bethlehemitico monasterio, ubi Dominus pro salute nostra de uirgine natus est, statutum fuerit, tamen omnis Ecclesia consuetudinem cultus eius gratanter sumit, et solemniter celebrat; quod a sancto Spiritu non dubitatur factum, ut hora illa, quam Dominus splendore sue resurrectionis perlustrauit, et qua nostre gratie lux, et sol iustitie fidelibus ortus est, diuinis  laudibus et semper excoleretur officiis. Nam et ideo Dominus quasi in fine noctis, et in exordio diei a mortuis resurgere uoluit, ut nobis patenter ostenderet, quod per Resurrectionem eius, uetustatis caligo finem acciperet, et lux nouitatis ac gratie, aditusque felicitatis eterne inueniret exordium. Hoc etiam tempore, testante B. Isidoro, a fidelibus spes future resurrectionis creditur, quando iusti a morte quasi a sopore somni resurgentes eterne lucis et felicitatis principio sicut sol fulgere incipient. Quod tempus, etiam apud antiquos uenerationi fuisse testatur et ille uetus psalmographus, dicens: »In matutinis meditabor in te, quia fuisti adiutor meus .« Et illud: »Preuenerunt oculi mei ad te diluculo, ut meditarer eloquia tua .«  Et alibi: »Repleti sumus mane misericordia tua .« Et illud: »Mane oratio mea preueniet te .«



CAP. Iu. De prima.

Prima uero, licet nouo tempore in Oriente apud monasteria Palestinorum primitius statuta et inuenta, tamen quia omnis eam suscepit Ecclesia, pro eo quod a Spiritu sancto non dubitatur adiuncta, summa pariter deuotione et laudum exhibitione celebranda est. Que bene post solis ortum agitur, ut hora illa, in qua primo mulieribus Christi Resurrectio per angelos , atque per mulieres apostolis nuntiata est , non sit diuinis laudibus et dignis officiis aliena. Et hoc satis uidetur rationabile, ut prima hora diei diuinis  officiis et sanctis orationibus debeamus insistere, quatenus et eo quod de tenebris ad lucem uenimus, Deo gratias referamus; et, ut ipse per totam diem corda, et corpora nostra in uiam salutis et iustitie dirigat, rogitemus. Et quia omnis uirtus, omnis sanctitas, omnis iustitia ad laudem et honorem Dei, et in Iesu Christi nomine debet semper inchoari, recte diei, qua lucis operatio signatur, exordium laudibus diuinis debuit consecrari. Et notandum quod Spiritus sanctus hanc horam non per apostolos, uel antiquiores Patres, non etiam per maiorem Ecclesiam uoluit statui, sed nouo tempore per subiectos Ecclesie filios statuendam, mira piaque prouidentia reseruauit, ut nobis uidelicet innotescat Spiritum Domini hanc  sibi uirtutem reseruasse, ut per quoscunque, et quandocunque inspirante eo, aliquid rectum et sanctum in Ecclesia statutum fuerit, non iam abiectione personarum, aut temporis nouitate quisquam reiicere audeat, sed amorem inspirantis et statuentis Dei per hominem diligenter amplectatur, et teneatur.



CAP. u. De tertia, sexta et nona

Horam tertiam, sextam et nonam Danielem etiam, et tres pueros supplicationibus Domino deuouisse sacra testatur historia. Quorum imitatione nos his horis dignissimum est diuinis officiis insistere, quamuis nouo tempore et ob aliorum causas mysteriorum, multo nobis sint celebriores. Denique horam tertiam sanctus Spiritus, quia tertia est in Trinitate persona, sua descensione celeberrimam  reddidit et laudibus diuinis dignissimam fecit . In qua descensione tantum sancti Spiritus gratiam adfuisse asserunt, ut omnium linguis omnes apostoli loquerentur, et unumquemque apostolum quacunque una lingua loquentem, omnium linguarum presens diuersitas simul intelligeret. Quatenus daretur intelligi quod Spiritus Domini sub unius Ecclesie gremio coniungeret et uniret, quos superbia diabolici spiritus in terris edificatione diuiserat. Bene etiam tertia hora Spiritus sanctus descendit, quia tertio tempore Christus omnem mundum innouauit, et sue gratie luce perfudit. His etiam de causis sanctorum Patrum auctoritas hanc nostram pre omnibus aliis ad missas celebrandas statuit fore legitimam, in qua quia iterum peccauimus, iterum  quasi Christi morte redimimur; et Eucaristie uelut sancti Spiritus perceptione item innouati ad puram et nouam uitam tertii temporis quasi altero Christi transitu spirituali operatione deducimur.


De sexta.

Horam uero sextam Christus crucifixionis sue passione sacrauit, et laudum exhibitione celebrem fecit. Et bene hora sexta pati Christus uoluit, ut sexta etate uite aditum per crucem et passionem suam nobis reseruatum ostenderet, et hominem sexta die creatum, sed diaboli studio perditum, sexta hora, sextaque etate sanguine proprio saluatum redimeret.


De nona.

Horam autem nonam Christus ideo morte sua celebrem  fecit, ut nos a morte redemptos ad societatem beatorum spirituum, qui nouem ordinibus distinguuntur, reduceret. Qui bene sole ad occasum uergente moritur, quia infideles Iudei cum oriente solem iustitie perdiderunt et ad tenebras peccatorum deuenerunt. Hanc etiam horam Petrus et Ioannes claudi sanatione sacrarunt Hac insuper hora primitus in Cornelio uia salutis gentilitati ostensa est . Has igitur horas pro tantorum causa mysteriorum fideles Christi debent summa deuotione uenerari et dignis laudibus celebrare.



CAP. uI. De hora uespertina.

uespertine laudis officium, quod in fine diei et occasus lucis agitur, et ueterum ritus sacrificiorum  monstrat esse celebrandum, dicente Dauid: »Eleuatio manum mearum sacrificium uespertinum .« uespere, mane et meridie narrabo nomen tuum. Et Dominus iehsu Christus, qui hora eadem cenantibus discipulis sancti corporis et sanguinis sui communionem primitus tradidit et eam ex illo iam tempore perpetuo tenendam mandauit. Qui etiam post resurrectionem suam, hora eadem discipulis apparuit et eos ad credendum confirmauit. Proinde nos hora eadem Deo laudis officium offerre debemus, ut fine cuiusque diei laudibus concelebrato, uite nostre omniumque nostrarum operationum finem Deo mystica obseruatione consecremus, uti tantorum mysteriorum comparticipes esse mereamur.



CAP. uII. De completorio


Completorium autem dicitur, eo quod diurnos actus perficiat, et completis laboribus membra fessa in quietem resoluat. Qua hora merito diuinarum laudum officia iubemur persoluere; ut uidelicet quidquid in die carnis fragilitate attrahente peccauimus, earumdem laudum exhibitione mundetur; quatenus priusquam membra dentur sopori, in pectoribus nostris mundum Deo habitaculum preparemus. Quod se fecisse testatur Dauid psalmographus, dicens: »Si ascendero in lectum strati mei, si dedero somnum oculis meis, et palpebris meis dormitationem, donec inueniam locum Domino, tabernaculum Deo Iacob .« Hac etiam hora Dominus iehsu post cenam assumptis tribus  discipulis in montem Oliueti ad orandum exiit , ubi ternis orationibus Patrem precatus est, quod eum a Iudeorum insidiis nocte eadem positis dignaretur eripere. Non quod se minime eripiendum ignorauerit, sed ut nos suo confirmati exemplo hac hora diuinis laudibus insistamus, et ipsam Trinitatem uoce et mente supplici deprecemur, quod nos a nocturnis hostis insidiis et illusionibus liberare dignetur.



CAP. uIII. Unde horarum istarum officia conficiantur.

Ad harum ergo horarum laudes perficiendas assumuntur principaliter psalmi Dauidici centum quinquaginta, et sex ueteris Testamenti cantica.  Hymnus quoque trium puerorum, et tria euangelica Cantica, unum a Zacaria, alterum a Maria, tertium a Simeone edita, oratio Dominica, Symbolum apostolorum, litanie Grecorum, laus Hebraica, Trinitatis glorificatio, hymnus ecclesiasticus et horarum proprie inchoationes. Preter hec omnium canonicorum librorum Noui et ueteris Testamenti Scripture, homilie quoque et sermones sanctorum doctorum, uite etiam et certe passiones sanctorum. His omnibus adiiciuntur hymni Ambrosiani, inuitatoria, antiphone, responsoria cum uersibus suis. Responsoriola et uersiculi, benedictionum insuper petitiones, et ipse benedictiones; certe lectionem terminationes, gratiarumque et laudum exhibitiones, confessiones quoque peccatorum, et quedam supplicationum  capitula de canonicis scripturis abstracta; salutationes insuper, et orationes earumque inchoationes, et certe terminationes; responsio quoque hebraica, et ultime absolutiones. Hec ergo omnia qualiter per singulas horas, dies, hebdomadas et tempora distinguantur, qualiterue agantur, usus monstrat Ecclesie. Horarum autem officiorum diuersitas fit pro die festo, hora et tempore: aliter enim fiunt diebus ferialibus. aliter diebus Dominicis, aliter priuatis festis, aliter summis precipuis et popularibus solemniis, aliter paschalibus temporibus, aliter quoque diebus intra octauas, uel intra summorum festorum continuationes conclusis. uerum in aliquibus horum plurima quorumdam officiorum pro temporibus diuersis et locis inuenitur  uarietas, quam in singulis partibus maiorum Ecclesiarum, et rectior ordo, et usus edoceat.



CAP. IX. Que dicuntur festa priuata, que popularia, que precipua, que summa.

Priuata igitur festa illa dicimus, que cum a populis non custodiantur, a clericis tantum in tribus lectionibus celebrantur. Popularia autem, que a plurium partium populis custodita, ab eorumdem locorum clericis in nouem lectionibus excoluntur. Precipua uero sunt, que ab omnibus populis Christianis et Ecclesiis catholicis ubique magna deuotione celebrantur. Summa autem principaliter sunt quinque Christi solemnia, Natiuitas, Apparitio, Resurrectio, Ascensio, Pentecostes. Quibus uestre sanctitati ex deuotionis proposito festum omnium  Sanctorum, et presentis ac principalis uocabuli, in quadam fere pari celebratione officiorum addere placuit.



CAP. X. De ordine lectionum totius anni.

In Septuagesima ponunt Eptaticum usque ad quintum decimum diem ante Pascha. Quinta decima die ante Pascha, ponunt Ieremiam usque in Cenam Domini. In Cena Domini legunt tres lectiones de Lamentatione Ieremie: Quomodo sedet sola ciuitas; et tres de tractatu S. Augustini in psalmo sexagesimo tertio: Exaudi, Deus, orationem meam eum deprecor; tres de Apostolo, ubi ait ad Corinthios: Conuenientibus uobis in unum; secunda: Similiter postquam cenauit; tertia: De spiritualibus autem nolumus ignorare, fratres. In Parasceue  tres de Lamentatione Ieremie, et tres de tractatu S. Augustini in psalmo sexagesimo tertio, et tres de Apostolo, ubi ait in Epistola ad Hebreos: Festinemus ingredi; secunda lectio: Omnis namque Pontifex; tertia lectio: De quo nobis grandis est sermo. In Sabbato sancto tres de Lamentatione, et tres de tractatu S. Augustini, et tres de Apostolo, ubi ait in Epistola ad Hebreos: Christus assistens pontifex. In Pascha Domini, homilias ad ipsum diem pertinentes. Infra hebdomadam homilias. In octauis Pasche ponunt Actus apostolorum, et Epistolas canonicas, et Apocalypsim usque in octauas Pentecostes. In octaua Pentecostes ponunt Regum et Paralipomenon usque ad Kalendas Augusti. In Dominica prima mensis Augusti ponunt Salomonem usque ad Kalendas  Septembris. In Dominica prima Septembris ponunt Iob usque in medium Septembris; ibi ponunt Tobiam, Iudith, et Esther, et Esdram usque ad Kalendas Octobris. In Dominica prima mensis Octob. ponunt librum Machabeorum usque ad Kalendas Nouembris. Hinc ponunt Ezechiel, et Daniel, et minores prophetas usque in Aduentum Domini. Dominica prima de Aduentu ponunt Isaiam usque in Natalem Domini. In uigiliis Natalis Domini legunt tres lectiones Isaie: Primo tempore, Consolamini, Consurge. Deinde sermones et homilias ad ipsum diem pertinentes. In festiuitate sancti Stephani, sancti Ioannis, sanctorum Innocentium, sancti Siluestri, sermones ad eosdem dies pertinentes. In octaua Natalis  Domini homilias de ipso die. In Dominica prima post Natalem, ponunt epistolas Pauli usque in Septuagesimam. In Epiphania lectiones tres Isaie, Omnes sitientes, Surge, Gaudens. Deinde leguntur sermones, uel homilie eidem diei pertinentes.



CAP. XI. De ordine missarum.

Legitima hora missarum est tertia, atque nona. In omnibus namque legitimis ieiuniis missa hora nona, ceteris uero diebus hora tertia, secundum usum et ordinem celebranda est. Nam quod post nocturnas Dominice Natiuitatis uigilias, et quod Sabbato sancto in exordio paschalis noctis, et quod diebus Dominicis ac maioribus festis, quodque diebus ferialibus mane pro defunctis ante primam, uel post primam, et quod quandoque legitimis ieiuniis  mane, uel apud quosdam hora tertia cantatur, ob certe necessitatis uel mysterii causam, fieri non dubitatur. Aliis autem horis, licet missa non inueniatur in canonibus statuta, usus tamen Ecclesie habet, missam ab ortu solis usque ad tertiam, et a nona usque ad uesperam posse pro necessitate celebrari. Diebus ergo Dominicis et summis festis, proprie que habentur misse cantari debebunt. In festis uero precipuis, popularibus et priuatis, si proprie habentur misse, cantentur; si uero proprie non habentur, de communi conuenientia dicantur. In legitimis quoque ieiuniis proprie habentur misse, quas cantare debemus exceptis paucis uigiliis, in quibus de communi conuenientia misse cantantur. Infra octauas etiam summorum, siue ut quibusdam  placet, precipuorum festorum, missas de eisdem festis plurimorum usus assueuerat agendas. In hebdomada tamen Pasche et Pentecostes, proprie que habentur misse cantentur; ceteris uero diebus dicatur missa precedentis Dominice; tamen si feria quarta aut sexta habentur proprie misse, uel epistole, aut euangelia, dicantur. Missam quoque pro defunctis mane uestro conuentui semper fore dicendam statuistis, exceptis Dominicis, et festis in nouem lectionibus celebrandis et diebus inter octauas summorum festorum conclusis. Preter hec in omnibus summis festis, et in illis precipuis de quibus due misse habentur, mane ante primam missam in conuentu cantandam statuistis. uerum in  aliis precipuis, cunctisque popularibus festis, ac diebus Dominicis, ac legitimis ieiuniis, missam his astantibus clericis uel laicis, qui ex qualibet causa hora tertia uel nona ad missam non possunt occurrere, canendam disposuistis. Misse igitur omnes, quas in conuentu decreuistis esse dicendas, si facultas suppetat, semper cum officiis suis secundum usum et ordinem Ecclesie, ac temporis congruentiam, diacono et subdiacono ministrantibus decantentur.



CAP. XII. De hora collationis.

Hora collationis, cum dies longi sunt et noctes breues, circa solstitium estiuale, agatur temperius, id est solis adhuc radio apparente. Cum uero dierum breuitas noctes fecerit longiores, agatur tardius,  id est cum lux diei tenuata legendi facultatem tollere ceperit. Que tantum hora ordinatim augeatur et minuatur, id est secundum augmentum uel decrementum dierum ac noctium. uerum quando mandatum agendum, et quando aliqua precellens solemnitas imminet, in qua tempestiuius solito surgendum sit, ipsa collationis hora solito agatur temperius.



CAP. XIII. Qua hora noctis uigilias agere debeamus.

Omni tempore in quantum seruari potest, diebus ferialibus, transactis duabus partibus noctis, tertia adhuc restante ad uigiliarum officia peragenda surgendum est. In diebus autem Dominicis, aliisque solemniis pro usu, pro modo quoque et quantitate  officiorum surgendum est; quatenus omni die festiuo et feriali tempore, suo cuncta diuina officia modo debito, peragi ualeant. Aestiuo tamen tempore pro paruitate noctium lectiones in nocturnis uigiliis breuiande sunt; hiemali uero pro earum longitudine lectiones prolongandas censemus, nisi quandoque pro importabili nimietate frigoris breuientur.



CAP. XIu. Quo ordine uel tempore agantur matutine et cetere hore.

Peractis autem uigiliis omni tempore, tacto, si liceat, signo, matutine laudis agantur officia. Prima uero, tertia, sexta, nona, uespere et completorium pro usu et ordine competentibus horis, per singulos dies gerantur et tempora; ita tamen ut in his et in omnibus semper eorum que instant, necessitas dierum  quoque et officiorum quantitas prospiciatur et qualitas.



CAP. Xu. De his que in capitulo agenda sunt uel dicenda.

Cum fratres post primam, in capitulo mane conueniunt, lector petita benedictione, mensis terminum etatem lune, feriam sequentis diei et festa more solito pronuntiet. Quibus pronuntiatis fratres consurgant, et finitis solitis eiusdem hore uersiculis, iterum sedeant et lectionem de canonice uite institutionibus, siue de festo eiusdem diei, si summum uel precipuum fuerit, audiant. Qua finita, lectiones et responsoria sequentis diei lector singula singulis fratribus assignans, pronuntiet. Deinde prior petita benedictione a fratribus, dicat quidquid  necessarium uiderit, uel in exhortandis animabus, uel in ipsius Ecclesie rebus locandis, aut aliquibus canonicis negotiis pertractandis; nullusque ibi, excepto priore et preposito, loqui presumat nisi iussus, aut interrogatus, siue erectus. Et cum unus ibi loquitur, ceteri taceant et loquentis uerba ad finem usque intendant. Si quis autem fratrem suum in sancta professione transgressionis culpam incurrisse cognouerit, regulari more ex caritate consurgens, humiliter proferens, dicat: »Ille frater noster contra ordinem fecit;« cuius uocem accusati mox sequatur erectio, in mediumque accessio; tum ille culpa eius nominatim expressa sedeat; iste uero terre prostratus dicat: Mea culpa, peccaui. Et fratres  respondeant: Parcat tibi, Deus; quod ille se erigens, iterumque prosternens, atque eadem proferens tandiu faciat, donec prior cum stare precipiat, et sententiam satisfactionis iniungat, certamque ei horam uel diem assignet, qua ipse iniunctionis debitum perfecisse debeat. Hec autem eadem fieri post nonam, si in capitulum conueniatur, non interdicimus, cum priori placuerit. Hunc itaque modum satisfactionis accusati, uel per se confessi, semper tenere debeant.



CAP. XuI. De summis festis in capitulo nuntiandis, et de confessione ac remissione uicissim danda.

Summa autem festa cum uenerint, quinto uel quarto antea die, peractis prius omnibus que in  capitulo gerenda mane post primam iam scripsimus, quidam de fratribus, cui prior iniunxerit, accedat in medium et, petita benedictione, dicat: »Quinto uel quarto die proxime futuro, fratres karissimi, illam festiuitatem Domini nostri Iesu Christi celebraturi, sanctificamini, et estote parati. Tu autem Domine, etc. Fratribus itaque mediocri uoce Deo gratias respondentibus, subiungat idem lector secundum quod a preposito statutum fuerit; qui fratres inuitatorium, lectiones, responsoria et queque alia in officiis necessaria, dicere, cantare uel legere debeant. Quibus pronuntiatis fiat omnium excessuum patens confessio, quam penitentie et satisfactionis sequatur iniunctio, ante festi eiusdem celebrationem, si fieri potest, implenda. Si quis tamen  aliquid priuate confiteri uoluerit, confiteatur priori siue presbyteris per priorem ad hoc officium deputatis. Remissionem quoque fratres sibi inuicem, et omnibus absentibus, qui offendere uoto et absolutione, qua possunt, exhibeant. Quod satis esset laudabile, et ordini congruens, si etiam in singulis Sabbatis et precipuorum festorum uigiliis fieret. Cantaturi igitur et lecturi, his uel aliis diebus quibuslibet, que cantanda sunt et legenda, preuideant; etsi necesse sit aliquid in his querere, certe persone a priore designentur, a quibus licita hora hoc exquirere debeant, quique id eis humiliter et studiose exhibeant.



CAP. XuII. De plurimis fratrum orationibus et obseruationibus.

 De ternis uero orationibus nocte ante uigilias, mane ante primam, sero post completorium, et de precibus post matutinas et uesperas agendis; de canticis graduum dicendis, de matutinis quoque et uesperis sanctorum; de horis sancte Marie, si fraterna deuotio habeat; de uigiliis, matutinis, missis et uesperis pro defunctis exhibendis; de psalmis penitentialibus mane dicendis; de aliis psalmis post horas cantandis; de ordine preterea intrandi ecclesiam uel capitulum, et exeundi; de ordine cundi, standi, loquendi uel silendi in claustro; de ordine communiter dormiendi et surgendi, communiter edendi et potandi; de preparatione ministrorum qui ad missam seruituri sunt; de lauandis manibus  et capitibus pectinandis; de signis tangendis et tabulis; de significandis horis diuinis; hora quoque collationis et refectionis; de uicaria fratrum subministratione; de ordine Dominicalium uel quarumcunque processionum; postremo de omnibus intra ecclesiam et fratrum officinas agendis, quecunque necessaria sunt, usus et ordo uel institutio insinuet maiorum.



CAP. XuIII. Quod prior super his omnibus debet esse sollicitus.

Cum sit prioris proprium cuncta interiora et exteriora per se et per alios semper inquirere, inquisita perspecta subtiliter discutere, discussa sapienter tractare, statuenda statuere, facienda imperare, uitanda negare, quid cuique congruat, loqui singulis,  prout opus fuerit, subministrare; corrigenda queque sapienter corrigere; peccantibus pro modo culpe, modum etiam satisfactionis iniungere; ut nec asperitas quemquam ab emendatione retrahat, et lenitatis nimietas neminem inuitum soluat; et si foris aliquando necesse sit asperitatem monstrare, intus tamen in animo semper seruare humilitatem. Lectioni cum sibi uacat insistere, orationibus incumbere, fratres in unum collectos sanctarum Scripturarum sepe fluentis irrigare; de uita et moribus clericorum, et proprii ordinis obseruatione frequenter instruere, uirtutes et exempla sanctorum eis ad imitandum proponere; peccantes penarum supplicio enumerando terrere, bene agentes ad desideria percipiende felicitatis accendere; singulis quibusque  aduenientibus pro suis necessitatibus et personarum qualitate, si facultas suppetat, subministrare: postremo, confratrum omnium animarum et corporum uigilanti studio curam gerere, et omnes res Ecclesie, mobiles et immobiles, spirituales et corporales custodire, regere atque disponere, et cunctis cunctas necessitudines et congruentias subimplere. Et cum unus homo tanta portare non possit, necesse est ut sub ipso aliorum statuantur persone, quibus onera diuisa portari et omnia necessaria congruenter fieri ualeant. Siquidem Moyses cum totius Isrelis onus regiminis portare non posset, consilio etiam incircumcisi hominis, uiros ex omni Isrel prudentes elegit, quos super populum tribunos,  centuriones, quinquagenarios et decanos ad finiendas lites et disceptationes tollendas constituit, maiora sibi tantummodo finienda reseruans. Hoc ergo, karissimi, exemplo commoti, in prioris auxilium ex prudentioribus uiris personas prudenter eligendas statuistis; qui onera singula interius atque exterius ad animarum et corporum necessitatem supplendam, ad ordinem quoque obseruandum, pertinentia leuius diuisa portarent.



CAP. XIX. De preposito.

Eligendum itaque de confratribus uirum unum censuistis, fratres karissimi, qui sit uoluntate purus, sermone discretus, actione sanctus, ordinis scientia et obseruatione preclarus, et si fieri potest, diuinarum Scripturarum sufficienter imbutus notitia;  quem patientie uirtus, caritatis dilectio, uite quoque perornet religio; qui ceteris sub priore prepositus, prelationis sue in gerendis officiis, in fratribus regendis et custodiendis, in ordine seruando et regula peruigilem gerat custodiam. Hic ergo officiorum qualitatem, usum et ordinem, singulasque uarietates fratres edoceat; hic solita officia designari in tabulis, secundum usum et ordinem, postmodum in capitulo coram fratribus pronuntianda precipiat; pulmenta quoque fratribus preparanda, et queque illis apponenda coram hebdomadariis et cellarario statuat. uestimenta autem et calceamenta ne dari differantur tempore necessario studeat; singulorum quoque obedientias intus et foris, si iuste regantur, regulariter impleantur,  prouideat. Omnium ergo interiorum et exteriorum curam sub prioris consilio et iussione habeat, et quecunque necessaria sunt, ipso absente dicat et faciat, maioribus tamen negotiis prioris iudicio reseruatis; cetera autem omnia huius officio pertinentia, et hic nominatim non expressa, usus ipse et ordo edoceat. In quibus omnibus sic sui utatur iure regiminis, ut a Domino iustitie premium consequatur glorie.



CAP. XX. De minoribus prepositis statuendis, seu magistris, et disciplina peccantium.

Statuat quoque preter hunc prior sub isto ad fratrum custodiam, et alios magistros siue prepositos, si necessarium uiderit, quibus singulis proprium locum assignet in claustro, ubi ipsi residentes, fratres  sibi commissos hinc inde statutos in bono nutriant, in sanctis moribus instruant, et eos lectionibus, hymnis, canticis aliisque ecclesiasticis doctrinis, siue utilitatibus incumbere, in loco stare et proprium ordinem seruare compellant, et a suis oculis nullatenus eos sine certa necessitatis causa separari uel abire permittant. Postremo eos non solum ab opere peruersitatis et malitie, sed ab usu otiose loquacitatis immunes custodiant, et in omni religione sanctitatis et honeste grauitatis perfectos exhibeant. Quibus, si que necessaria fore perceperint, hoc priori, siue preposito innotescant, quatenus si facultas suppetat, eorum omnis impleatur absque dilatione necessitas. Si quos autem de sibi commissis uagos, uel otio aut  inutili loquacitate uacantes, uel ordinem proprium seruare nolentes, uel suis prelatis inobedientes esse perspexerint, et eos semel, bis, et ter commonitos emendare nequiuerint, tunc ipsos corrigendos preposito appresentent. Quos itidem prepositus semel, bis, et ter commonitos, si nequaquam emendare potuerit, coram fratribus in capitulo representet. Quod si se nec per priorem correxerint, omnibus supponantur et ab omnibus iniurientur; postremo fraterno consortio et communione priuati, ieiuniis macerentur: et si personarum patitur qualitas, uerberentur. Si uero nec sic emendantur, in carcerem ieiuniis longis castigandi retrudantur, uel maioris Ecclesie siue episcopi iudicio dimittantur. Hi ergo, qui dimissi, uel in carcerem retrusi fuerint aut clam per  se recesserint, si quando penitentia ducti satisfactionem promiserint et ueniam postulantes impetrauerint, primo quidem per longum probentur exterius, et si uere apparuerint penitentes, in infimo saltem loco quandoque suscipiantur interius. Hunc modum correptionis, fratres karissimi, non solum in clericis, uerum etiam in professis laicis tenendum, uestra caritas censuit.



CAP. XXI. De obedientias tenentibus, siue suscipientibus.

Qui uero obedientias domus pro fratrum utilitate atque seruitio susceperint, sub prioris et prepositi cura ac potestate permaneant. Et quidquid eis ipsi, uel ipsis absentibus, alii prelati supplentes uices eorum mandauerint, sine dilatione obseruent et impleant.  Si quid autem admiserint, secundum prioris iussum et ordinis usum, ad culpe modum satisfaciant. Qui uero superbi, aut negligentes, aut auari, seu prodigi; susurrores, aut fures, uel quoquo modo rei Dominice uastatores inuenti fuerint, aut sibi presidentium mandata contempserint, uel aliquid alicui, quod dare debuerant, ex odio subtraxerint, uel quidquam contra usum et ordinem gratie singularis amore, quod non erat opportunum tradiderint, prior eos a suis officiis remoueat, et iniuncta illis penitentia, et satisfactionis sententia, alios in eorum locis subroget, qui hec uigilantius puriusque peragentes, Christo et confratribus suis fideliter administrent. Ad porrigenda igitur singulis fratribus intus necessaria, quidam ex ualentioribus et prudentioribus  fratribus eligantur uiri, quorum unus sacrarium, alter cameram, tertius cellarium, quartus refectorium, quintus uestiarium regenda ac custodienda suspiciant. Quicunque ergo ad aliquam harum uel similium obedientiam suscipiendam accesserit, ueniat in medium capituli, et prostratus incipiat psalmum: Deus, in adiutorium meum intende ; quem cum fratres compleuerint, cum oratione Dominica, et capitulis, atque oratione competenti surgat, et genibus flexis suscipiat de manu prioris regulam, uel alium libellum, sic dicentis: »Nos huius obedientie curam atque laborem ad salutem anime tue, in penitentiam et remissionem peccatorum tuorum ex fratrum consensu, pro caritate te ferre precipimus.« Et exinde eius obedientie  curam summa industria, prudentia et consilio gerat atque perficiat. Quibus uero he tales obedientie pro aliqua offensa auferuntur, uel qui ab eis uoluntate prioris subleuantur, prostrati in medio accusent se super omnibus que in his subministrandis admiserunt, incipiantque psalmum quinquagesimum, quem dum fratres perfecerint, cum oratione Dominica, et capitulis, atque oratione competenti, assurgant, et quantitatem penitentie, quam prior iniunxerit, hilari animo suscipiant, et susceptam intra iussum tempus perficiant.



CAP. XXII. De sacrista.

Ad sacriste igitur obedientiam oratorium, sacrarium, armarium, et omnia que in eis facienda sunt  uel reponenda, cunctaque necessaria uel congruentia pertineant. Hic ergo oratorium pro usu et ordine mundet, illuminet, custodiat, et competenti hora claudat atque aperiat, nichilque ibi indecens agat aut recondat, uel agi aut recondi permittat; dicente Domino: »Domus mea domus orationis uocabitur .« Oleum autem sanctum, corpus Domini, capsas cum sanctorum reliquiis, in ecclesiis post se consistere nemo dubitat. Alia quoque minuta, si ecclesiastica, et nichil indecorum prebentia; et diuinis obsequiis quotidie necessaria esse non reprobamus, si oporteat. Chorum uero tanta uigilantia, si fieri potest, semper sacrista custodiat, ut nulli inde exeundi aut intrandi locus pateat, nisi quis orationis aut deuotionis causa, uel offerende oblationis aut  Eucaristie sumende, seu fraternitatis clericorum percipiende humiliter intrare quesierit. Ad missarum uero solemnia presbyter ante ostium chori populorum oblationes suscipiat, ibique eis Dominici corporis ac sanguinis mysterium tradat. Quod si populus magnus fuerit et ad altare accedere uoluerit, non prohibeatur. uerum clericis adhuc in choro residentibus, ad altare mulieribus aditus, si fieri potest, non concedatur. Quidquid ergo in cera, oleo et incenso aut uestibus ad usum altarium, uel ministrantium necessarium fuerit oblatum, sacrista ad supplendam obedientie sue necessitatem, in sacrario reponenda suscipiat. Altarium autem, uel altaribus ministrantium, uestimenta, ornamenta, cunctaque prorsus ecclesie utensilia in sacrario teneantur  clausa atque recondita; que quidem partim diebus certis, partim singulis, hora statuta, sicut necessarium fuerit, et ordo atque usus poposcerit, a sacrista ministrantibus aliisque fratribus his opus habentibus assignentur, que expletis officiis cuncta subtiliter requisita, denuo suscipiat reponenda. Preter hec, libros quosque sacrista sub sui custodia clausos in armario habeat, et quos in ecclesia fratribus in officiis necessarios scierit, ipse apponat, ipse denuo et reponat. Quos uero in claustro fratribus nouerit opportunos, ponat in loco statuto, de quo fratres quos uoluerint libros accipiant, et in quo post horam eos reponere debeant, a sacrista item suscipiendos et recondendos. Quidquid ergo ad libros scribendos seu aptandos uel reparandos necessarium  fuerit, apud se sacrista habeat, ut, et qui non habentur libri, fieri; et qui habentur, aptari seu reparari semper ualeant. Studeat preterea sacrista summopere, ut horas canonicas tam in die quam in nocte sic discrete secundum usum et ordinem, et prelatorum arbitrium, pro temporis qualitate, pro diei celebritate, pro officii quantitate significet, ut omnia necessaria congruenter fieri ualeant. Hic etiam dormitorii illuminandi, claustri mundandi, et capituli, et omnia mandatis agendis necessaria consecrandi curam habere debebit. Hec igitur omnia sacrista prouideat, et queque his uel in his necessaria usus, uel ordo, aut maiorum documenta monstrauerint, summa semper industria tempore suo sapienter  efficiat. Que cuncta si sacrista solus portare nequiuerit, adiutores ei prior dare debebit, per quos eius onera diuisa leuius cuncta portari ualeant, et impleri.



CAP. XXIII. De camerario.

Camerarius itaque habeat loca firma clausione munita, opportuna ostia et fenestras, unde his qui intus uel foris sunt necessaria ministrentur, habentia; ubi aurum, argentum ferrum, es, omniaque metalla, et uniuersa numismata undecunque aduenientia et cuncta que fiunt, corporeis officiis interiorum et exteriorum ex his necessaria fieri omniaque uasa manualia, lapidea, fictilia et lignea, interioribus item et exterioribus officiis deputanda, plura, et si fieri potest, multiplicia teneantur recondita.  Omnia igitur horum quecunque fratribus ad peragenda sua officia intus uel foris necessaria fuerint, omni procul dilatione ac murmuratione remota, libens camerarius prebeat, uel perpetim, si oporteat quotidianis usibus relinquenda, uel si necesse non est, iterum ad se, expletis operibus, reducenda. Quecunque autem de rebus sibi commissis quotidianis usibus intus uel foris necessaria fuerint, sic distribuantur ab eo ut iam ad ipsorum custodiam, quibus dantur, pertineant; que uetustate consumpta cum noua iterum dantur, camerario, si sint utilia restituantur, uel reparanda, uel ad aliquem usum habenda, ne de rebus ecclesie, quod prodesse potest, aliquid pereat. Quod si qua fuerint perdita, uel casu fracta, et non reparata, pro his alia tribuantur; uerum  ii, quorum culpa fracta, aut perdita fuerint, secundum prioris iudicium, digna satisfactione peniteant. Si quid autem in aliqua obedientia defuerit, iste si habeat uel habere ualeat, aut dato aut pretio supplere debebit. Camerarius igitur cuncta sibi pertinentia interioribus et exterioribus officiis necessaria, uel propriis expensis facta uel pretio comparata semper habere se studeat; quatenus nullo unquam tempore cuiusquam occasione necessitatis a sui ordinis obseruatione et diuini cultus seruitio fratres se subtrahere ualeant.



CAP. XXIu. De cellerario.

Sint et cellaria intra claustri menia constituta, refectorio, coquine et pistrino, in quantum fieri potest,  propinqua, ubi fratrum cuncta esui uel potui necessaria sub claue reposita maneant, cum omnibus uasis et utensilibus, que sunt his reponendis ac preparandis necessaria. Talis itaque a prelatis eligatur cellerarius, qui sit uir prudens, caritate, humilitate et patientia plenissimus, non auarus, non prodigus, non uiolentus, non edax nimium, non superbus, non tardus, sed moribus honestus, ac Deum timens, uitiis carens, uirtutibus herens, iusto nec largior, nec tenacior; qui stipendia fratrum fideliter seruet et cura uigilanti dispenset; qui nec uerborum asperitate uel tarditate, nec rei dande diminutione uel dilatione, nec turbidi uultus ostensione fratres in administrando conturbet. Omnibus ergo dulcis appareat et quosque ad se uenientes benigne suscipiat,  et cuique, prout opus uiderit, subministret. Eos uero, quorum necessitati nequit satisfacere, dulcium uerborum consolatione studeat refouere. De infirmis etiam sit sibi cura non modica, ut quidquid eis ab illorum custodibus petitur, si habeat uel habere ualeat, sub festinatione tribuat; et si certa ad hoc persona statuta non fuerit, coquis precipiat ut pro uelle et necessitate infirmantium et custodum iussione hoc celeriter et aptissime preparent. Coquina ergo et pistrinum sibi inuicem sint contigua, et refectorio propinqua; et cum omnibus uasis et utensitibus suis sub cellerarii custodia deputata. Iniungendum igitur est a prelatis, coquis atque pistoribus, ut ipsi per omnia cellerario obediant, et ei de omnibus rebus sibi commissis rationem reddant; a quo etiam  quecumque sibi necessaria exigant atque accipiant. Cellerarius itaque frequenter eos moneat, et artis sue officia diligenter edoceat, ipsisque abundanter elaboret ostendere, quam grauis culpa sit res Ecclesie per negligentiam perdere, seu furtim, quod omnium nequissimum est, diripere. Coqui autem peruigili cura omnia, que fratrum esui sunt necessaria, preparent, et ea mundissime ac accuratissime peragant pro iussu cellerarii et fratris hebdomodarii. Cellerarius itaque, cui hec omnia commissa sunt, uasa, armamenta, seu utensilia pistrini, coquine et cellarii, si perdantur aut fragantur, seu ueterascant, restaurare et innouare per camerarium, reparare etiam per seipsum, si potest, studeat. Coqui igitur et pistores propria loca pistrino et coquine contigua habeant,  ubi de officiis suis alterutrum se iuuent, et ubi simul manducent ac maneant, et cuncta ad se pertinentia peragant.



CAP. XXu. De refectorio et refectorario.

Refectorium quoque fratrum deputetur cuidam, qui id ouanter suscipiat, susceptum diligentissima cura custodiat. Fiant ergo, et habeantur in refectorio, et circa refectorium omnia quecunque fratribus comesturis uel potaturis pro usu, et regulari ordine uestre conuersationis esse opportuna noscuntur. Que omnia et quibus omnibus necessaria refectorarius studiose curare et diligenter hora congruenti exhibere debebit. Refectorarius itaque summopere studeat ut nichil in refectorio indecens, nichilque  stomachis fratrum noxium appareat, sed frequenter mundatum et decenter preparatum fratres semper inueniant. Ipse quoque mensas congruenti hora aperiat, et panis ac uini a cellerario suscepti debitam mensuram, ceteraque fratribus in manducando necessaria locis singulorum apponat; et omnia, que ibi sunt opportuna, pro usu et ordine diligenter faciat. Qui omnia, que uel ueterascunt, uel casu aliquo perduntur seu franguntur, a uesterario et camerario innouari uel restaurari semper exigat; uetera uel fracta illis cuncta restituat.



CAP. XXuI. De uesterario.

Ordinetur et preter istos de fratribus uesterarius, qui super fratrum uestimentis, et calceamentis ac  lectualibus summam semper diligentiam habeat. Hic itaque intra claustri menia, loca habebit munitione secura, ubi linum uel lana, panni, pelles et coria, uestimenta, et calceamenta, nec non et fratrum lectualia, et quecunque his aptandis, faciendis et reparandis sunt necessaria, aliaque his congruentia salue et secure teneri et conseruari ualeant. Ad hunc ergo pertineat horum, quandiu reparari possunt, reparatio, et cum innouanda sunt, omnium innouatio. Hic etiam omnia, que abluendis corporibus uel lauandis, aut tondendis seu radendis fratribus, et quecunque curandis eis in medicinis, uel medicamentis sunt opportuna, si facultas suppetat, apud se habeat, ut fratres hec omnia, cum necessarium fuerit, preparata inueniant. Huic prior unum uel  plures adiutores, si necesse sit, tribuat, cum quibus uestimenta et calceamenta fratrum frequenter excutiat; quique lectis eorum singulis quibusque diebus coaptandis studeant; quique cum fratres mutantur, mutatoria colligentes, in uestiario deportent condenda, hora statuta, ad abluendum lauandariis danda, et lota item suscipienda, et in uestiario recondenda; et tempore mutandi singula singulorum lectis apponenda. Quibus singulis uestimentis singulorum nomina actuali opere inscribere studeat, ut quisque uestes sibi proprias assignatas, non alias suscipiat. His quinque obedientiis statutis interius, sic ea que foris sunt, prior disponere studeat. ut in nullo Ecclesia suarum rerum patiatur detrimenta;  et omnia, que foris necessaria sunt, congruenter fieri ualeant.



CAP. XXuII. De procuratore rerum exteriorum.

Statuatur itaque uir strenuus ex fideli Ecclesie familia, qui subtiliter et prudenter omnem Ecclesie possessionem in aquis et paludibus, si habentur, in siluis, pratis, uineis et terris regat atque prouideat; et si fieri potest, quot sint coloni uel possessores, et quid quisque quantumque possideat; et quid quisque quantumque, et quando Ecclesie reddere debeat, memoriter agnoscat; uel scriptum apud se, ne obliuione tradatur, habeat, omniaque, que super his sunt necessaria, per se, et uillicos ac succursores sciat, et sub consilio prioris ordinet atque perficiat. Locationes autem rerum immobilium, procuratore  consultius ordinante, consentientibus fratribus, per priorem fiunt, si earum ordinatio iuste et utiliter facta fuerit. Hic igitur chartulas possessionum in loco munitissimo per aliquem fratrum, cui prior iniunxerit, custoditas frequenter legat uel audiat, ut ex his locationes et redditus possessionum agnoscat, ne obliuionis incuria suarum rerum detrimentum patiatur Ecclesia.



CAP. XXuIII. De custodia rerum mobilium.

Statuatur et alius fidelissimus laicus, qui summam curam gerat super omnibus bestiis usui fratrum necessariis et uniuersis armentis, eorumque pastoribus atque nutritiis, ut ipse eis quecunque sunt iubenda iubeat, statuenda statuat, requirenda requirat, et eorum in omnibus custos et rector prouidus  fiat. Postremo, quecunque singulis quibusque armentis et bestiis fuerint opportuna, iste cura peruigili impleat; et queque horum custodibus necessaria per se uel per alios exhibeat. Quidquid igitur de hac, uel de aliis obedientiis fructuum, uel pretiosum, uel cuiusquam rei fratrum usui opportune excipi uel haberi contigerit, illis detur seruandum uel exponendum ad quorum obedientias noscitur concedendum. Sic etiam omnia omnibus necessaria ab illis sunt exquirenda a quibus habentur dispensanda.



CAP. XXIX. De negotiatore Ecclesie.

Ordinetur preter istos et alius uir fidelissimus, qui per se uel per alios, et que emenda sunt, emat et que uendenda sunt, uendat. Emendorum ergo pretium et camerarius tribuat, et uenditorum idem  recipiat. Negotiator ergo Ecclesie talis sit, ut nunquam, uel raro decipi ualeat et studiose neminem ipse decipiat. Qui nec, ut carius uendat, nec ut uilius emat, ore suo fallaciam proferat, uel iuramentum ab his exigat aut ipse exhibeat.



CAP. XXX. De obedientia familiarium.

Omnes itaque familiares prelatis suis obediant, et quecunque iubentium mandata hilariter, ac sine mora, et murmure perficiant. Nullus in ecclesiastica familia inueniatur inutilis, nullus otiosus, sed omnes operentur, omnes Ecclesie utilitatibus deseruiant, attendentes illud Apostoli: Qui non laborant, non manducent. Pueri tamen, et senes infirmi, et debiles non constringantur agere uel operari que nequeunt. Omnium ergo etatem, scientiam et uires  prior preuideat, et singulis singula officia domui necessaria, et illis pro uiribus, et scientia competentia diuidat, et super eos, qui prudentiores sunt, magistros per quos regantur, statuat; et sub quorum cura iussu, arbitrioque, atque industria, iniuncta sibi officia cuncta perficiant. Omnia autem que in uestimentis, calceamentis et uictualibus, queque officiorum suorum usibus sunt necessaria, magistri eorum prouideant, prouisa inueniant, et inuenta ipsis tribuant. Que omnia ab illis inquirant, ad quorum obedientias illa nouerint pertinere. Hi igitur omnes cum suscipiuntur, prostrati ante altare, promittant fidelitatem suam illis sanctorum pignoribus, obedientiam quoque secundum Deum prelatis eiusdem  Ecclesie. Post hec a fratribus pro more suscepti, de cetero pro iussu uiuant et fideliter seruiant.



CAP. XXXI. De claustro et de porta canonicorum custodienda.

Claustrum autem interius tanta semper obseruatione custodiatur, ut nulli unquam interiorum inde exeundi, sed et nulli exteriorum intrandi in eo, nisi secundum statutum ordinem facultatem habeat. Si qui tamen fideles, et religiosi, laici, clerici ad interiora loca conspicienda, et fratres uisitandos ex deuotione intrare quesierint, non negamus eos extra horam silentii per priorem uel prepositum intromitti. Qui fratrum benedictione suscepta, et locis optatis perspectis, uel statim exeant, uel si prior hoc utile uiderit, in remotiori loco cum ipsis aliquantulum  conuocatis prudentioribus, et ab ipsis optatis fratribus, sedeant; et ubi breuiter eos pro edificatione animarum, ipse, uel cui ipse iusserit, allocutus fuerit, benedictione item fratrum suscepta, deducantur extra et caritate quidem eis necessaria, in hospitali; uel si tales uiri sunt, ut sic oporteat, in alio loco ad hoc statuto; exhibita, dimittantur in pace. Aliter autem, nec ipsi fratribus, nec fratres ipsis in claustro iungi permittantur. Mulieres autem in officinas clericorum intrare, nedum stare penitus exsecramur. Foris ergo domus statuatur a fratrum officinis disiuncta, ubi ex caritate eis exhibeatur quod necessarium fuerit. Quod si eis aliquid a fratribus dici oporteat, et prior concesserit, plures simul ad eas accedant nec soli cum eis  loqui presumant, nisi testes coram affuerint. Claustrum itaque interius a congruentiori parte, et, si fieri potest iuxta Ecclesiam, aditum habeat; iuxta quem fiat locus, in quo aduenientes quasque necessarias, uel iussas personas canonici permissione prioris canonice alloquantur. Iuxta portam igitur exteriorem, portarium prior stare instituat, quatenus nemo extraneus nisi interrogatus et iussus, intrandi licentiam habeat. Interioris autem ostii custodiam prior uni fratrum attribuat, quod ita diligenter custodiat, ut nullus intrandi uel exeundi licentiam inueniat, nisi quem prior uel ordo postulauerit. Hic igitur diebus singulis sero hora collationis ostio serrato, clauem priori aut preposito debitam  tribuat; quam prima hora sequentis diei, item ab eo tenendam per totum diem suscipiat.



CAP. XXXII De colligendis hospitibus, et quibusque aduenientibus.

His itaque interius exteriusque sic dispositis studeant, necesse est, prelati Ecclesiarum preparare aliquod receptaculum parum disiunctum ab officinis familiarium exterius, ubi hospites, et quique aduenientes honeste ac decenter suscipiantur; et singulis eorum a magistro et custodibus eiusdem hospitii pro qualitate sua ac necessitate fidelissime seruiatur. Ad sustentandam ergo secundum loci possibilitatem quorumcunque aduenientium necessitatem, committantur magistro hospitii cunctorum reddituum quarumcunque rerum Ecclesie, omnium  que eorum, que ad uictum pertinent decime, et cunctarum oblationum, et eleemosynarum partes,  in usus pauperum et aduenientium, dispensatione fidelissima exponende. Sit ergo custos hospitii uir boni testimonii, caritatis, discretionis et uirtute prudentie plenissimus. Hic ergo quid cuique congruat, in manducando, in bibendo, in pedibus lauandis, in lectis preparandis et ceteris necessitatibus exhibendis prouideat et prouidens exhibeat. Prelatorum autem uigilet industria, ne is, cui hospitium commiserint, res pauperibus erogandas ad usus suos, uel suorum presumat expendere; et Iudas damnationis se participem faciat, qui loculos habens, ea que mittebantur, in usus suos retorquebat abscondite. Ipse uero cum aliis sibi ad receptum pauperum deputatis expensas proprias secundum modum ceterorum ex communi suscipiat, ne si de  rebus erogandis suas, et sibi seruientium necessitates suppleat, pauperum et aduenientium opportunitatibus subuenire non ualeat. Quod si horum curam neglexerit et res dispensandas illicite tractauerit, multo seuerius ceteris admittentibus, a priore iudicandus et ab hoc officio remouendus; et in loco eius alius est ordinandus, qui hoc sancte et perfecte, ac secundum Deum iussumque prioris exhibeat.



CAP. XXXIII. Quod absente priore, et preposito, minores prepositi uices eorum supplere debeant.

Horum itaque capitulorum, et totius ordinis disciplina, et obseruatio, et omnium rerum intus et foris dispositio, per maiores prelatos Ecclesie fiat. uerum istis absentibus, minores prepositi uices eorum supplere, et omnium interiorum et exteriorum  curam habere debebunt.



CAP. XXXIu. Quod ex his ad maiorum preceptorum obseruationem ascendere, et uite perpetue gaudia percipere quis ualeat.

Hec sunt, fratres karissimi, que, sicut petistis et statuistis, uestro sacro conuentui, auxiliante Christo, seruanda descripsimus; que si cum simplicitate, puritate et alacritate cordis tenentes sine intermissione seruaueritis, facilius ad altiora sanctitatis opera scandere, et Christi coheredes ac uite perpetue participes esse poteritis. uerum in his et in omnibus quodcunque prior secundum Deum in anima uel corpore expedire, prodesse uel nocere, uni uel omnibus perspexerit, concedendi uel iubendi,  auferendi, et quecunque necessaria dicendi uel statuendi potestatem habebit.




ANNO DOMINI MCXIX
GREGORIUS PRESBYTER ROMANUS





NOTITIA HISTORICA ET LITTERARIA


 Collectio que Polycarpi titulo allegari solet, innotuit postquam eam Romani correctores Gratiani  in prefatione et in notis laudarunt. Continetur in ms. uat. 1554. Auctor eius Gregorius presbyter ex  epistola nuncupatoria cognoscitur, qui eamdem Polycarpi nomine inscripsit. Oudinus  censuit auctorem esse celebrem illum Gregorium qui postea fuit sancte Romane Ecclesie cardinalis episcopus Sabinensis. Fallitur. Hic enim cardinalis Gregorio uII pontifice floruit, e uiuis autem excessit sub Urbano II. Auctor uero collectionis cum libro tertio tit. 9 laudet decretum Calixti II qui pontificatum iniit anno 1119, a laudato Gregorio Sabinensi diuersus est. Hunc quidem presbyterum fuisse Romanum, non tam ex epigraphe manuscripti Colbertini ab Oudino relata colligitur, quam ex documentis que apud ipsum pleniora, seu integriora, quandoque inuenimus, quam apud Anselmum et Deusdedit; adeo ut ex  Romanis scriniis eadem deriuarit.

Tempus autem ex epistola nuncupatoria constituere licet. Ea inscripta est D. sancti Iacobi Ecclesie pontificali infula digne decorato. Quis autem sit iste episcopus Ecclesie S. Iacobi, id est Compostellanus, cuius nomen incipit a littera D, inquirendum est. Duo eiusdem Ecclesie episcopi sub initium seculi XI inueniuntur, Dalmachius et Didacus. Primo hec nuncupatoria non competit; quippe qui iam obierat anno 1103 uel 1104, quo Didacus eius successor epistolam a Paschali II accepit que legitur tom. XII Concil. uenete edit. col. 987. Gregorii autem collectio ex memorato Calixti II decreto ante annum 1119 collocari nequit. Igitur soli Didaco Dalmachii successori eadem nuncupatoria  conuenit. Duo documenta cardinalis de Aguirre uulgauit  in quibus huius Didaci fit mentio. Unum est priuilegium Adelphonsi Hispanie regis subnexum concilio Palentino anni 1129, quo idem rex dono dedit Didaco Dei gratia Compostellane sedis archiepiscopo omnia regalia ad Emeritensem olim archiepiscopalem Ecclesiam pertinentia, quippe quod Emerita eo tempore a Saracenis occupata, Calixtus II archiepiscopatum Emeritensem meritis et reuerentia beatissimi Iacobi apostoli in Compostellanam Ecclesiam transtulerat. Alterum documentum est synodus Ouetensis, cui subscriptus legitur Didacus Iacobensis archiepiscopus. Hec synodus in uulgatis affigitur anno 1115. Sed cum Emeritensis archiepiscopatus   Compostellam translatus fuerit a Calixto II, qui pontifex creatus fuit an. 1119, ea synodus in qua Didacus Iacobensis, seu Compostellanus archiepiscopus uocatur, post annum 1119 habita dicenda est. Forte annus 1115 errore librariorum scriptus fuit pro anno 1125. Porro duos Didacos, I et II, Compostellanam Ecclesiam rexisse deteximus ex ms. duodecimi seculi. Huius apographum conseruatur apud comitem Iosephum Garampium canonicum Basilice S. Petri, et archiuo uaticano prefectum, qui nobis hec de iisdem Didacis communicauit. Memoratum exemplum Ecclesie S. Iacobi de Compostella descriptionem exhibet. In hac ea ecclesia incepta dicitur  Episcopo Didaco I et strenuissimo, milite, et generoso uiro in era 1116, id est anno Christi 1078. Porro ubi describitur tabula argentea opere anaglyptico ornata, proferuntur hi uersus in ea insculpti, in quibus Didacus II laudatur.



Hanc tabulam Didacus presul Iacobita secundus
   Tempore quinquenii fecit episcopii.
Rex erat Alfonsus, gener eius dux Raimundus,
   Presul prefatus quando peregit opus.
Huic secundo Didaco Gregorii collectio conuenit, qui postquam archiepiscopalem dignitatem S. Iacobi causa obtinuit, in concilio Ouetensi Iacobensis archiepiscopus uocatus fuit, in his uersibus presul Iacobita, et in nuncupatoria presentis collectionis S. Iacobi Ecclesie pontificali infula decoratus.  Forte post hanc dignitatis accessionem sub Calixto II Gregorius presbyter Romanus Didaci ipsius hortatu collectionem lucubrauit, eidemque ipsam direxit.

Laudatus Oudinus duos mss. codices Colbertinos laudat signatos 696 et 4047, et quatuor tantum libros commemorat. At codex uaticanus collectionem in octo libros distinctam exhibet: singulos uero libros diuidit in plures titulos, qui plura item decreta ac testimonia comprehendunt; ac propterea non ita exiguum est opus, ut multi post Antonium Augustinum suspicati sunt.

Libro primo agit de primatu Romane Ecclesie, et priuilegiis eius, tit. 27.

Libro secundo de prelatorum electione, ordinatione,  pallio et de aliorum Clericorum ordinibus, tit. 38.

Libro tertio de Ecclesiis, monasteriis, decimis, oblationibus, de celebratione officiorum, iure Ecclesiarum, et monasteriorum; de corpore Christi eiusque custodia; de baptismo et impositione manus, de ritibus, de diuinis Scripturis, de celebratione Pasche, de predicatione, consuetudinibus, ieiuniis, etc., tit. 30.

Libro quarto qualiter lex Dei sit legenda, et de officiis episcoporum; de chorepiscopis, de abbatibus, de monachis, de monialibus, de diaconissis, de uiduis, de clericorum reatibus, tit. 40.

Libro quinto de iudiciis, tit. 8.

Libro sexto de imperatoribus, principibus et reliquis  laicis; de coniugiis et matrimonio, ac de delictis uariis; de penitentia et penitentibus; de iusta misericordia; de bono obedientie: ne Christiani temere se exponant periculis, tit. 23.

Libro septimo de excommunicatione, de potestate ligandi, de unitate Ecclesie, de schismate, de hereticis et schismaticis, de uindicta, etc., tit. 16.

Libro octauo de infirmis, de morte et purgatorio, de sepultura et oblationibus pro defunctis, de immortalitate anime, de tormentis malorum, de receptione animarum iustorum in celum ante resurrectionem corporum, tit. 10.

Epistolam nuncupatoriam ex uaticano codice infra proferimus.





NOTITIA ALTERA


 Fratres Ballerinii hanc collectionem satis accurate illustrarunt  , quare lectores ad illos remittimus atque ea tantummodo hic adnotabimus, que huius operis nexum cum aliis collectionibus demonstrare possunt.

Collectio tota in octo libros distribuitur, quorum singuli plures rubricas seu titulos propriis distinctos inscriptionibus habent. Continet liber primus rubricas 27, secundus 38, tertius 30, quartus 40, quintus 8, sextus 23, septimus 16, et octauus 10. Tituli dein modo plura, modo pauciora capitula amplectuntur; sunt qui 100, quandoque plura enumerant. Capitula uero neque numeris neque consuetis summulis distinguuntur, et pro maxima parte inscriptionibus carent.

 Ubi uero he inscriptiones habentur, generatim tantummodo capituli fontem, seu auctorem indicant, e. gr. Clemens P., Innocentius P., Leo P., Origenes, Ambrosius, Augustinus, Hieronymus, C. Carthaginense, C. Aurelianense, C. Toletanum, etc., etc., ita ut nunquam appareat ex qua pontificum decretali littera, ex quo SS. Patrum uel scriptorum ecclesiasticorum libro, ex quo demum concilio uel  canone capitulum aliquod depromptum fuerit.

Capitula uero ipsa precipue ex Anselmi Lucensis compilatione desumpta ac collectioni eodem modo ac illi alteri, de qua nuper locuti sumus, inserta sunt  . Preter Anselmi collectionem, etiam memoratam illam Anselmo dedicatam  auctor adhibuit, qui uti constat, Gregorius nominabatur. Plura quoque in eius opere exstant capita, quorum fontem detegere minime potuimus.

Ad collectionis utilitatem quod spectat, eam nonnisi ad emendandum Gratiani decretum in iis, que in Anselmo opere desiderantur et a nostro auctore adiecta sunt, inseruire posse arbitramur. Quare in indice, quem de fontibus gratianei decreti adornauimus, ea loca que Gratianus a Gregorio mutuatus  est, quanta fieri potuit diligentia adnotauimus  .

Parum uero usui esse poterit hec nostra collectio, cum singulorum capitulorum fontes uarie ita ac generatim indigitet, ut tum pro Anselmi recensione, tum pro eorum, que Gratianus ab Anselmo accepit, emendatione nichil certi ex ea haberi possit. Preterea ipsorum capitulorum textus mancus est ac mendis ubique refertus.





GREGORII PRESBYTERI EPISTOLA NUNCUPATORIA IN SUAM CANONUM COLLECTIONEM.

 D. D. sancti Iacobi Ecclesie pontificali infula digne decorato GREGORIUS presbyterorum humillimus salutem  .

Petistis iam dudum et hoc sepe, ut opus arduum ac supra uires meas aggrederer, librum canonum  scilicet, ex Romanorum pontificum decretis, aliorumque sanctorum Patrum auctoritatibus, atque diuersis authenticis conciliis utiliora sumens, seriatim componerem. Id uero non idcirco a me inscio placuit  requirere, ut aut uestra sapientia huic labori ut quam multo grauiori non sufficeret, aut plures ad id magis idoneos ac prudentiores uoluntarie obsecundari preceptioni sue non habeat; sed ut in hoc magno diu exercitatus, ad aliorum maiorum . . . . . instructior  et paratior efficerer: seu etiam si in aliquo paruitas ingenii mei deficeret, prudentia uestra mihi magistra et auxiliatrix manus extenderet. Cuius inquisitio etsi acre ingenium expeteret, et meis  uiribus minime conueniret; et ne temerarium a quibusdam iudicaretur, timerem; tamen ne tantum ac talem uirum recusatione offenderem, acquieui; ac tandem hac maxime fiducia, ut uestra auctoritate interposita, a detrahentium morsibus defenderer, uestre iussioni parui. Sicut enim olim in Ecclesia et quotidie negotiis negotia uarie succedunt, atque multarum causarum pro temporis euentu actiones succrescunt; sic sub titulis unicuique congruentia capitula auctorum tempore perspecto plurima connexui, et octo librorum distinctionibus uolumini compendiose finem imposui. Cui pro ratione compositionis, a uobis auctoritate sumpta, Polycarpi  nomen conuenienter indidi. Quod uestram obnixe deprecor industriam, ut compositionem perspiciat, atque perspiciendo si quid deesse, aut si quid magis quam deceat  cognouerit, cauta consideratione quod decens est compleat, et quod indecens est remoueat. Approbandus uero ad laudem uestram et ad obedientiam uestre iussionis augendam moderatione habita comprobor. Preterea ne per libri seriem lectorem res indistincta turbaret, huius operis titulos preponere placuit, ut suis locis colligere possit quod sub numero competenti predictum esse cognoscit.





RUBRICAE



Tabula libri primi.


    1. De primatu Petri.
    2. De primatu Romane Ecclesie.
    3. De puritate fidei Romane Ecclesie.
    4. De electione et ordinatione Romani pontificis
    5. Quod ad papam pertinet regimen omnium Ecclesiarum, nullum episcopum ordinandum uel damnandum nisi per pontificem Romanum.
    6. Quod irritum sit quidquid in apostolica sede absque apostolico decernitur.
    7. De appellanda sede apostolica.
    8. De potestate pape sine synodo deponere episcopos, restituere, incardinare, transmutare.
    9. De episcoporum mutatione auctoritate pape.
    10. De ordinatis in Ecclesia Romana et a Romano  pontifice.
    11. Ubi apostolica sedes consecrationes, ordinationes et dispositiones ordinare antiquitus consueuit.
    12. De nouis ecclesiis non consecrandis sine auctoritate pape.
    13. Quod papa non per se sed per legatos prouincialibus conciliis soleat interesse et auctoritas eius est in illo cui uices suas committit.
    14. Nullum concilium esse firmum sine auctoritate papa
    15. Ut dubie et maiores cause ad apostolicam sedem referantur.
    16. De papa et apostolica sede non iudicandis neque contristandis.
    17. Quod non sit sentiendum contra Romanam Ecclesiam  et de obedientia ei debita.
    18. De regali subiectione ad romanum pontificem et ad omnes pontifices.
    19. Quod Constantinus imperialem sedem apostolice Ecclesie dimisit.
    20. Quod nemo papam audeat iudicare etiam si reprehensibilis sit.
    21. Quod pape aliisque presulibus sit potestas excommunicandi imperatores.
     22. Quod papa possit ab alio excommunicatos absoluere.
    23. Quod feretrum romani pontificis non ueletur.
    24. De precepto, admonitione et concilio.
    25. De auctoritate et ratione.
    26. De prediis romane ecclesie non alienandis.
    27. De pontificali et regali auctoritate.





Tabula libri secundi.

    1. De prelatorum electione.
    2. Quod episcopus ualde debitor est eius qui sibi eum deuota mente preferunt.
    3. Quod nec premio nec premii promissione uel impunitatis nec personarum patrocinio facienda sit electio.
    4. Ut ecclesia seculari potentia seu pretio uel laicali  inuestitura non peruadatur.
    5. Ut nemo per se sibi sumat honorem.
    6. Quod duo uel tres consensu ceterorum possunt episcopum eligere.
    7. De electionis contradictione.
    8. De ordinatione episcoporum uel archiepiscoporum uel metropolitanorum.
    9. Quomodo episcopus ordinandus est.
    10. Ne ordinatio Episcoporum diu differatur.
    11. Ut nullus episcopus alio superstite ordinetur.
    12. De episcopo negligenti adire ecclesiam ad quam ordinatus est.
    13. De episcopo qui non recipitur ab ecclesia cui ordinatus est.
    14. Ut episcopus hostilitate expulsus ad aliam uacantem  transeat ecclesiam.
    15. De episcopo qui adesse synodo neglexerit.
    16. De episcopo qui per egritudinem synodo adesse non poterit.
    17. Ne episcopus suo honore per egritudinem priuetur.
    18. Quod episcopo non licet alterum per se constituere.
    19. Quod in loco lapsi uel egroti episcopi alter possit episcopus ordinari.
     20. De usu et auctoritate pallii.
    21. Qui primates uocentur et ubi ponendi sunt.
    22. Ubi primates et metropolitani ponendi sunt et qui sunt.
    23. In quibus locis episcopi et archiepiscopi non ordinandi sunt.
    24. De mensura metropolitanorum.
    25. Ne quis uniuersalis uocetur.
    26. De ordine ordinandorum.
    27. De ordinandorum etate.
    28. De tempore ordinationis.
    29. De uocatione ordinandorum.
    30. Ubi ordinandi sunt.
    31. Quibus ordines tribuendi sunt quibusue negandi.
     32. Ut nullus inuitus ordinetur.
    33. Ut ordinatus quisque in illis locis maneat in quibus ordinatus est.
    34. De restituendis depositis.
    35. De reordinatione.
    36. De ordinibus et ordinatis aduersus canonum formas.
    37. De numero et dignitate diaconorum et reuerentia ad sacerdotes.
    38. Idem in initio fuit presbyter et episcopus et de presbyterorum dignitate.





Tabula libri tertii.

    1. Quid sit ecclesia quidue basilica. 
    2. De institutione ecclesiarum.
    3. De fundatoribus ecclesiarum.
    4. De consecratione ecclesiarum.
    5. De ecclesiis reconsecrandis.
    6. De restauratione ecclesiarum
    7. De imaginibus et picturis ecclesiarum.
    8. An loca uel honores sanctorum retinentibus aliquid addant.
    9. De corpore Domini sacrorumque custodia.
    10. De baptismo et impositione manus.
    11. De decimis et oblationibus et aliis.
    12. De iure ecclesiarum et monasteriorum.
    13. De seruis ecclesie manumittendis et de expositis.
    14. De precatoriis et commutationibus ecclesiarum.
     15. De priuilegiis ecclesiarum et monasteriorum.
    16. De obseruatione ecclesiasticorum.
    17. De celebratione S. Pasche.
    18. De constitutione et ordinatione officii celebrandi ecclesia.
    19. De concilii celebratione.
    20. De prouidentia et auctoritate atque obseruantia diuinarum scripturarum.
    21. Que scripture quibus preponantur.
    22. De predicatione.
    23. De consuetudine.
    24. De ritibus ecclesiasticis.
    25. De obseruatione XLe atque ieiunii.
    26. De ieiunii atque abstinentie discretione.
     27. Que medicine contrarie sint diuinis preceptis.
    28. Quod bonum sit et puritati conueniens mentem et corpus aqua diluere.
    29. Ut sedes episcopalis et sanctorum loca si necesse fuerit transferantur.
    30. De fide.





Tabula libri quarti.

    1. Qualiter lex Dei sit intelligenda.
    2. Quod nichil addendum sit diuino mandato.
    3. Quod episcopi docere et comprimere illicita debeant et oppressis succurrere.
    4. Quod eos qui presunt canonica auctoritas non accusat.
     5. De habitatione et domestica episcopi conuersatione.
    6. Ut episcopus prauorum hominum familiaritatem non habeat.
    7. Ut libros gentilium non legat episcopus.
    8. Ut episcopus pro rebus transitoriis non litiget.
    9. De episcopo percussore et quod in qualibet causa priuato zelo moneri non debeat.
    10. Ut episcopi posteriores se prioribus suis non preferant.
    11. Quod episcopi equales sint nisi quemquam culpa subiiciat.
    12. Ut episcopus semper et ubique testes secum habeat.
     13. Quod episcopi uice apostolorum presint et a subditis timeantur et inter se concordes sint.
    14. De uisitandis parochiis.
    15. De non relinquendo regimine uel cathedra episcopali.
    16. De profectione episcoporum.
    17. De episcopis in alienam ciuitatem immorantibus uel possessiones habentibus.
    18. Ut excessus episcopi nuntietur Romano pontifici.
    19. Ut si episcopus res proprias habeat cui uult derelinquat, non autem res ecclesie.
    20. Ut episcopus corrigat quod ab antecessore suo illicite commissum est.
     21. Ut non liceat episcopo uel alio clerico uel a sanctis locis ultra statuta Patrum quidquam exigere.
    22. De economis.
    23. Ut ecclesiastica officia singula singulis personis committantur.
    24. Ne officia ecclesiastica laicis committantur.
    25. Ut episcopi qui apostolice sedis ordinationi subiacent, annue Idibus Maii liminibus apostolorum presententur.
    26. De corepiscopis.
    27. De pactis que inter se uel cum aliis episcopi contrahunt.
    28. De querela et reprehensione subditorum aduersus prepositos.
     29. Quod prelati subditos uel in necessitate constringere non debeant.
    30. Quod minor maiorem non audeat benedicere.
    31. De uita et moribus et munditia sacerdotum clericorumque subiectorum.
    32. Quibus in locis magistri liberalium artium constituantur.
    33. De electione abbatum.
    34. De monachis et sanctimonialibus.
    35. De uelandis uirginibus et uiduis.
    36. Ut diaconissa ante XL annos non ordinetur.
    37. De sustentatione uiduarum.
    38. De raptu religiosarum mulierum.
    39. De lapsu clericorum.
     40. De inobedientibus et canonum uiolatoribus.





Tabula libri quinti.

    1. De accusationibus et circumstantiis eius.
    2. De uocatione accusatorum ad iudicium uel ad synodum.
    3. De induciis criminatorum qui ad synodum uel ad satisfactionem uocantur.
    4. De iudiciis et de his qui studiose absentant.
    5. De monomachia.
    6. Quod sententia potest corrigi uel in melius mutari.
    7. Quod pro uno aduersus plures non sit facile ferenda sententia.
    8. Quando aduersariis respondendum sit, et quando minime.





Tabula libri sexti.


    1. De imperatoribus et principibus et reliquis laicis eorumque ministerio.
    2. De obediendo reipublice utilitatibus.
    3. De honorandis clericis uel laicis qui sunt in tentatione fideles, et senibus et pauperibus ecclesie.
    4. De coniugiis uel matrimonio et consanguinitate; et de separatione et de connumeratione graduum propinquitatis.
    5. De tempore nuptiarum.
    6. De obseruatione compatris et commatris.
    7. De muliere que ante mundum sanguinem ecclesiam intrat et que nupserit hoc tempore.
     8. De adulterio et incestu uel fornicatione raptoque feminarum.
    9. De iudicii impositione.
    10. De homicidio.
    11. De iuramento et periurio.
    12. De incantatoribus et auguribus de diuinis et sortilegis.
    13. Quod non imputetur si quid mali acciderit per ea que propter bonum faciamus.
     14. De ledentibus patrem et matrem.
    15. De clericos et ecclesiastica ledentibus
    16. De furibus et predatoribus atque dissidentibus et reconciliari renuentibus et fugitiuis seruis.
    17. De crapula et ebrietatibus.
    18. De anamalibus sanguinem hominis sumentibus.
    19. De caballo agresti.
    20. De penitentia et penitentibus.
    21. De iusta misericordia.
    22. De bono obedientie.
    23. Ne Christiani temere offerant se periculis.





Tabula libri septimi.

    1. De excommunicatione.
     2. De potestate ligandi et soluendi.
    3. De unitate Ecclesie.
    4. De schismate
    5. De hereticis et schismaticis.
    6. Sacramentum a schismate redeuntium.
    7. Quod par sit culpa communicare heretico uel eius communicatori.
    8. Quod per singulos deuiantes non sunt.
    9. De seruandis conciliis.
    10. De tolerandis malis uel fugiendis.
    11. De uindicta.
    12. De sacerdotali intercessione pro uindicta mitiganda.
    13. De persequendo expugnandoque et predando.
    14. De Iudeis.
     15. De temperamento atque curatione adhibenda temporali necessitati.
    16. Quod necessitas imperauit, cesset necessitate cessante.





Tabula libri octaui.

    1. De infirmitatibus ad exitum uenientibus.
    2. Quod dies hominum nec minui nec augeri.
    3. Quod angeli custodes hominibus preponantur.
    4. De morte et purgatoriis penis.
    5. De sepultura.
    6. De oblationibus pro defunctis.
    7. Quod non est rogandum pro peccato quod est ad mortem.
     8. De humanis animabus.
    9. De immortalitate anime.
    10. De tormentis et pena malorum.
    11. Quod boni bonos in regno, mali malos in supplicio agnoscunt.
    12. Quod sanctorum anime pro inimicis in tormentis positis non orent.
    13. De receptione animarum iustorum in celum ante restitutionem corporum.






ANNO DOMINI MCXIX
THEOBALDUS STAMPENSIS





NOTITIA


Ex his, quas diuulgo, epistolis Theobaldi Stampensis facile confutatur Pitseus, qui agens de scriptoribus Anglie Theobaldum et seculo XIII in uiuis exstitisse, et purpuram cardinalitiam Rome induisse perperam scribit: quippe Theobaldum ex epistola ad Roscelinum Anselmi Cantuariensis et Iuonis Carnotensis etate floruisse certo certius est. Legesis epistolas. Anselmi quidem lib. II, 41; Iuonis autem 7, ubi Roscelinus hereseos insimulatur. Innuit quoque Faricius Abdendon. abbas  a rege exoptatus  , Stampensem sibi equalem fuisse. Porro de cardinalitia illius dignitate sic nutabundus effatur Ciaconius in Nicolao Iu: Theobaldus Stampensis Anglus, de cuius cardinalatu addubito, quidquid dicat auctor  Catalogi Scriptorum Anglie.





THEOBALDI STAMPENSIS EPISTOLAE.



I.  Ad episcopum Lincolniensem.---De quibusdam in diuina pagina titubantibus. 

Si quis predicat et predicando temere definiat aliquem non posse saluari quacunque hora manus suas penitentie dederit, fallitur, sicut ueritas testatur, nec catholice sentit. Ipsa enim inquit: In quacunque die peccator conuersus fuerit, peccata eius non reputabuntur ei; sed uita uiuet, et non morietur . Inde Augustinus contra Faustum: »Penitentia cordis aboleri peccata, etiam in ultimo uite spiritu indubitanter credimus. Qui uero aliter sentit, non Christianus est, sed Nouatianus.« Inde Gregorius super Ezechielem: »Nunquam  sera est penitentia a penitente, propheta asserente: Quacunque hora peccator ingemuerit, saluus erit . Nec latro in cruce pendens ueniam habuisset, si bona uoluntas unius hore non subuenisset.« Inde Hieronymus contra Iouinianum: »Penitenti, et uero corde gementi, si statim moritur, bona uoluntas quasi opera fecisset, reputabitur.« Inde ad Damasum: »Ne cui sera uideatur esse penitentia, Christus in cruce penam homicidii fecit martyrium.« Cui consonat Hilarius dicens: »Penitudo mores immutat, et longa temporum  crimina in ictu oculi pereunt, si bona cordis nata fuerit compunctio.« Est autem compunctio humilitas cordis cum recordatione peccatorum et lacrymis. Inde Gregorius in Moralibus: »Omnis strepitus praue actionis obmutescit ui bone compunctionis. Si enim cor uere dolet, uitia contra nos obmutescunt, et a mente tribulatione doloris attrita tanquam fumus euanescunt. Iste est spiritus qui conterit naues Tharsis, id est uis compunctionis, que mentes mari, id est mundo deditas, tribulationis gemitu salubriter afficit.« Inde Ambrosius: »uera peccati penitentia est, ab eo quod penitendum intellexeris, desistere.« Inde Calixtus papa: »In penitentia tantum ualet longitudo temporis, uel confessio oris, quantum uera compunctio  cordis. Si quis enim ore confitetur, et corde non credit, inter illos computatur, de quibus legitur: Populus hic labiis me honorat, cor autem eorum longe est a me . Inde Alexander papa: Nihil ita Dei misericordiam captat quemadmodum cor penitentis.« Inde presbyter uenerabilis  : »In Christianis non principium, sed finis queritur; quia unusquisque de fine suo iudicabitur.« Cuius enim finis bonus est, ipsum quoque bonum est. Quid etiam ipse Deus mulieri in adulterio deprehense respondeat audiamus: uade, iam  amplius noli peccare . Petrus autem culpam trine negationis, foras egressus amarissime fleuit, et mox ab ipso Domino indulgentiam habere meruit. Quem papa Gregorius imitatur dicens: »Lacrymis amarissimis conscientiam nostram baptizemus, quia post baptismum magnitudine peccatorum uitam inquinauimus.« Nemo tamen de magnitudine peccatorum desperet, dicendo: Peccata mea multa sunt in quibus usque ad senectutem perseueraui, et iam amplius ueniam non potero promereri, maxime quia illa me dimiserunt, non ego illa. Absit ut talis de misericordia Dei desperet; magna namque et ineffabilis Dei pietas non uult alicui in aliquo tempore ponere metas. Quicunque enim nimfo peccatorum fasce grauantur, si grauati  ad Dominum conuertantur, illico peccatorum nimio fasce alleuiantur. Deus enim magis approbat in extremis uite puritatem mentis, quam longam cordis munditiam in fine a bono deficientis. uerbi gratia: Latro per ante facta dignus erat inferno; sed puritate mentis coronatus adiit paradisum. Quidam uero eremita angelicam uitam ducens, dignus erat paradiso, sed semel lapsus in culpam, damnatus descendit ad infernum. Amplius, sicut sanctum Euangelium testatur, paterfamilias undecima hora conducit operarios, et equalem uite mercedem soluere dignatur. Unde constat quod penitentia non est in numero dierum, uel in longo tempore afflictionis; sed in amaritudine cordis Qui enim in Christum credit, etiamsi in multis moratur peccatis,  fide sua uiuit in eternum, sicut ipse ait in Euangelio: Ego sum resurrectio et uita; qui credit in me, etiam si mortuus fuerit, uiuet . Et alibi: Ego sum uia, ueritas et uita ; uia sine errore querentibus; ueritas sine falsitate inuenientibus; uita sine morte manentibus. Quod autem Apostolus ait: Corde creditur ad iustitiam, ore autem confessio fit ad salutem ; uerum est, quia confessio penitentibus necessaria est. Quod enim de Christo credimus, non erubescere, sed confiteri coram omnibus debemus. Et si aliquis pro fidei confessione occiditur, licet quibusdam uitiis sit prepeditus, tamen in illa occisione ita mundatur, ut statim in eternam gloriam suscipiatur. Et hoc est, Ore autem confessio fit ad salutem. Cum autem  confessio oris fiat ad proximum, confessio cordis ad Deum, si aliquo euentu confessio oris impediatur, non tamen idcirco cordis confessio infructuosa reprobatur. Augustinus enim de Sodomitis in lacu submersis tractans, dicit: Quod quidam ex illis saluati sunt, per bonam compunctionem, et uerum cordis gemitum, quia non solum superflue cogitationes, sed etiam praue actiones ante uim compunctionis fugiunt.

Si quis tamen importunus asserit neminem posse saluari, nisi possit ore confiteri, non bene discernit confessionem, nec eius talem cognouit diuisionem. Confessio alia cordis, alia oris, alia utroque modo. Bonum est quidem et laudabile confiteri corde et  ore, Iacobo apostolo attestante qui ait: Confitemini alterutrum peccata uestra , etc. Qua auctoritate, sicut quidam putant, non ledimur; quia hoc tantum sane de ualentibus et confiteri nolentibus intelligitur. Quia nimirum si aliquis pro aliqua infirmitate, siue etiam ab ipsa natiuitate confiteri ore impotens efficiatur, cum bonam et discretam confitendi ore habeat uoluntatem, si corde confiteatur, discretorum iudicio prorsus alienus a salute non iudicatur. Inde Propheta: Desiderium pauperum exaudiuit Dominus , id est humilium non de se, sed gratia Dei confitentium. Petitionem cordis eorum audiuit auris tua . Et alibi: Sacrificium Deo spiritus contribulatus, cor contritum et humiliatum . Inde Salomon: Omni  custodia serua cor tuum, quia ex ipso uita procedit . Quod autem aliquis loqui corde uel confiteri possit, ipse Deus aperte demonstrauit, cum Moysi tacenti respondet: Quid clamas?  Tacebat enim quantum ad strepitum uocis, sed loquebatur deuotione cordis. Proinde si quis toto corde, tota anima, et tota mente Deum diligeret, et affectum tante dilectionis labiis explicare non ualeret, quis presumptuosus eum a misericordia Dei alienum iudicare presumet? Cum enim interioris hominis facies per bonam compunctionem ab omni uitio purgata renouatur, et renouata per uerum gemitum munditiam cordis consequitur, licet uocem perdiderit: non tamen est ab illo diuisus qui dicit: Beati mundo corde, quoniam ipsi Deum uidebunt  : uidentes amabunt, amantes laudabunt. Sicut enim dicit Augustinus: Hoc erit officium diuine maiestati astantium, scilicet, uidere, amare, laudare. uidebimus enim et amabimus, amabimus et laudabimus; hec tamen laudatio non fiet sonabili uerbo, sed potius ibi erit uox ipsa dilectio. Nam qui in se fremit bona Dei et mala que ipse reddidit computando, et in corde gemit seipsum de peccatis increpando, melius sine uoce loquitur, quam si uoce sine istis loqueretur: eternam etenim uitam si ore petimus et corde non desideramus, clamantes tacemus. Si uero desideramus ex corde, etiamsi ore conticescimus, tacentes clamamus. Hinc Hieronymus: Quidquid uis et non potes. Deus factum computat. Sicut enim deliberatio cum  molimine uitiorum damnatur, sic quoque bona uoluntas, cum deest copia agendi, remuneratur: quia non secundum hoc quod quisque non potuit, uel non licuit, sed secundum hoc quod fuit et proposuit ex conscientia accusatur uel defenditur, cum Deus iudicabit occulta hominum. Ideoque nemo desperet, qui in fine corde penitet, quia non est locus diabolo nisi ex nostro desiderio. Unde Ambrosius super Lucam libro decimo: »Petrus doluit et fleuit, quia errauit ut homo. Inuenio quod fleuerit, non inuenio quid dixerit. Lacrymas eius lego, satisfactionem non lego. Lacryme enim confitentur; lacryme culpam sine uoce loquuntur; lacryme ueniam postulant, et meritum inuenitur. Petrus facuit, et  bonus Petri fletus delictum abluit.« Quod autem Augustinus ait: »Nisi quis longo tempore ante mortem confiteatur, non purgatorio igne purgabitur, sed eterno supplicio damnabitur;« bene intelligenti nichil obest. Longum etenim tempus accipit omne illud tempus quod est sufficiens correptioni. Nam quicunque confitetur in tempore sufficiente ad correptionem, confitetur longo tempore ante mortem. Unde Celestinus papa: »uera ad Deum confessio hominum in extremis positorum, potius mente quam tempore estimanda est.« In decretis etiam pontificum legitur: »Quod si quis ore confiteri non possit, indicia exteriora faciat, et post ei sacratissimum corpus est committendum, nec de eo desperandum.« Non igitur secundum decreta  pontificum sequitur, si non potest ore confiteri, non potest saluari. Quia sicut auctoritas clamat: »Deus non de factis, sed de uoluntate iudicat.« Nihil enim bona uoluntate felicius, quia nichil est Deo bona uoluntate pretiosius. Inde Cyprianus: »Cum multa in lege iubeantur que Apostolus impleri non posse testatur, hic bona uoluntas queritur que in nostro arbitrio est, et que sola potest sufficere, et primum habere.« Unde rursum auctoritas: »Nunquam manus est uacua a munere quoties arca cordis repleta fuerit bona uoluntate.« Amplius, sicut prefatus Augustinus in libro Confessionum testatur: »Nemo sine bona uoluntate bene operatur, etsi iudicio hominum bene operari uideatur.« Sicut enim mala uoluntas, que prima est  mors anime, dicitur damnare, nullum enim opus malum sine mala uoluntate, testante Augustino et dicente, peccatum est uoluntarium, quod ubi non est uoluntas, non imputatur peccatum: sic quoque bona uoluntas saluat, et saluatos perenniter coronat. Ad cuius bone uoluntatis commendationem angelus ait pastoribus: Gloria in excelsis Deo, et in terra pax hominibus, non aliis, sed bone uoluntatis . Patet ergo quod quicunque bonam uoluntatem habebit in terris, pacem indubitanter et gloriam consequetur in celis. Amen. Si quis uero hanc epistolam improbare uoluerit, et hos prefatos doctores catholicos recipere noluerit, lapide percutiatur, percussus comminuatur, comminutus in puluere redigatur.



II.  Ad Pharitium [seu Faricium] Habendonensem abbatem. ---Pueri sacramento baptismi non regenerati eternam beatitudinem assequi nequeunt.

PHARITIO uenerando Habendonensis Ecclesie prelato, domino suo, et indubitanter amico THEOBALDUS magister Oxenefordie, sic suorum curam subditorum gerere, ne mors in olla dicatur esse.

Quod mihi morum uestrorum honestatem, et filiorum non fictam caritatem predicanti calumniam de saluatione puerorum non baptizatorum, ita ex abrupto, ita etiam digito discretionis remoto, sicut plures aiunt, nudiustertius imposuistis, uehementer admiror, cum prius ut homo  discretus debuissetis esse cognitor quam, ut ita dicam salua reuerentia uestra, ficte criminationis accusator, et cum omnis Ecclesia sic de eorumdem perditione potius diffiniat, quod aliquem catholice sentientem in ambiguum non relinquat. Omnes enim qui catholice sentiunt, indubitanter asserunt, et asserendo non temere definiunt, aliquem hoc tempore minime membrum Christi posse fieri, nisi ex aqua uisibili, et spiritu inuisibili regeneratum, uel quod alio tempore contingere potuit, aliquo alio genere baptismatis purificatum. Unde a beato Cypriano inter martyres reputantur, qui seuiente persecutione causa Christi sanguine suo baptizantur. Inde Augustinus De natura et origine anime ad uictorem scribens, ait: »Noli dicere, noli credere, noli docere  sacrificium Christianorum pro eis qui non baptizati de corpore exierint offerendum, sicut sacrificium Iudeorum pro eis qui non circumcisi de corpore exierant, legimus nullatenus esse oblatum.« Inde Hieronymus contra Iouinianum: »Pueri si statim post baptisma moriuntur, per sacramentum penitentie et fidei saluari dicuntur.« Sacramentum enim penitentie notatur ubi dicitur, Abrenuntio. Sacramentum uero fidei innuitur ubi respondetur, Credo. Manifestum est igitur quod consequens est, pueros hoc tempore non baptizatos procul dubio damnari; baptizatos uero si statim hominem exuant, indubitanter saluari. Si quis autem ueritatis inimicus contra hanc sententiam catholicam uellet delatrare, paratus essem eum sacrilegum, et  canem improbum, et scripto et uiua uoce confutare. De natiuitate uero sententiarum hoc solum uobis respondeo, quia multo magis gratulor imitari non errabunda priorum doctorum uigilantium uestigia, quam modernorum dormitantium sequi falsas opiniones et somnia. Quod enim ueteres doctores uix pertingere potuerunt uigilando, hoc quoque iuniores docere presumunt dormitando. uigilantes autem doctores dicuntur, qui sane referunt quod a sanctis Patribus rationabiliter audierunt. Doctores uero dormitantes appellantur, qui ex sua parte semper aliquid nouitatis afferre laborant. Unde Hilarius Pictauiensis ait in libro quem de Trinitate composuit: »Optimus quidem lector est qui refert.« Sciatis  igitur me non de afferentibus, sed de referentibus esse: et quandiu uita comes fuerit, in hoc diligenter perseuerare. Hanc autem excusationem nolite iudicare inuectionem. Non enim iudicanda est inuectio, sed rationabilis potius excusatio, et facta bono zelo. Nolo enim facere mihi inimicum, quem uestra bona moralitas nuper peperit amicum; nec mihi nec uobis adscribitur illud prouerbium: Occasiones querit, qui uult recedere ab amico . ualete. uestrum uenerabilem conuentum uice nostra salutate, principaliter autem uestrum bonum priorem amicum nostrum interiorem.



III.  Ad Margaritam reginam.---Se suaque obsequia regine offert.

MARGARITAE precellenti regine, precellentis regis filie, THEOBALDUS Stampensis doctor Cadumensis, illud canticum fidelis anime in facie celestis Sponsi, ut solet, frequentare: »Dirige gressus meos secundum eloquium tuum, ut non dominetur mei omnis iniustitia.«

Imprimis dilectioni uestre non ignotum esse desidero quatenus inestimabiliter interior homo noster cum exteriori gratulatur, et gratulando immensas Deo gratias agere non grauatur, quoniam fama uestre honestatis, munificentie, liberalitatis non solum per loca uobis affinia propagatur, uerum etiam fere  per totum orbem dilatatur, et dilatando quasi de gradu in gradum promoueri quotidie comprobatur. Est namque munificentia in animo tam liberalissimo lapis pretiosus in purificato auro: sicut enim species illa aromatum speciosa, que pretiosius aliis redolet, odore suo ad se attrahit presentes; sic quoque liberalitas uestra bono suo odore latius redolente absentes aspergit, et aspergendo uobis allicere non desistit. Proinde si maris inconstantia non prohiberet, et presentatio mea uobis fastidium non generaret, quod semper optaui, uestro aspectui me gauderem presentare, quia animum meum uestre uisionis fame cruciatum nullatenus ualeo refrenare. uerumtamen si maris inconstantia constans fieret, et aura languida tarditate sua cursum meum non prepediret,  mallem tamen naufragus uestre uisionis satiari presentia, quam ab ea ieiunus omni carens aduersitate redire ad propria. Quod autem de laude uestra scribendo perpauca prelibaui, inertie uel rusticitati minime debet imputari; quia nimirum si omnia membra mea in linguas uerterentur, non tamen per illa cuncta que circa uos sunt laudanda sufficienter explicarentur. Omnimoda igitur supplicatione uos exoro, quatenus in hoc mihi permittatis gloriari, ut in numero clericorum uestrorum deinceps ualeam computari. Angelus magni consilii et fortitudinis uobiscum sit, ut recta sapiatis, et recta facere non desistatis.



Iu.  Ad Philippum amicum.---Solatur amicum iniuriis lacessitum.

THEOBALDUS magister Cadumensis PHILIPPO amico suo desiderabili, a laqueo uenantium et a uerbo aspero liberari.

Condoles tibi opprobria, nec non et iniustas calumnias non recte iudicantium, nec ea que Dei sunt satis prouida ratione considerantium sustinenti. Ad quorum insanos siue belluinos latratus confutandos ex propheticis, et euangelicis, et apostolicis scriptis exempla subueniant, quibus doceantur in seipsos descendere, nec aliorum facta temerario dente corrodere: hoc solum illis respondere sufficiat quod Tullius Cicero testatur: »Facile diuitias despicit qui habet difficile uiles estimat qui non habet.«  Inde Seneca: »uenter, inquit, satur facile disputat de ieiuniis.« Quilibet enim facile disputat de eo quod ignorat. Similiter et illi cum sint omni feditate sordidati, facile de abstinentia possunt disputare, qui huc usque uoluptatibus carnis inhiantes studuerunt deseruire. Quod enim non sunt, uideri uolunt et appetunt; in quo longe a quodam sapiente dissentiunt, qui inter cetera ait: »Malo quidem infamis uideri in conspectu hominum, leuius peccans coram et aperte, quam uideri iustus hominibus grauius peccans coram Deo et occulte. Unde Hieronymus super Isaiam libro sexto: Leuius malum est aperte peccare, quam simulare et fingere sanctitatem.« Sunt tamen quidam qui timore hominum peccare non audent, intus tamen habent, et inuenta  occasione non mali fiunt, sed quod erant produnt. Lupus et leo similiter cupiunt, sed non similiter nocent; equa cupiditas, sed ille timet canem, iste non timet. Sunt item quidam qui multo uino nocte dieque madentes, et cuti curande curiose studentes, mulierum usum abhorrent et exsecrantur, quia uitam sibi placere pudicam contestantur, ignorantes quod uita pudica modus appellatur, nec attendentes Hieronymum dicentem, scelus esse fedum et exsecrabile quod caper appetat hedum, cum non desit ei capra. Sic enim Salomonis pagina testatur: illud malum bonum est et laudabile, quod expellit pessimum et abominabile. Cui consonat Augustinus dicens: »Melius est cadere super lectum, quam super gladium.« Proinde mundus quod uerum est non  iudicat; sed tantum ad famam spectat, et bonam conscientiam nullatenus considerat, et cum culpam proprii magis accusare deberet operis, quam fragilitatem fratris infirmantis, suas uires examinare negligit, nec quod uitiis famulatur ad mentem reducit; et cum inferius iaceat, quasi ex alto prospectans ceteros spernit.

Multi namque cum luxuriam detestantur et uituperant, auaritiam sub abstinentie nomine ne uideatur, palliant; et quod Salomon scelestius auaro nichil esse dicat, non considerant; sicque in auaritie uoluptate deterius quam in luxuria se commaculant. Quid de superbia, quid de inuidia ceterisque uitiis? Quis tam sanctus qui in aliquo horum amicitia non sit coniunctus? Quorum quidem amplexibus si non  luxuriosus ligatur, auarus, inuidus, contumeliosus et alii quamplurimi retinentur. Initium enim omnis peccati superbia , et quasi generalis pestifer morbus corpus corrumpit, que etiam si esse uirtus ostenditur, non per hoc Deo, sed soli uane glorie placere querit. Hec et alia multa uitia in se speciem rectitudinis ostendunt, sed ex prauitatis infirmitate prodeunt, et tanta arte se palliant, ut ante decepte mentis oculos culpas uirtutes fingant, et unde quisque exspectat premia, inde dignus est inuenire supplicia: quia cum culpam uelut uirtutem aspicit, tanto tardius deserit, quanto quod perpetrat non erubescit. Deinde multoties Deus suos a corporalibus uitiis non custodit, sicut Dauid  custodire non uoluit. Multi enim per castitatis, uel alicuius uirtutis donum in superbiam cadunt, et quod ceciderint non agnoscunt. Deus autem permittit eos in luxuriam cadere aperte, quod quandoque minus est quam tacita cogitatione ex deliberatione peccare. Quia uero superbia minus turpis creditur, minus uitatur. Luxuriam cum magis erubescunt, quia turpem omnes nouerunt, etiam citius hoc malum corrigunt, seque inter alios humiles et uiliores recognoscunt, et elationis culpam qua prius intumescebant, uirtute humilitatis sternunt; et qui de uirtute se extulerant, per uitium ad humilitatem redeunt. Elati quippe castitate non corrigerentur, nisi tentarentur; nec sancti essent si de castitatis dono superbirent: et sic miro modo dum tentantur,  humiliantur; et eius esse desinunt, cuius superbiendo serui fuerunt. Non laudo luxuriam, sed in uitiis ei prefero superbiam. Est enim in luxuria quod ferre iubemur; in superbia uero nichil est quo excusemur. Apostolus enim unicuique suam propter fornicationem concedit habere. Sed et beatus Hieronymus angelice esse nature dicit, non humane, in carne preter carnem uiuere. Deus autem superbis resistit, humilibus uero dat gratiam . Considerare ergo debemus, quia si non sumus aliis equales in luxuria, fortassis sumus in superbia, ut tanto humili corde eos respiciamus, quanto nosmetipsos inter eos inuenimus.



u.  Ad Roscelinum  Compendiensem clericum.---Grauiter arguit Roscelinum qui filios sacerdotum ad sacros ordines non esse admittendos asserebat.

ROSCELINO Compendioso magistro THEOBALDUS Stampensis magister Oxnefordie, non plus sapere quam oportet, sed sapere ad sobrietatem.

Quoniam sacerdotum filios et alios ex lapsu carnis generatos, non satis prouida ratione calumniaris, et calumniando illos exleges esse nimis impudenter astruere conaris, que super iis a patribus sanctis rationabiliter audiuimus, non quasi presumendo, sed diligentie subseruiendo, ad memoriam reuocare curauimus. In decretis namque Calixti pape legendo inuenimus, et inueniendo legimus: »Si quis predicat sacerdotem post lapsum carnis per penitentiam  ad sacerdotalem dignitatem redire non posse, fallitur, nec catholice sentit.« Si uero sacerdotibus post lapsum carnis licet ad sacros ordines reuerti, multo magis innocentes illos qui ex lapsu carnis orti sunt sacris licet ordinibus insigniri. Errat enim, errat, et os impudens in blasphemiam acuit et armauit, qui eos appellat et iudicat exleges, quos a seruitute legis in libertatem glorie filiorum Dei gratia liberauit; quia non est infeliciter natus, qui ad uitam eternam feliciter est renatus. Inde Paulus ait de renatis: Unum corpus sumus in Christo . Et alibi: Heredes quidem Dei, coheredes autem Christi . Inde etiam Petrus: In ueritate comperi,  quod non est personarum acceptor Deus; sed in omni gente qui timet Deum, et facit iustitiam eius, acceptus est illi . Et alibi de renatis: Genus electum, regale sacerdotium, gens sancta, populus acquisitionis . Inde Hieronymus: »Cum baptizatus quilibet de fonte ascenderit, sacro chrismate ungitur in uertice, ut cognoscat se promotum esse in regium genus et sacerdotale, id est, a Christi consortio Christianus uocetur, et eterni regni coheres fieri comprobetur. Tegitur etiam post sacram unctionem caput eius sacro uelamine, ut intelligat se exornari regni diademate, et sacerdotali, sicut iam dictum est, dignitate.« Et alibi: Quicunque baptizati estis, Christum induistis . Sic ergo cuiuscunque generis sit ille  nouus homo in utero generatur Ecclesie, generatus unitati corporis Christi indubitanter aggregatur. Ioannes quoque in Apocalypsi: Qui lauit nos in sanguine suo, et fecit nos Deo regnum et sacerdotes . Qua igitur fronte quidam homunciones non palam, sed e latibulis loquentes, et totam Campaniam libidinosa peregrinatione polluentes, indignos sacerdotio iudicant, quos Petrus et Ioannes regali sacerdotio dignos esse confirmant? Christus quoque in Euangelio docens orare discipulos, primum, inquit, Pater noster. Unde constat omnes renatos esse fratres. Et alibi: Nolite uobis uocare Patrem super terram, unus est enim Pater uester qui in celis est . Si ergo ex eodem Patre, et ex eodem sancte matris Ecclesie utero sumus  omnes, nichil est quo alter alteri calumniam imponat, nichil ergo alter aduersus alterum superbire debeat. Et alibi Dominus inquit: uiuo equidem, non maneat hoc prouerbium amplius in Isrel, Quia filius non portabit iniquitatem patris. Ut enim anima patris, ita et anima filii mea est . Ideoque Deus nasci uoluit de progenie peccatricis, ut discerent homines peccata parentum non obesse sibi. Unde in genealogia Christi nulla sanctarum nominatur, sed Thamar et alie tres quas diuina pagina reprehendit, apponuntur; ut qui pro peccatoribus ueniebat, de peccatricibus nasci dignaretur. Inde agnus ex Pascha immolandus, iussus est assumi ex capreis et ouibus; quia ex iustis et peccatoribus  uerus Agnus erat generandus. Plus itaque prodest bene uixisse, quam de iustis parentibus originem duxisse. Deus enim uitam hominis, non natiuitatem attendit.

Quod autem ipsi obiiciunt quia exleges legitime Ecclesie preferendi non sunt; bona est quidem sententia et certa, sed indecenter assignata. Assignant etenira illam renatis illis quos mater Ecclesia in curia Christi recepit, receptos lacte proprio nutriuit, nutritos pane suo solidauit; qui plane aduersantur Hieronymo dicenti: »Absit, Domine, ut in tabernaculo tuo sint diuites pre pauperibus, et nobiles pre ignobilibus.« Inde Basilius contra Iudeum  quemdam de lege sibi data gloriantem: »uera caritas in Christi corpore non prefert indigenam alienigene, non nobilem ignobili, non pauperem diuiti; sed potius omnes per adoptionem spiritus facit filios, per eumdem spiritum clamantes: Pater noster, dimitte, nobis debita nostra.« Sic quoque in Christi corpore ille solus habetur sublimior, qui fuerit in Dei amore potentior. Unde quidam sapiens contra quemdam de nobilitate sua presumentem loquitur dicens: »Si longe repetas longeque reuoluas, nomen ab infami ducis asilo.«

Rursus quid illi opponunt: Quod quando homo baptizatur, non conditio mutatur, sed peccata abluuntur, uerum est; sed nullus ambigit hoc esse  dictum de mundanis conditionibus; quod si quis seruus baptizatur, seruitus illa non mutatur. Unde Apostolus: Si seruus es, magis utere ; quia seruitus illa non est contraria corone. Unde alibi:

Seruus sis, generosus eris si mens bona fiat;
   Sis liber, turpis mens tua, seruus eris.

Amplius: Quod prohibetur ne filii sacerdotum ad ordines promoueantur, sic est intelligendum secundum Augustinum, eos, qui hanc prohibitionem audiunt, ab huiuscemodi concupiscentiis abstinere debere. Si enim filius sacerdotis honeste uiuit, ordinandus est. Si uero militis filius inhoneste uiuit, repudiandus est: quia magis placet Deo uite perfectio, et contra peccatum afflictio,  quam superba de legitimis parentibus gloriatio. Filii namque sacerdotum non ideo quod sint exleges refutantur, sicut imperiti homines arbitrantur, sed ut sacerdotes a concupiscentiis carnis refrenentur. Quia nimirum quemlibet sacro fonte renatum, uel plenarie diuina mundat gratia, uel sacri mundatio lauacri non est sufficiens nec plenaria; quod contradicit fides catholica. Non enim sunt exleges iudicandi, quorum Deus ipse est Pater, et quos peperit Christi gratia, omnium regeneratorum piissima mater; nec debemus illis delictum patris siue thorum matris improperare, sed potius morum perfectionem diligenter attendere: quoniam patris siue matris perpetratum crimen non potest filiis  paradisi claudere limen. Unde quidam sapiens: Quid meruere pati quocunque thoro generati? Quod autem filii sacerdotum ab ordinibus reprobentur,  ex rigore iustitie factum est sed nullo modo iustum est, testante Augustino, qui: non iuste penam portant, qui culpam non commiserunt. Sic itaque illi prolatores nouitatis noua precepta dantes, et quodammodo uirtutem baptismatis euacuantes, qui rationibus supra dictis oblatrant, dum de huiuscemodi scrupulose et contentiose disputant, quasi clauso ostio ad parietem pulsant. Ut autem maior honor et gloria filiis sacerdotum accedat, Ioannes Baptista quo nullus maior inter natos mulierum surrexit, filius fuit Zacarie sacerdotis; Maria etiam mater Domini et de sacerdotali progenie descendit, cum dicatur cognata Elisabeth que de Aaron originem duxit. Si autem uellem enumerare omnes de lapsu carnis procedentes qui principatum  in sancta Ecclesia tenuerunt, prius deficeret uita quam exempla. Inde etiam Iacob omnes, quos de liberis et ancillis genuit, filios equali honore heredes constituit, nec apud illum prefertur, qui secundum carnem nobilior uidebatur. Quicunque fidem Domini promeretur, nullis maculis carnalis natiuitatis offuscatur. Hoc autem Iacob idcirco fecisse legitur, ut ostenderet quod non est discretio, Iudeus an Grecus, Barbarus an Scytha, seruus an liber sit: quia per omnia et in omnibus Christus est. Propterea enim Saluator noster et Dominus humanam figuram induit et pro libero et seruo seruiuit, ut omnibus in se credentibus pari honore et gloria celestia premia largiretur. Salomon etiam qui feliciter, sapienter, subtiliter regnauit, docuit,  prophetauit, etsi de lapsu carnis ortus sit, Deus ipsi tamen templum suum edificare concessit, quod Dauid patri suo legitimo Iesse filio ne construeret, prohibuit; in quo nobis Deus patenter innuit, quod magis approbat uite sanctitatem, morum honestatem, quam legitime natiuitatis generositatem. Non igitur sibi applaudat diues et nobilis, nec diffidat pauper et humilis, quia excelsus Dominus humilia respicit, et alta a longe cognoscit ; humiles respicit, ut attollat, altos, id est superbos, a longe cognoscit, ut deiiciat. Sicut enim Apostolus ait: Nemo coronabitur nisi qui legitime certauerit ; cum dicit nemo, nullus excluditur, in quo superba huius mundi stultitia confutatur, que eum exlegem  appellat, et iudicat in terris, quem Deus ad dexteram suam collocat et coronat in celis.




ANNO DOMINI MCXIX
THEOGERUS METENSIS EPISCOPUS





NOTITIA


 Fuerat in seculo nobilis genere Theotgerus, Folcmari comitis Metensis frater, quem adhuc adolescentem  Gerungus Marbacensis canonicus regularis ad Willelmum abbatem Hirsaugiensem sub percipiende  ab eo penitentie specie olim destinauerat. Factus monachus tam apprime humanas diuinasque litteras didicit, ut cum altero monacho eque docto, Herinone nomine, in toto tam nouo quam ueteri testamento, quecunque scriptorum uitio deprauata erant, corrigendi curam ab abbate suo susceperit. Ad sacerdotium promotus, eo munere tanta reuerentia fungebatur, ut cum stolam collo imponeret, pre nimio timore pene deficeret. Ab abbate suo Guillelmo monasterii S. Georgii in Hercinia silua abbas et ipse creatus et a Gebhardo Constantiensi presule ordinatus anno 1090, construendo templo et claustro manum admouit. Sacras uigilias anticipare solitus, uix quidquam somni corpori suo indulgebat, tam rigidus in se ipsum, ut etiam fratres  durissimis plerumque oneribus pregrauaret. Sed tandem equo lapsus, cum infirmitatem incurrisset, aliis compati et misereri didicit. Multa passus ab accolis, eos demum patientia et mansuetudine ita flexit, ut plerique eius discipline in monasterio se subdiderint. Non solum autem uirorum, sed etiam mulierum curam gessit piissimus abbas, adeo ut septingente utriusque sexus persone sese eius magisterio commiserint, quorum in gratiam uaria monasteria instituit. Pluribus abhinc annis erat in miserando statu Metensis ecclesia. Tunc uir erat magne religionis, Alberius nomine seu Albero, qui archidiaconi officio fungebatur, postmodum Treuirensis archipresul, et apostolice sedis legatus. Hic  religiosorum uirorum consilio et litteris animatus Metensi ecclesie laboranti opem ferre constituit, Romamque profectus Paschali II pape miserandum eius ecclesie statum exposuit. His commotus pontifex, cardinalium consilio a latere suo Cunonem Prenestinum episcopum cardinalem in Galliam misit, eidemque precepit ut, conuocatis in unum catholicis episcopis, satageret quo pacto illius ecclesie status componeretur, et abiecto pseudepiscopo, dignus ei pastor preficeretur. Cuno, Remis coacta episcoporum synodo, inde Alberium ad Metenses cum epistolis misit, precipiens ut in locum illius, qui iuridica sententia tam a pontifice, quam a se depositus fuerat, alium subrogari curaret. uerum Metensibus in eligendo episcopo non modica fuit  difficultas: tum quia secundum canonum scita extra fines episcopatus electionem fieri non licebat: tum quia intra eius fines, ob metum contrarie partis, ipsa electio tuto fieri minime poterat. Sed tandem conuentum est in quemdam locum maxime desertum, qui in extremis fere episcopatus partibus situs erat: ubi Alberius Cunonis litteras, quas Remis attulerat, reserauit, que auctoritate et precepto pape, atque rogatu Guidonis uiennensis archiepiscopi, faciendam electionem prescribebant. Cum in uarias abirent sententias eligentium uota, Alberius Theotgerum Sancti Georgii in Hercinia silua religiosissimum abbatem suggessit: cuius suffragio assensere omnes; sed rem secreto ac dextere gerendam censuere, ne aut uiolentia regis ac principum,  ipsiusue inuasoris cassa fieret electio; aut electus ipse fugam arriperet. Itaque unanimis omnium sententia fuit, mittendos ad eum legatos cum litteris, abbatem scilicet Sancti Clementis ac priorem Maurimonasterii, qui electum ad Cunonis cardinalis presentiam adducerent. Tunc Theotgerus in monasterio uirginum cure sue commisso uersabatur, ubi legatos quam humanissime excepit; moxque eorum iussis obsequens, ad cellam, cui Hugonis curia uocabulum, eos comitatus est. Illic electione sua a quodam fratre patefacta, se nunquam ei assensurum, nec ulterius profecturum constanter asseruit; unumque e suis fidissimum, Erbonem nomine, qui se apud legatum excusaret, cum litteris direxit, quibus significabat, se non  modo tante dignitati meritis imparem, sed etiam natalium infamia denotatum, utpote cuius parentes et longa auorum serie maiores omnes, uel sacerdotes, uel filii fuerint sacerdotum. Ubi Erbo uenit ad Metenses electores, et recusandi episcopatus causas eis exposuit; illi nichilominus in sententia persistunt, inquientes; si quid uitii esset in Theotgeri origine, id ab eo iam purgatum esse, quippe qui tot annis in monasterio religiosissime conuersatus esset. Proinde Erbonem rogant ut ad Theotgerum reuertatur. At ille abbatis sui constrictus imperio abnuit, seque ad legatum ire uelle asseruit. Cum itaque a cepto desistere nollet, datus ei a Metensibus comes Alberius, totius negotii precipuus actor; amboque perueniunt ad Compendium castellum  nominatissimum, ubi tum legatus morabatur; cui Erbo abbatis sui excusatorias litteras obtulit et rationes exposuit, quas Alberius refellit. Theotgeri litteris minime flexus legatus, seuere litteris precepit ut delatum episcopatus onus subiret. Cum uero nec sic cardinalis legati monitis et iussis obsequeretur Theotgerus, alias ad eum litteras misit per Antonium Senoniensis monasterii abbatem, quibus eum ad suscipiendum episcopatum sub penarum ecclesiasticarum interminatione compellebat; eiusque fratribus sub iisdem penis precipiebat ut assensum preberent. uerum alia denuo recusandi episcopatus occasio nata est ex egritudine corporis, que illum detinebat. Sed tamen impedire non potuit,  quominus cardinalis littere in conuentu fratrum legerentur. Quibus lectis, omnes eius electionem consenserunt. Sub annum 1118 diebus Rogationum Cuno cardinalis conuentum episcoporum Colonie habuit. Illuc se contulit Alberius seu Albero primicerius, electi sui, quem eo uenturum audierat, aduentum prestolaturus. Ubi illic adfuit Erbo, qui abbatem suum excusatum uenerat, in concilio inuenit Conradum Iuuauiensem archiepiscopum, ab imperatore nuper actum in exsilium; ab eoque obtinuit ut abbatis sui causam apud patres in se susciperet. uerum cum Metensis ecclesie electio in concilio uentilari cepit, tanta ui orationis eam asseruit primicerius, ut nec Alardus nec archiepiscopus Cunonis cardinalis animum flectere  ualuerint; adeoque primicerii clamor inualuit, ut Theotgeri electio unanimi patrum sententia firmata fuerit. Tum demum cardinalis signatas Erboni litteras dedit, quas ille fratri illiterato consignauit, ad Theotgerum perferendas, quibus nomine conuentus ei precipiebatur, ut ne diutius delatam sibi electionem frustraret. Acceptis litteris, Theotgerus tante demum auctoritati cedere coactus fuit, moxque ad legati presentiam, ut ei iniunctum erat, se sistere maturauit, qui tunc apud Confluentiam cum Friderico Coloniensi archipresule aliisque episcopis diuersabatur. Illic magno cum honore acceptus est uir Dei, in primis a legato, qui eum amplexus, sciscitatus est quot annis abbatis gessisset officium. »Triginta, inquit ille, annos.« Ad quod legatus subridens  conuersus ad circumstantes: »Tanto, ait, maturior erit ad episcopatum, qui tot annis abbas fuerit.« Cum deinde singuli ad sua se reciperent, legatus Coloniam rediit secum ducens Theotgerum; qui inde ad proximum Tuitiense monasterium, tum ad Gladbacense diuertit, ubi aliquandiu graui morbo detentus est. Dein, ubi conualuisset, Coloniam reuersus, una cum legato ad castrum Wulckenburg profectus est, tum ad S. uiti seu Corbeie-noue monasterium, ubi episcopus consecratus est. Erat tum dies octaua festi apostolorum Petri et Pauli, que pridie nonas Iulii celebratur. Theotgeri consecrationi deputata est Dominica dies, que hoc anno in diem sequentem incidebat. Ipsa die cardinalis legatus Theotgerum, etate grauem, moribus maturum,  apprime litteris eruditum, sustentantibus hinc inde duobus archiepiscopis, Conrado Iuuauiensi, totius Bauarie metropolitano et Aldegoto Magdeburgico, metropolitano Saxonie, solemniter ordinauit. Sic ille ordinatus, primo in eodem monasterio quamdam in honorem S. Georgii basilicam consecrauit: ut quem in abbatia peculiarem patronum habuerat, eidem quoque episcopatus sui primitias dicaret. Ibidem etiam cryptam et altare beati Andree apostoli consecrauit. Illinc non multo post discessit nouus presul ad suam ecclesiam profecturus: et ad locum diecesis Tullensis cui Dieulouward uocabulum est, predicto primicerio deducente, peruenit. Ibi eum honoris causa conuenerunt abbates, clerici, aliique, qui sanioris sententie erant; at qui a  pseudepiscopi et Cesaris partibus stabant, contestati sunt se neutiquam passuros, ut in urbem ingrederetur; eo insolentie progressi, ut communi decreto statuerint quod, si quis eum agnosceret episcopum, rebus proscriptis extra ciuitatem fieret. Unde consilium fuit ut, omnibus qui eius obsequio erant dimissis, ad cellulam suam reuerteretur, dum seditio illa deferuesceret. In itinere ad Marbacense canonicorum regularium in Alsatia cenobium diuertit: ubi a regularibus canonicis honorificentissime receptus est. In hoc conuentu forte aderat uenerabilis senex Gerungus, qui eum adolescentem ad uenerabilem Willelmum Hirsaugiensem abbatem penitentie specie direxerat. Inde, actis hospitibus  suis gratiarum actionibus, ad S. Georgii monasterium, effusis in eius occursum cum solemni pompa fratribus reuertit: ubi dum moraretur, quasdam ecclesias, in fundo monasterii sitas, permittente Constantiensi episcopo, dedicauit. Porro hec omnia hoc ipso anno 1118 contigisse illud argumento est, quod post eius ordinationem Gelasius papa, qui sub finem mensis Ianuarii anno sequente decessit, litteris scriptis Metenses hortatus est, ut eum honorifice, ut par erat, exciperent.

Interim Metensis ecclesia, legitimo destituta pastore, in magno discrimine uersabatur, cum seditiosi ciues, etsi Gelasii pape litteris commoniti, Theotgerum episcopum canonice electum et ordinatum,  ad id tempus recipere detrectassent. Sed tandem Brunonis Treuirensis archiepiscopi, qui hactenus eius electioni, utpote se inconsulto facte, restiterat, litteris utcunque flexi clerus et populus, electum ut ad urbem ueniat, iteratis nuntiis inuitant. Ille uix tandem acquiescens, e suo monasterio, quo se receperat, Quadragesime tempore, ad iter se accingit, et Rheno transmisso, assumpto secum Mauri-monasterii abbate ad urbem Mediomatricum tendit. Accedenti occurrunt abbates, primicerius et quotquot erant sanioris consilii clerici et ciues, et de eius aduentu gratulantur. Neque tamen in urbem uenire, necdum conciliatis multorum animis, tutum esse ratus primicerius ad locum, cui Cappentia uocabulum est, diuertendum censuit, ubi  episcopus cum quibusdam abbatibus Dominicam Palmarum celebrauit. Instante feria quinta, quam Cenam Domini et diem Indulgentie appellamus, quo die chrisma confici episcopalis ordo poscebat ubi id fieri liceret, episcopus herebat, cum in urbe id fieri tumultuantis populi seditio prohiberet. Tandem consilium fuit ut in Gorziensi cenobio chrisma consecraretur. De eius aduentu certior factus abbas ad diei celebritatem omnia prouidit. Pridie aduenienti episcopo eius loci homines eum gladiis et fustibus obuiam concurrunt tanquam ad latronem. Quin etiam nonnulli monachorum, qui uel eius censuram reformidabant, uel a partibus pseudepiscopi stabant, ad persequendum episcopum uulgus concitarunt. uix itaque portam monasterii attigerat  uir Dei, cum plebs e latebris furibunda erumpit, et sublatis eius equis, illius etiam comites inuadit: adeo ut primicerius ipse e manibus persequentium uix fuga elabi potuerit. Interea ingressus basilicam pius presul, et quid foris ageretur ignorans, orationi instabat, cunctisque mortem minitantibus, uite auctorem inuocabat. Tum uero a quodam monacho subdole admonitus uite sue ut consuleret, quippe non esse in sua potestate plebis furentis prohibere insaniam; pontificalibus indutus ornamentis e templo egredi maturauit, turbe furenti se ipsum obiiciens, dominica uoce ecquem quererent sciscitatus. Cerneres uniuersos, qui eum insectabantur, ita primo eius conspectu perterritos, ut extreme  dementie se ipsi arguerent, qui in christum Domini manus extendere ausi fuissent.

Turbis itaque utcunque mitigatis, statuit presui ad urbem proficisci. Hoc comperto, Acelinus abbas S. Clementis, eum ut ad se declinaret inuitauit, et perhumaniter excepit. Id ubi ciuibus innotuit, multi furibundi et pleni insania in uirum Dei euomunt mille conuicia, nec eum tantum urbe propellere, sed etiam exstinguere minantur. Hic nichilominus assumpto secum Sancti Clementis abbate, sacerdotalibus, ut apud Gorziam, indutus uestibus, procedit obuiam inimicis, qui uix manibus temperarunt. Interim urbis prefectus aduenit et cuius gratia accedat sciscitatur. Ille ad hoc se uenisse respondit, ut creditum sibi populum pastorali sollicitudine uisitaret:  ceterum non recte facturos Metenses, si ab iure suo episcopum prohiberent. His uerbis prefecto aliisque paululum mansuefactis, nudatis pedibus ciuitatem ingredi parat. At prefectus obtestatur ne se furenti multitudini committat, sed potius in quamdam episcopatus possessionem diuertat, dum imperator et archiepiscopus hac de re statuissent. Cuius ille consilio acquiescens, ad S. Clementis monasterium rediit, ibique Cene Dominice diem celebrauit. Illinc digressus ipso die Parasceues Theotgerus, ad Augustam Treuirorum contendit, allocuturus Brunonem archiepiscopum, qui tum Colonie uersabatur, ad sacram solemnitatem a Friderico archipresule inuitatus. Illuc mox properat uir Dei, cuius aduentus Treuirensi grauis, Coloniensi  gratus admodum fuit, cuius interuentu uix post biduum, id est feria quinta  ad Treuirensis colloquium admissus est. Ille porro intimauit, se eius causam cum episcopis Tullensi et uirdunensi, simulque cum Metensibus ad festum S. Iacobi tractaturum. Has uero inducias cum ipso composuerant Theotgeri emuli Arnulfus custos Metensis ecclesie et coadiutor eius primicerius, qui preterita hebdomada ab archiepiscopo chrisma acceperant. Has inducias, etsi ipsi admodum graues, seruauit Theotgerus, quousque Coloniensis archiepiscopus, Brunone iam Treuiros reuerso, missis ad eum litteris, Theotgero etiam ignoranti missarum solemnia celebrandi facultatem impetrauit. Ille autem in Coloniensis  arhiepiscopi contubernio multis diebus commoratus, rogatu eius plurimum populum in ciuitate sacro chrismate liniuit et quasdam ecclesias dedicauit. uerum beati Ioannis Baptiste Natalitio instante, Coloniensis antistes ad curiam in Insula Rheni constitutam, scilicet apud Triburias, iuxta edictum imperatoris profectus, uenerabilem episcopum secum duxit, ubi Treuirensis cum eo in gratiam rediit. Hic desinit magno sane tanti uiri fame et rei historice  detrimento mutilus Theotgeri uite codex, sine quo nichil fere certi de beato illo presule haberemus. Eius compendium refertur a Trithemio in chronico Hirsaugiensi.

Post uarios itus ac reditus, uariasque procellas, tandem in pace quieuit Theotgerus episcopus, cui ecclesiam suam adire nunquam concessum est. Eius obitum ad annum 1120 consignant Dodechinus et Chronographus Saxonicus ineditus, a quibus Dieggerus appellatur. Chronographi Saxonici hec uerba sunt: »Bone memorie Dieggerus, primum abbas S. Georgii, indeque per legatum apostolicum Metensi ecclesie ordinatus, post multas ab imperatoris fidelibus inlatas sibi iniurias, requieuit in Domino, in eadem ecclesia, cui preerat, sepultus; uir  adprime litteratus, et in sancta conuersatione usque ad ultimam etatem constantissimus.« Dubitare tamen licet an sepultus sit in Metensi ecclesia, quam adire ipsi uiuenti non licuit per seditiosos ciues, qui imperatori et pseudepiscopo ab eo intruso assentabantur. Trithemius qui acta eius integra legisse uidetur, in Chronico Hirsaugiensi scribit Theotgerum concilio Remensi anni superioris interfuisse, in quo eius electio et ordinatio a summo pontifice, aliisque patribus confirmata sit; et soluto concilio, Calixtum papam eum secum duxisse Antissiodorum, ubi Pascha cum suis cardinalibus pontifex celebrauerit, deindeque Cluniacum usque perduxisse; et post discessum pontificis Theotgerum ibidem per quatuor menses remansisse, tempus  omne in contemplatione diuinorum et oratione consumendo; et quarto demum mense febre correptum, Dominicis sacramentis acceptis III Kal. Maias ad Christum migrasse, et in ecclesia S. Petri sepultum fuisse ad plagam septentrionalem iuxta parictem templi, ad cuius sepulcrum multa deinceps miracula facta sunt. Nihil tamen de eo legitur in Bibliotheca Cluniacensi. uerum hec aliaque uidetur accepisse Trithemius ab auctore anonymo, qui eius uitam duobus libris scripsit iussu Erbonis abbatis eius discipuli, quam initio et fine mutilam a Papebrochio ex codice uilligensi accepimus. Fallitur Trithemius cum Theotgeri obitum refert ad annum precedentem. Mirum est de eo nullam fieri mentionem in ueteri Chronico Metensi, quod in eius  tempore desinit; nec in eius appendice priori, que incipit a Stephano episcopo, qui hoc anno canonice electus et a Calixto papa consecratus, amplius biennio a Cesarianis urbis aditu exclusus est. Ceterum beatus Theotgerus uir fuit mire patientie ac mansuetudinis, et prorsus ambitionis expers, ut patet ex iis que fecit ad refutandam Metensium electionem. Mentionem de eo iam egimus tom. u, col 1001 in abbatibus S. Georgii in Nigra silua.





THEOGERI METENSIS EPISCOPI MUSICA.






MONITUM.

Idem ac librum S. Wilhelmi, tulit fatum in conflagratione monasterii nostri sequens opusculum Theogeri monachi Hirsaugiensis sub eiusdem S. Wilhelmi disciplina, a quo anno 1090 abbas renuntiatus est monasterii ad S. Georgium in Nigra Sylua, postea factus episcopus Metensis. Sed restitui aliunde etiam potuisset ex codice Tegernseensi hec Theogeri musica, cum quo iam contuleram codicem San-Blasianum, itemque ex altero nuper detecto, quem humanissime communicauit mecum reuerendissimus monasterii D. Petri in Sylua Nigra abbas Philippus Iacobus, sagacissimus antiquitatum inuestigator, quocum etiam hunc nostrum recens contulimus, uariantesque ex eo lectiones uncinis P. inclusas cursiuo charactere adnotauimus.

Optandum modo esset ut, quam auctor aliquoties commendat grauitatem modorum plagalium, recentiores non neglexissent: ut, inquit, etiam hoc modo admoneamur contemnere puerilem leuitatem garrulitatis, et adamare uirilem dignitatem grauitatis. Et iam supra: proportionalis, inquit, prerogatiua grauitatis commendata est nobis, mature auctoritas grauitatis, et decore probitas honestatis, que semper prehabenda est leuitate garrulitatis et lasciue exsultationis.



INCIPIT MUSICA THEOGERI.



De repertoribus musice artis.


Pythagoras philosophus primus apud Grecos musice artis repertor  legitur. Translator autem  in Latinum asseritur  Betius genere et scientia clarissimus, ac eiusdem artis secundum numerorum proportionem inuestigator profundissimus. Guido uero monachus exstitit uocum indagator diligentissimus, et commendator traditorque certissimus. Exstat autem monochordum huius artis euidentissimum argumentum, cuius etiam primus institutor  dicitur supradictus Grecorum philosophus.



De monochordo.

Monochordum autem est musicum instrumentum, quod naturaliter et sufficienter antiquitus constabat  octo chordis, que notantur totidem primis alphabeti litteris secundum usum modernorum. Nam in his chordis exstant septem discrimina uocum. Procedente autem tempore, musice artis scientia proficiente , intelligentes eius gnari ad eiusdem artis experientiam prodesse multum, si augeretur numerus chordarum, octo addiderunt  non alias, quod natura prohibebat, ponentes, sed easdem repetentes, grauitate et acumine, sicut se habet puerilis uox ad uirilem, tantum discernentes. Ideo etiam signabant eas eisdem litteris  in eo differentibus , quod graues maiore, iste uero minore signantur charactere. Betius autem nominat eas grecis nuncupationibus, singulis sonis  conuenientibus, sicut suo in loco  lector inueniet. Sed quia hec  melius in monochordo cognoscuntur , nunc de eius mensura  uideamus.



De mensura monochordi.

Diuidatur nouem passibus a magada usque ad magadam , ita quippe uocamus ligna concaua, que sustinent  chordam, in principio. Et greca littera . posita proxim magadam . Inde in primo nono passu  ponatur grauis A. Iterum ab A. usque ad finem diuisio fiat nouenis passibus, et ecce in primo nono passu ponenda est B. Deinde redeatur ad Gamma, et inde fiant quatuor passus usque ad finem. Primus  passus complectitur diatessaron,  et terminatur in C. Secundus diapente et finit in G. . Tertius diapason, et demonstrat g.  quartus finit . Item ab A. usque ad finem quatuor passus fiant, et primus cum diatessaron offert D. Secundus cum diapente a. B. usque ad finem,  ecce primus passus cum diatessaron signat E. secundus cum diapente [Figure: [Notation] 1Kb] reliqui uacant. Item a C. totidem passus, id est, quatuor, ad finem fiant, et primus passus cum diatessaron ostendit F. secundus cum diapente c. reliqui uacant. Item a D. usque ad finem quatuor passus fiant,  primus passus cum diatessaron representat G. quod iam habemus. Secundus cum diapente offert d. reliqui uacant. Deinde ab E. usque ad finem totidem passus  fiant, et primus passus cum diatessaron representat a. quod iam habemus. Secundus e. cum diapente, reliqui uacant. Ab F. quoque usque ad finem totidem passus fiant, et primus passus b. synemmeni  affert cum diatessaron. Secundus f. acutam cum diapente, reliqui uacant. Igitur inuentis  omnibus chordis preter B. synemmeni in grauibus, ut eam inueniamus, ad F. graue attendamus, quod idem B. graue synemmeni eodem interuallo respicit, quo melius b. [Figure: [Notation] 2Kb] f. acutum prospicit, constatque uerissimum utriusque chorde meditullium, utpote disterminans hinc diapente, inde diapason, et est utrique satis rationabile. , F. grauem assumpsisse sibi genituram synemmeni superioris, cum sit etiam  proportionalis et origo inferioris. En habemus omnes chordas, quarum prima illa habetur , que A. signatur, sicut et ab omnibus semper musicis habetur, nam Gamma () ex abundanti  superaddita est, ut usui, sicut reor, non  regule mos geratur.



Quod spatium dicatur tonus, quod semitonium et cetera.

Dispositis itaque  inter duas chordas  alias maius spatium cernitur, ut inter et A. et inter A. et B. alias minus, ut inter B. et C. et reliqua . Et maius quidem spatium tonus dicitur, minus uero  semitonium, semis uidelicet, id est, non plenus tonus. Item in tribus chordis  ditonus est, id est, duo toni,  ut a c. ad e. tum  semiditonus, qui habet tantum tonum et semitonium, ut a D. ad F. et reliqua . Diatessaron autem est, cum inter quatuor chordas duo sunt toni, et unum semitonium, ut ab A. ad D. et a B. ad E. et reliqua. Diapente uero uno tono maior est, constans quinque chordis, ut ab A. ad E. et a C. ad G. et reliqua. In sex uero chordis existunt diapente cum tono, ut a C. ad a. et diapente cum semitonio, ut ab e. in c.  Denique diapason in octo  existit, ut ab A. in a. et a B. in [Figure: [Notation] 2Kb] et a C. in c. et cetera. Dicitur autem diatessaron, quasi de quatuor, sicut diapente quasi de quinque, quia tot chordas includunt. Diapason autem  quasi de omnibus, eo quod  omnes modos  uocum includat.



De nouem modis uocum.

(Hi sunt nouem modi uocum, quorum  uirgilius uocat septem discrimina uocum. Nam diapente cum tono, et diapason diapente cum semitonio antiqui non assumpserunt. Sed nostra eos consuetudo  in tantum arripuit, ut non sine magno sui dispendio ipsos amittere possit. Addunt quoque moderni his modis unisonum, ponentes illum primum, et uocantes abusiue modum, sicut grammatici nominatiuum casum, et ipsi tamen  computantes tantum nouem modos uocum, quia intermittunt diapason ob rarissimum in cantu eius usum.



De consideratione numerorum.


Porro nunc paulisper digrediamur ad numerorum considerationem, et mensure manifestandam et enucleandam rationem, ut et lectori proportiones, et naturam  minus intelligenti satisfaciat, et sermo in posterum planius et euidentius procedat. In arithmetica igitur sepe sepius legitur dupla duplex proportio, sesquialtera, sesquitertia, sesquioctaua.



De proportionibus dupla, sesquialtera et sesquitertia.

Proportio autem est similitudo, qua numeri se ad inuicem habent. Dupla igitur proportio est, ubi maior numerus minorem bis in se habet, ut unitatem binarius, binarium quaternarius, ternarium senarius, quaternarium octonarius, quinarium denarius,  et sic in infinitum. Sesquialtera autem  est, ubi maior numerus minorem totum in se continet, et eius alteram partem; ut binarium ternarius, quaternarium senarius, senarium nouenarius, octonarium duodenarius, et cetera. Sesquitertia proportio est, ubi maior numerus minorem totum in se continet, et eius tertiam partem, ut ternarium quaternarius, senarium octonarius, nouenarium duodenarius, et cetera. Sesquioctaua etiam proportio est, ubi maior numerus minorem totum in se continet, et eius octauam partem, ut octonarium nouenarius. Hec de numeris sufficiant.



De eadem proportione in mensura considerata.

Eadem autem proportiones in mensura  considerantur. Est enim dupla  proportio, ubi maius spatium minus bis in se continet. Dupla itaque  proportio est exemplum  diapason , omnes enim eius species in duobus passibus fiunt. Sesquialtera uero  in mensura est proportio, ubi maius spatium minus in se continet, et eius alteram partem, et hoc est exemplar  diapente, cuius omnes species fiunt in tribus passibus. Item sesquitertia proportio est in mensura, ubi maius interuallum continet minus in se , et eius tertiam partem, sicut dictum est  in quaternario et denario : et hec est forma diatessaron, cuius omnes quaterno  fiunt passu. Identidem sesquioctaua proportio est in mensura, cuius maior intercapedo  minorem totam in se continet, et eius octauam partem, que fit, sicut dictum est, in  octo et nouem. Hec etiam forma est toni, cuius omnes, ut ita dicam, species nouenario fiunt passu: unde uerius et rectius epogdous dicitur quam tonus; hoc enim nomen habet proportionaliter, eo quod sit super octo. Tonus autem dicitur a tonando, id est a sonando. Ea igitur proportione, qua quisque maior numerus uel maior intercapedo minorem superat, uel  superatur a maiore, eadem cuiuslibet dicte uocis  prior sonus superat posteriorem, uel posterior superatur a maiore  in grauitate. Et reuera proportionalis prerogatiua grauitatis commendata est nobis, mature auctoritas  grauitatis, et decore probitas honestatis, que semper prehabenda est leuitati garrulitatis, et lasciuie exsultationis.  Hec autem, que de numeris dicimus , interiori oculo contemplanda sunt, que uero de mensura, etiam exteriori oculo uideri possunt, sicut in monochordo patet. Rectissime igitur dicimus  uoces et uocum modos naturales : quibus creatrix natura, que omnia formauit,  in numero, pondere et mensura talia substrauit, uel impressit exemplaria. Nunc ad rem redeamus, quamuis a re non longe digressi fuerimus.



De diuisione monochordi.

Monochordum itaque priusquam  sicut superius prescriptum est, dimensum atque consummatum fuerit, diuiditur in quatuor tetrachorda, id est in tetrachordum grauium, in tetrachordum finalium, in tetrachordum superiorum, in tetrachordum excellentium.



De tetrachordis.

Tetrachordum autem est spatium, quod continet quatuor chordas regulariter dimensas . Tetrachordum grauium ideo dicitur, quia graues uoces ibi sonant. Tetrachordum finalium ideo ,  quia omnis regularis cantus ibi finitur. Tetrachordum superiorum ideo dicitur, quia superiores uoces ibi sonant. Tetrachordum excellentium ideo dicitur, quia excellentiores uoces ibi sonant.



Quomodo constent tetrachorda.

Primum autem tetrachordum constat ex tono, et semitonio et tono, et fit ab A. graui usque in D. graue. Secundum tetrachordum  constat ex tono, et semitonio et tono, et fit a D. graui usque in C.  graue. Tertium tetrachordum constat  ex tono, et semitonio et tono, et fit ab a. acuto usque in d. acutum. Quartum tetrachordum  constat ex tono, et semitonio et tono, et fit a d. acuto usque in g. acutum. In hac diuisione quatuor tetrachordorum remanent tres toni, primus  inter . et inter A. graue; secundus inter G graue et a. acutum; tertius inter g. acutum et  aa. duplex. His ab initio  quatuor tetrachordis interseruntur duo tetrachorda, que uocantur synemmena, id est coniuncta; unum constat ex tono et semitonio et tono, et fit a . usque in G. graue. Alterum constat  ex tono et semitonio et tono, et fit a G. graui usque in c. acutum. Horum duorum tetrachordorum illud, quod est in acutis, in communi usu habetur et frequentatur; quod uero in grauibus  minus necessarium  uidetur, et contenditur, ut uidetur ,  id  in nostro cantu, quem Gregorianum nos uocamus , uitari nullo modo potest, ut in responsorio graduali: In sole posuit; et in aliis  que huiusmodi symphonia canuntur, et in ceteris  perpluribus: alioquin aut cantus ex magna parte mutabitur, aut non certo finali  finietur, aut omnino intermittetur. Et quia uoces in speciebus diapason eedem esse dicuntur, ideo nimirum nos non uidemus, si tetrachordum synemmeni in acutis inter G. et c. locum habet, quin etiam in grauibus inter . et C.  habere possit et debeat. Sciendum tamen quod hec duo tetrachorda, quamuis non sint regularia , tamen nimium sunt usitata. Quidam  musici non ponunt tetrachordum synemmeni, sed tantumunam chordam,  et uocant eam molem . Sed raro mutantur uoces in una chorda, quin potius permeant  totum tetrachordum, uel eo  amplius.



De quatuor tetrachordis aliis.

[  Sunt preterea quatuor tetrachorda a predictis nomine et situ differentia: uocantur enim hypaton, meson, diezeugmenon, hyperboleon, et habent in suo fine semitonium. Illa uero in medio duorum tonorum. Horum dispositio ab acutis incepta, planissima fit. Igitur tetrachordum hyperboleon fit ab aa duplici usque in e. diezeugmenon, ab  f. in [Figure: [Notation] 2Kb] meson, ab a. in E. hypaton, ab E. in B. In distributione horum tetrachordorum remanent tres toni a [Figure: [Notation] 2Kb] acuto usque in a. acutum, et a B. graui usque in A. graue, scilicet proslambanomenos, id est acquisitus,  quem Ptolomeus rex Aegypti ad quatuordecim uoces, quas solas antiquiores habuisse dicuntur, addidisse refertur, et ille quoque, quem moderni adiecerunt. Differunt igitur et in hoc a prefatis quatuor regularibus tetrachordis, quod e. et E. habent coniunctionem« paramese uero disiunctionem; illa autem habent d. et D. coniunctionem, mese uero disiunctionem.]

Regularium autem  primum est tetrachordum grauium, non solum numero et positione, sed etiam priuilegii dignitate , ut etiam hoc modo admoneamur contemnere puerilem leuitatem garrulitatis, et adamare uirilem dignitatem grauitatis.  est enim principium fons et origo trium ceterorum. Nam gignit tetrachordum finalium dimensionis proportione sesquitertia; tetrachordum  uero superiorum dupla; ipsa uero nata procreant tetrachordum excellentium generatione uicaria, prius quidem  dupla, sequens uero  sesquitertia. Et hec est tam naturalis genitura, ut prima primam , secunda secundam, tertia tertiam, quarta  procreat quartam, ea qua diximus mensura: hec, inquam, est inuiolabilis procreatarum forma chordarum secundum rationem dictarum proportionum, et hoc est exemplar dicendarum specierum trium symphoniarum.  Sunt enim inter supradictos modos uocum tres, qui  dicuntur symphonie, propter suaues uocum copulationes, id est, diatessaron, diapente, diapason.



De speciebus diatessaron.

Sane diatessaron habet bis quatuor principales species, quatuor in grauibus, quatuor in acutis, duas primas, duas secundas, duas tertias, duas quartas, que supradicto queque suo quasi imprimuntur exemplari sesquitertio . Nam prima  primis  secunda secundis, tertia tertiis, quarta quartis, duobus grauium et finalium constat  chordis, et fit prima ab A. in d. , secunda a B. in E. tertia a C. in F. quarta a D. in G. Eodem modo altera prima eius species prima primis, altera secunda secundis, altera tertia  tertiis, altera quarta quartis superiorem et excellentium duabus constat chordis, fitque prima ab a. in d. secunda a [Figure: [Notation] 2Kb] in e. tertia a c. in f. quarta a d. in g.



De speciebus diapente.

Diapente uero habet tantum quatuor principales species, que non minus naturaliter fiunt habentes formam queque sua sesquialtera . Nam eodem modo prima primis, secunda secundis, tertia tertiis, quarta quartis finalium et superiorum duabus constat chordis, et fit prima a D. in a. secunda ab E. in [Figure: [Notation] 2Kb] tertia ab F. in c. quarta a G. in d. 



De speciebus diapason.

Porro diapason sicut  diatessaron habet bis quatuor principales species, duas primas, duas secundas, duas tertias, duas quartas, que habent formam queque suam proportionem duplam. Ille tamen species superiores  constant  chordis uel uocibus: iste uero species  constant  speciebus compositis . Nam prima species diapason constat ex prima  diatessaron, et ex prima specie diapente, et fit ab A. graui usque in a. acutum, et habet medium terminum  D. quod etiam finale est proti. Secunda species diapason constat ex duabus secundis speciebus, id est, ex secunda specie diatessaron, et ex secunda specie diapente, et fit a graui B.  in [Figure: [Notation] 2Kb] acutum, et habet medium terminum E. graue, quod etiam finale est deuteri. Tertia species diapason constat ex duabus tertiis speciebus, id est ex tertia specie diatessaron, et ex tertia specie diapente, et fit a C graui usque in c. acutum, et habet medium terminum F. quod etiam finale est triti. Quarta species diapason constat ex duabus quartis speciebus, id est, ex quarta specie diatessaron, et ex quarta specie diapente, et fit a D. graui usque in d. acutum, et habet medium terminum G. quod etiam finale est tetrardi. Altera uero prima species diapason constat  ex duabus primis speciebus, id est, ex prima specie diapente, et  altera prima specie diatessaron, et fit a D. graui usque in d. acutum, et habet medium terminum a. acutum. Altera secunda species diapason constat ex duabus secundis speciebus, id est, ex secunda specie diapente, et ex altera secunda specie diatessaron, et fit a E. graui in e. acutum, et habet medium terminum in [Figure: [Notation] 2Kb] acutum. Altera quarta  species diapason constat ex duabus tertiis speciebus, et  ex tertia specie diapente, et ex altera tertia specie diatessaron, et fit ab F. graui in f. acutum, et habet medium terminum e.  acutum. Altera quarta species diapason constat ex duabus quartis speciebus, id est ex quarta specie diapente, et ex altera quarta specie diatessaron, et fit a G.  graui in g. acutum, et habet medium terminum d. acutum. In hac distributione  specierum diapason remanent duo toni, unus inter . et A. graue alter in g. acutum et aa duplex. Dicimus  ubique principales, sed tamen id cum differentia intelligendum est.



Quod grauiores sint principaliores.

Graues enim dicuntur principales ut antiquiores, acute  principales ut iuniores; ille ut matrices, iste uero ut obstetrices. Denique ut dicitur solemnitas solemnitatum, ut cantica canticorum; ita ille dici possunt principales principalium, iste uero ultime uel postreme principalium. Notandum autem quod in constitutione specierum non ita recte octo  species sicut bis quatuor species possumus dicere, quod hic  qui hec diligenter legit, potest intelligere.



De constitutione quatuor troporum.

Ex his itaque trium symphoniarum speciebus constituuntur quatuor tropi. Tropus autem dicitur a Greco tropos, quod interpretatur conuersus uel conuersio, eo quod  tropus conuertat se a ceteris tropis ad suas regulas, et ad proprias figuras uel modos . Guido autem uocat eos modos, et constituit illos quatuor inde, unde nos species constituimus, informatque per eos, sicut nos per species, quatuor tropos uidelicet protum, deuterum, tritum, tetrardum.



De proto.

 Protus autem, id est primus, constituitur ex omnibus primis; deuterus, id est secundus, ex omnibus secundis; tritus, id est tertius, ex omnibus tertiis; tetrardus, id est quartus, ex omnibus quartis, quos ideo grecis nuncupationibus nos nominamus, quia eos ita uocat generalis usus, et quia Greci forsitan diligentius regulis inherent naturalibus. Protus itaque constat ex duabus primis speciebus diatessaron, et prima specie diapente, et duabus primis diapason. Huius exemplum habemus antiph. Domine non est alius, que in letaniis scripta inuenitur. Incipitur enim in A. graui et permeat  usque ad  d. acutum: que due chorde omnes primas species includunt.



De deutero.


Item due secunde species diatessaron, et secunda diapente, et secunda  diapason informant deuterum, cuius exemplum satis reperiri potest.



De trito.

Tritum uero due tertie species diatessaron, et tertia diapente, dueque tertie diapason consummant, ut antiph. O Christi pietas, sicut diligens inquisitor inueniet.



De tetrardo.

Tetrardus quoque constat ex duabus quartis speciebus diatessaron, et quarta diapente, et duabus quartis diapason, cuius exemplum ad presens habemus R\. Audi, fili mi, quod  ascendit et descendit per omnes quartas species, et ultra. Et hec quidem   constitutio quatuor troporum, uel modorum. Ista uero est diuisio 



De diuisione proti.

Coniuncta prima specie diapente cum prima diatessaron, que est in grauibus, et confecta prima specie diapason, constituitur prior, ut ita dicam, protus. Item eadem specie diapente iuncta cum altera prima specie diatessaron, et confecta altera prima specie diapason, constituitur, ut ita dicam, alter protus. Inde sunt illa nomina, que dicuntur autenticus  protus, et plaga proti.



De diuisione deuteri.

Eodem modo secunda specie diapente coniuncta cum secunda specie diatessaron, que constat in grauibus, et composita secunda specie diapason, generatur   prior deuterus. Item eadem secunda specie diapente iuncta cum altera secunda specie diatessaron, et formata altera secunda specie diapason, constituitur  alter deuterus. Et hec  sunt nomina, quibus dicitur  deuterus, et plaga deuteri.



De diuisione triti.

Similiter tertia figura  diapente adiuncta cum tertia specie diatessaron, que in grauibus est, et composita tertia specie diapason, consummatur, ut ita dicam,  tritus. Item eadem tertia specie diapente cum altera tertia specie diatessaron iuncta, et confecta altera tertia specie diapason, constituitur, ut ita dicam, alter tritus. Inde solet dici autenticus  tritus, et plaga triti.



De diuisione tetrardi.


Simili modo quarta specie diapente coniuncta cum quarta specie diatessaron, et composita quarta specie diapason, nascitur , ut ita dicam, prior tetrardus. Item eadem specie quarta diapente iuncta cum altera quarta specie diatessaron, et inde nata altera quarta specie diapason, gignitur, ut ita dicam, alter tetrardus. Inde sunt nomina autenticus  tetrardus, et plaga tetrardi. Autenticus  autem dicitur quasi magister et prelatus, quia sumpsit nomen ab auctoritate. Plaga  uero a Greco est ut aiunt, et dicitur  discipulus et collateralis uel subiugalis.



Hanc diuisionem non esse recentem.

Nec hec recens est diuisio, sed antiqua; uetus  non noua. Legimus namque in ueteribus gentilium auctoribus pro proto et plaga  eius dorius, hypodorius, pro deutero et discipulo  eius phrygius, hypophrygius: pro trito et collaterali eius  lydius, hypolydius: pro tetrardo et subiugali eius mixolydius hypomixolydius. Hucusque diuino auxilio processimus per omnia fere sententiis innisi naturalibus. Nunc autem in dicendis cum usum secuti fuerimus , nisi caute agamus, contrarii nobis erimus.



De diuisione troporum naturales regulas non seruasse.

In diuisione etenim troporum uel modorum non  adeo quidem  naturales regulas  seruauerunt, imo multum usui indulserunt, et secundum ipsum  regulas, quas nec uitare possumus nec debemus, contexuerunt. Sunt autem tropi uel modi , quos nos abusiue nuncupamus , ut quidam dicunt, tonos. Sed cum tonus a tonando, id est sonando, dicatur, quam commode epogdoo  adscribitur, tam conuenienter tropo uel modo tribuitur. In eo  autem plus peccauit usus, quod sicut a proto et plaga eius confecit primum et secundum, ita a deutero et eius discipulo tertium et quartum; a trito quoque et eius collaterali quintum et sextum; a tetrardo uero et eius subiugali confudit septimum et octauum. Que quia tantum inualuit  abusio, incedat hic nostra quoque sententia capite uerso. uerumtamen nunc ad superiora reuertamur, et quia aliud non possumus, usui fauentes ad ipsum stabiliendum et confirmandum rationes inuenire nitamur, ostendentes adiutorio diuino, ob quam causam naturales in eisdem  tonis  transposuerit constitutiones. Graues igitur  naturalis proportione prelationis  cum suis censoribus  secundum supradictam rationem principalem locum obtinere ; nemo  est, qui  abnegat, nemo , qui aliud affirmare possit. Acute autem  cum suis socialibus sonoritatis et intensionis altitudinem preripuerunt , et  in tali sublimitate primarium locum possederunt, quantoque sunt remotiores, tanto in hoc tali prioratu existunt excellentiores, quod demonstrant nomina eorum  quibus uocantur superiores et excellentes . Que nomina non esse recentia, non esse noua, probant ea , que Betio teste habent greca uocabula, trite hyperboleon, paranete hyperboleon, nete hyperboleon. Ob huiusmodi eleuationis sublimitatem, et eius opposite dispositionis  remissionem, consuetudo ab acutis transtulit intimatum ,  a grauibus autem principatum. Hec itaque causa est, et ratio, ob quam in acutis autenticos , plagas   uero in grauibus constituunt omnes latini musici, haud scimus, an greci. Assentiamus ergo et nos, et quamuis sufficere posset, quod superius eos naturaliter constituerimus, tamen et hic ipsos usualiter quanto breuius potuerimus, constituamus.



De primo tono.

Primus igitur tonus uel tropus, siue modus uersatur regulari cursu inter D. et d. utpote in suis speciebus, et ex licentia assumit utramque  chordam, uel uocem, cuius formula hec est: Eius seculorum amen incipit in a. cantus uero  in C. ut antiphona Arguebat. sepius autem in D. que est eius finalis, ut antiph. Ecce nomen Domini, et Euge, serue bone, et Columna est, et Domine Dominus noster. In E. sed raro, ut R\. ueniens a Libano,  . In F. quoque, ut Biduo uiuens. et Aue Maria. et Apertis thesauris, Domine si hic. ! In G. ut ant. Secundum magnam, ut R\. uidi Ierusalem. In a. quoque, ut ant. Beati mundo. Est etiam, quando idem tropus incipit in A. graui, ut ant. Domine non est al. ; hoc tamen rarissime fit, tunc uidelicet, cum indifferens est, habens diatessaron superius, sicut inferius.
[Figure: [Chart] 7Kb]


De secundo.


Secundus subiugalis  eius, habet eamdem finalem, quam  magister, id est,  D. graue, uersaturque inter A. et a. id est, in sua diapason, et assumit utrinque uocem. Hec autem est formula eius:  ipsius seculorum amen incipit in F.  cantus uero in . sed raro ut R\. Educ de carcere, Natus ante secula. In A. ut offert. Ad te, Domine, leuaui. In C.  ut ant. Nonne cor nostrum.  In D.  ut ant. Ecce in nubibus. In E. quamuis raro, ut R\. Ego te. . In F. ut ant. Quem uidistis. Reperitur etiam inchoare in B. inferioris synemmeni,  ut Grad. Saluum fac seruum.
[Figure: [Chart] 7Kb]


De tertio.

Tertius modus finitur in E. graui, proceditque regulariter ad e. acutum, scilicet per duas  species assumens utrinque chordam: cuius formula hec est . Eius seculorum amen  incipit in C. , cantus uero   in E. ut ant. Quando natus es. In F. ut Introit. Nunc scio uere. In G. ut ant. Fac benigne. In c. ut ant. uiuo ego, et Unum opus feci.
[Figure: [Chart] 7Kb]


De quarto.

Quartus autem plagis eius  eamdem habet finalem, curritque regulariter inter B. et [Figure: [Notation] 5Kb] , assumens utrinque chordam, tangensque  persepe utrumque B. [Figure: [Notation] 5Kb] .  synemmeni. Formula autem eius hec est. Eius seculorum amen  incipit in a. sicut primi , cantus uero in C. ut antiph. Hodie natus est. In D. ut antiph. Benedicta tu. In e. , ut ant. Gaude, Maria. In F.  ut ant. Ecce merces. In G. ut ant. O mors. In a. sed raro, ut ant. Nisi diligenter.
[Figure: [Chart] 7Kb]


De quinto.


Quinti finalis est F. inde ascendamus  ad f. inter quas continentur eius species, quin assumit utrinque uocem, cuius formula est. . Huius seculorum amen  incipit in C.  sicut tertii, cantus uero in F. ut ant. Adhuc multa. ut ant. Haurietis. In G.  Raro uero in a.  ut ant. Exsultabunt omnia. In c. ut ant. Eleuamini porte eternales, et ant. Ecce iam ueniet.
[Figure: [Chart] 6Kb]


De sexto.


Sextus uero discipulus eius eamdem habet finalem, uaditque regulariter a C. in c. per suas species, et hic assumit utrinque chordam, cuius formula hec est, . Eius seculorum amen  incipit in a. ut primi et quarti; cantus autem in C. graue. ut antiph. uox  exsultationis. In D. ut antiph. Si ego uerus. In F. ut ant. O admirabile. In G. raro, ut ant. Nesciens mater. Rarius uero in b. synemmeni superioris, ut Com. Redime me. Inuenitur quoque incipere in B. inferioris synemmeni, ut antiph. Adorna thalamum; que inchoatio rarissima est, et a multis uitatur, presertim ad  hoc synemmenon a plerisque uitari satagatur.
[Figure: [Chart] 7Kb]


De septimo.


Septimus modus terminatur in G. proceditque inde in g. suam diapason, et assumit chordam utrinque, cuius formula . Eius seculorum amen  incipit in d. cantus uero in G. ut antiph. Assumpta est. In a. ut antiph. Ipse preibit, et R\. Elisabeth. In [Figure: [Notation] 1Kb] . ut ant. Cum angelis. In c. ut ant. Benedicta filia. In d. ut ant. Agathes letissima.
[Figure: [Chart] 7Kb]


De octauo.


Octauus collateralis eius eadem finali terminatur, uersaturque inter D. et d. sicut in suis speciebus, accipiens  tonum utrinque. Formula . Eius seculorum amen incipit in c. sicut tertii et quinti, cantus uero in C. ut ant. Iustorum anime  ant. Stabunt iusti. In D. ut ant. Dixit Dominus mulieri. In E. ut R\. Iste  est, qui ante Deum. Et Hodie Maria. In F. ut ant. Gloria in excelsis. In G. ut ant. Aduenerunt nobis. In a. ut ant. Apertum est. In c. ut ant. Aquam quam ego. In d. ut ant. Tu es qui uenturus, ut ant. undecim discipuli. Inchoat etiam aliquando in b. synemmeni superioris, ut uers. offert. Notas mihi fecisti.
[Figure: [Chart] 7Kb]

 Cum igitur unusquisque troporum ad regularem cursum in superioribus suis uocem unam accipiunt , primus, secundus, tertius et octauus inueniuntur aliquando assumere duas, et facere decachordum, quod constat tribus tetrachordis. Horum exempla scripta  sunt.  R\. Hec est Ierusalem, et R\. Platee tue: et R\. Filie Ierusalem.
[Figure: [Chart] 7Kb]


Decachordum secundi et exempla eius.


 R\. uirtute magna. R\. Peccaui super.
[Figure: [Chart] 7Kb]


Decachordum octaui et exempla eius.


 R\. Ecce radix Iesse. Et R\. Pretiosus confessor Domini. Et R\. Orauit Iacob. et R\. Nuntiauerunt Iacob.
[Figure: [Chart] 8Kb]

 Non folum hec, sed et alia exempla diligens inquisitor reperire potest, maxime in difficiliori cantu. In quinto et sexto et septimo  non inuenimus  tetrachordum  Quoniam autem non solum he diuersitates uel uarietates, sed etiam alie non modice in cantu patent, que in troporum errorem mittant  cantorem, ut ignoret, quis cui attribuatur, opere pretium duximus audere  regulas, quibus autenticos a subiugalibus uel communibus  euidenter segregemus.



Generales regule autentici cantus.

Quicunque igitur cantus diatessaron habet superius ipso  diapente, si descendat etiam usque ad duodecimam chordam, D. uidelicet ab aa uel citra in qualibet subsistat, dum tantum  ad finalem regulariter  perueniat. Similiter qui duas chordas supra diapente, utputa [Figure: [Notation] 1Kb] uel c. et  infra unam uel nullam habet. Item qui supra unam et infra diapente nullam; omnis huiusmodi cantus  sine contradictione autentico tribuetur, dum tantum  regulariter terminetur.



Generalis regula plagalis cantus.

Qui autem habet diatessaron inferius, id est grauibus, si ascendat a ad decimam  siue descendat ad decimam citraue, in qualibet remaneat, dum tantum  ad finalem secundum regulas accedat. Similiter qui duas uoces infra diapente, et unam uel nullam supra citraue  ubilibet subsistat. Item qui infra  unam, et supra diapente nullam habet, citraue in qualibet subsistat. Identidem, qui nullam infra habet, nec ad diapente pleniter ascendit. Uniuersus talis cantus ad subiugalem referendus est, si tamen regulariter finiatur.



Generalis regula communis cantus.


Communis uero cantus est, qui inter  diapente eam pleniter attingens uersatur, nec utrolibet euagatur. Similiter qui supra et infra unam uocem equaliter accipit. Item qui utrinque duas equaliter assumit. Illud autem in communi cantu obseruatur, ut ei tropo  tribuatur,  . 




CIRCA ANNUM DOMINI MCXIX
HUGO DE SANCTA MARIA FLORIACENSIS MONACHUS





NOTITIA HISTORICA ET LITTERARIA


Hugues de Sainte-Marie, ainsi appelé du nom d'un uillage appartenant à son père  , où était une église dédiée à la sainte uierge, embrassa la uie monastique dans l'abbaye de Saint-Benoît-sur-Loire, et s'y rendit célèbre par son sauoir, uers la fin du XIc siècle. C'est presque tout ce que nous sauons de la uie et des actions de cet auteur, qui ne nous est connu que par son nom, sa profession et ses écrits. Le plus considérable de tous par la solidité et l'exactitude est son Traité de la puissance royale et de la dignité sacerdotale, que Baluze a imprimé dans le recueil des anciens monuments  . Hugues l'adressa à Henri Ier, roi d'Angleterre, par un prologue ou préface qu'il mit à la tète. Le dessein de l'auteur est d'apaiser les disputes qui diuisaient les deux puissances, et de combattre l'erreur de ceux qui, croyant sauoir ce qu'ils ignoraient, renuerseint l'ordre de Dieu. Ce que notre auteur appelle erreur auec raison, et ce qu'il entreprend de combattre, est le sentiment de ceux qui prétendaient que la puissance temporelle n'a point été étabile de Dieu, mais par les hommes, et qui en conséquence mettaient la dignité sacerdotale au-dessus de la royale, quoiqu'elle  lui doiue être soumise, non en dignité, mais par l'ordre de Dieu  . Hugues se flatte qu'apres qu'il aura dissipé les nuages de cette erreur, on se rendra peut-être à la uérité et aux dogmes qu'il appelle diuins  : diuinis dogmatibus acquiescent. Il traite de sacriléges et de pharisiens les partisans de l'erreur qu'il entreprend de réfuter: ce sont des furieux qui, ne cherchant qu'à satisfaire leur fureur, renuersent l'ordre établi par Dieu même, et entretiennent entre les puissances des diuisions qui mettent le trouble dans l'Eglise que Iésus-Christ a rachetée de son sang. Quel nom notre auteur donnerait-il auiourd'hui, s'il uiuait, à ceux qui, non contents de renuerser l'ordre de Dieu, en auançant que la puissance temporelle uient des hommes et non de Dieu, détruisent encore la puissance ecclésiastique; et qui, aussi ignorants qu'ils sont impies, attribuent aux uandales  la distinction des deux puissances? La raison qui engagea Hugues à dédier son traité au roi d'Angleterre, était pour lui donner plus de poids et d'autorité; et il suiuait en cela, dit-il, l'exemple des sauants, qui auaient autrefois coutume de présenter leurs ouurages aux rois uersés dans les lettres. Il prie sa maiesté de l'examiner auec des gens sages, pour découurir tout ce qui méritait d'être corrigé. Pour ce qui est de ces téméraires qui renuersent l'ordre des choses, il préuoit que son ouurage ne sera point de leur goût, tant à cause du style qui leur paraîtra grossier, que parce qu'il combat leur sentiment: car, hélas! dit-il, les aueugles de ceur se plaisent pour l'ordinaire dans leur aueuglement et leur témérité! Nam cecis corde plerumque sua, proh dolor! cecitas atque temeritas placet. Il les exhorte cependant à ne point s'offenser de son style, et à préférer dans son discours la uérité à l'éloquence: Malint ueros quam disertos audire sermones.

Du reste, il sait qu'il y a plus de sûreté à entendre la uérité qu'à l'annoncer soi-même: Tutius ueritas auditur quam predicatur; c'est pourquoi il prie les éuêques et les autres prélats de l'Eglise, qui liront son liure, de ne point croire qu'ii ait la présomption et la témérité de uouloir les enseigner, eux qui sont assis dans des chaires, et instruits des secrets de la diuine philosophie. Ce que nous uenons de rapporter du prologue d'Hugues de Fleuri, ne peut que donner une idée très-auantageuse du Traité de la puissance royale et de la dignité sacerdotale; il est diuisé en deux liures. Dans le premier, après auoir établi , par l'autorité de l'Apôtre, que tout pouuoir uient de Dieu; qu'un roi est dans son royaume ce qu'est la tête dans le corps humain , qu'il est l'image de Dieu le Père , comme l'éuêque est celle de Iésus-Christ, il explique fort au long en quoi consiste le deuoir d'un uéritable roi . Il doit employer son ministère à tirer ses suiets de l'erreur, et à les ramener dans les uoies de l'équité et de la iustice, en quoi il peut être très-utile à l'Eglise. Notre auteur remarque, d'après un Père de l'Eglise, dont il emploie les paroles sans citer la source, que Dieu donne souuent aux peuples des rois pour les gouuerner tels qu'ils les méritent  , et qu'il y a quelquefois une si grande connexion entre les mérites des suiets et des personnes qui les gouuernent, que la uie des suiets deuient plus déréglée par la faute de celui qui les conduit; et que le prince change de uie par le mérite de ses suiets. Un bon roi est un don de la miséricorde de Dieu, et un mauuais est donné par un effet de sa colère; selon qu'il est écrit: Ie uous donnerai un roi dans ma fureur; et ailleurs: Il fait régner l'homme hypocrite à cause des péchés du peuple. Mais quels que soient les rois et les princes, il faut les souffrir, et on ne doit iamais auoir la témérité de s'éleuer contre eux, en leur résistant. En suiuant le précepte de l'Apòtre, si nous étions sous la domination d'un prince païen, il faudrait l'honorer et souffrir patiemment tous les traitements qu'il pourrait nous faire. Il nous est ordonné de prier pour eux, et non de leur résister. C'est par la prière, et non par les armes, qu'il faut résister aux mauuais princes. Saint Ambroise n'opposa à la persécution de l'impératrice Iustine que les prières continuelles qu'il faisait à Dieu iour et nuit. C'est une témérité et un crime pour tout prélat de prendre les armes contre un roi ou un empereur. C'est se réuolter contre Dieu même, que de résister aux puissances. Quiconque meurt en portant les armes contre son prince, meurt, non comme un martyr, mais comme un uoleur qui subit la peine qu'il mérite. Mais ce n'est point à dire pour cela qu'on doiue obéir aux puissances, si elles commandaient de faire le mal. Si les disciples de Iésus-Christ doiuent aux princes l'obéissance dans les choses de ce monde, ils doiuent à Dieu leur innocence  . C'est pourquoi si un chrétien se trouuait dans la nécessité, ou de blesser l'innocence et la iustice, en obéissant aux puissances, ou de perdre la uie, en refusant de leur obéir, il doit préférer la mort à une uie périssable, qu'il ne peut conseruer qu'aux dépens de sa conscience et de la fidélité qu'il doit à Dieu  .

Le deuoir d'un bon roi est de gouuerner son peuple dans l'équité et la iustice , et de défendre l'Eglise de tout son pouuoir. Il doit ètre le défenseur du pupille, le protecteur de la ueuue et le père du pauure, afin de pouuoir dire à Dieu comme Iob: I'ai été l'eil de l'auengle, le pied du boiteux; i'examinais auec soin les affaires dont ie n'étais pas instruit. Il doit aimer de tout son ceur le Dieu tout-puissant, qui l'a choisi pour gouuerner des milliers d'hommes; et le peuple qui lui est confié, comme lui-même. Il est encore du deuoir d'un grand roi d'orner et d'embellir les eglises de son royaume, et de ueiller à ce que le culte de la religion s'y conserue religieusement, à l'exemple de Constantin et de plusieurs autres rois et princes. Il doit auoir les quatre uertus principales: la sobriété, qui lui fera éuiter la paresse, tant par rapport au corps que par rapport à l'esprit; la iustice, qui le fera chérir de Dieu et de tous les hommes sensés; la prudence, qui lui fera faire le discernement de ce qui est iuste et iniuste; la tempérance, qui l'empèchera de tomber dans aucun excès. Ce n'est point assez qu'il soit orné de uertus, il doit aussi ètre instruit de lettres, afin de pouuoir nourrir son esprit par la lecture des Liures saints, et s'instruire et se fortifier par les exemples des grands hommes anciens et modernes. Notre auteur propose aux rois la prière de Salomon, pour modèle de ce qu'ils doiuent demander à Dieu; et il y ioint différents textes tirés des liures de ce roi de Iérusalem,  pour leur seruir d'instruction. Il ueut que le prince corrige les meurs de ses suiets , en les exhortant et leur inspirant la crainte, et en leur donnant lui-même l'exemple du bien; qu'il ait de la considération pour les hommes uertueux et sages; qu'il recoiue comme des oracles de Dieu les auis qui lui sont donnes par de saints personnages; qu'il soit libéral, affable, tranquille, d'un esprit gai, urai dans ses paroles, modeste dans son rire, etc.; qu'il ait une langue sauante, une foi pure; qu'il ait en horreur la débauche, l'enuie, et la cupidité qui est la source de tous les maux; que ses ministres soient modestes, hommes de bon sens et de bons conseils, etc.

A l'égard des rois qui s'écartent de la uoie de Dieu, notre auteur dit sagement que pour les ramener, on doit employer des moyens qui soient tels, qu'on honore touiours en eux la maiesté royale, et que le péché cependant soit puni  , les rois n'étant point, par leur dignité et leur puissance, exempts de suiure les lois de l'Eglise, et dispensés de sa discipline, à laquelle ils sont soumis par la profession qu'ils font de la foi. Ainsi il faut les reprendre, non auec hauteur, mais caritablement, et auec les ménagements de la sagesse, caritatis affectu, sapienterque. Notre auteur parle ensuite  de la punition que Dieu exerce sur les rois et les princes qui désobéissent à ses commandements; il leur arriue ce qui arriua au premier homme aprè son péché. Aussitòt qu'il eut désobéi au commandement de son créateur, il éprouua en lui-même une réuolte de ses membres, et les mouuements de la concupiscence qui s'éleua contre sa uolonté. Les animaux, qui auaient été créés pour lui être soumis, secouèrent le ioug de son empire, et refusèrent de lui obéir. C'est ainsi qu'il arriue souuent que les suiets d'un roi rebelle à Dieu s'élèuent contre lui, lui tendent des embûches, et refusent l'obéissance qu'ils lui doiuent. Pour l'ordinaire même les princes préuaricateurs périssent misérablement.

Après auoir parlé de la puissance royale, ugues passe à la dignité sacerdotale , dont il relèue le ministère. L'éuêque a recu de Dieu et de Iésus-Christ le pouuoir d'ouurir et de fermer le ciel aux hommes. Les rois et les puissances lui soumettent leurs têtes, parce que, quoique les rois et les empereurs aient la souueraine autorité sur la terre, cependant ils sont liés par le lien de la foi: Quia licet rex uel imperator culmine potestatis sit preditus, nodo tamen fidei tenetur astrictus. L'éuêque doit être le sel de la terre par sa doctrine. Il est roi pour conduire le peuple; c'est un ange, parce qu'il annonce une bonne nouuelle; il est pasteur, parce qu'il nourrit les hommes de la parole de Dieu. En parlant des mauuais prélats , il se plaint de ce que cette dignité se donne plutôt à des ambitieux et à des ignorants, qu'au mérite, ce qui déshonore la religion et attire le mépris de la dignité sacerdotale. Il y en a quelques-uns d'eux, dit-il, qui déliurent du serment de fidélité qu'on doit à ses maîtres, ce qui est absurde. Il combat cet abus dans le chapitre suiuant, et blàme le zèle indiscret des pasteurs, qui font seruir la rigueur de la discipline à leur haine et à leurs passions, dans les iugements qu'ils prononcent, soit contre l'innocent, soit en faueur du coupable: il faut donc examiner sérieusement les causes, et exercer, après cet examen, la puissance de lier et de délier. L'éuêque doit bien prendre garde de ne pas auilir la doctrine qu'il prèche par la manière dont il uit: c'est l'auilir et la rendre méprisable, que de n'y pas conformer sa uie. Néanmoins, quelle que soit sa conduite, elle n'autorise point à mépriser sa personne et sa prédication. Ce serait mépriser Iésus-Christ. Les fidèles doiuent donc respecter non-seulement les éuèques, mais encore les prètres et les clercs; et quand même il y en aurait quelques-uns de répréhensibles, tous ne sont pas pour cela méprisables. D'ailleurs tous les hommes, tant qu'ils sont dans cette chair corruptible, sont suiets à faire des fautes. Mais Dieu, afin d'empêcher que les crimes ne se multipliassent par l'impunité, a établi des rois sur la terre pour les punir par des peines capables d'inspirer de la crainte aux hommes qui méprisent ses commandements. Ce serait une piété mal réglée, que de laisser le crime impuni, parce que ce serait le multiplier. Cependant les iuges doiuent se conduire auec beaucoup de discrétion, et pour cela ils doiuent être instruits, afin de discerner ce qui doit être puni, et ce qui mérite quelque indulgence. Ainsi les rois, les empereurs et les iuges ne font rien coatre le commandement qui defend de tuer, soit lorsqu'ils condamnent des criminels à mort, soit lorsqu'ils font la guerre pour de iustes raisons.

Comme les rois sont établis de Dieu sur la terre pour la punition des méchants, de même les éuêques le sont dans l'Eglise pour exercer la puissance qu'ils ont recue à l'égard des pécheurs. Il en est que l'éuêque doit, selon la nature de la faute, séparer du corps et du sang de Iésus-Christ, et leur imposer une pénitence qu'ils accomplissent, pour être réconciliés et réunis à la société des fidèles. Il est obligé, par le deuoir de sa charge, d'instruire les uns, de corriger les autres, d'en excommunier d'autres. Quelquefois il dffère de reprendre, soit pour attendre un temps plus fauorable, soit par la crainte que celui qu'il reprendrait n'en deuint plus mauuais.

uoilà une partie des maximes que notre auteur établit par l'autorité de l'Ecriture et des Pères, dans son premier liure, où il fait uoir que toute puissance uient de Dieu, et que c'est détruire l'ordre établi par Dieu même, que de résister aux puissances. Comme il relèue la puissance temporelle dans cet écrit, il semble qu'il ait uoulu préuenir une obiection qu'on pourrait lui faire là-dessus, et se iustifier par les paroles suiuantes: Ie ne prétends point, dit-il, établir qu'il soit permis à aucun roi ou à aucun empereur de faire quelque chose contre les commandements de Dieu et les saints canons; mais ie dis que comme un bon chrétien ne doit point obéir aux lois des rois lorsqu'elles sont contraires à celle de Dieu, ainsi on fait mal lorsqu'on n'obéit point à ce qu'ils ont sagement établi. Car, comme dit saint Augustin, la paix de toutes choses consiste dans la tranquillité de l'ordre.

Hugues  , après auoir prouué solidement, dans l'écrit dont nous uenons de rendre compte, que toute puissance uient de Dieu, enterprit de faire uoir, par un second, que Dieu a établi et placé deux puissances dans son Eglise, la royale et la sacerdotale; l'union et le concours de ces deux puissances étant nécessaires pour assurer la paix et la tranquillité. Ce sont deux ailes par le moyen desquelles l'Eglise s'élèue iusqu'au ciel; c'est par les pieux soins de ces deux puissances qu'elle s'est étendue depuis une mer iusqu'a l'autre. Pour prouuer ce qu'il auance, il remonte iusqu'à Moise, puis il cite Iosué, Samuel, Dauid, Salomon, etc., comme des rois qui ont trauaillé, de concert auec les prophètes, pour l'établissement de l'Eglise. Il donne le nom d'Eglise à la Synagogue, parce que ce qui arriuait alors était la figure de ce qui est arriué depuis à l'Eglise établie par le sang de Iésus-Christ, dans laquelle les prêtres tiennent le rang que les prophètes auaient dans la Synagogue. L'Ancien Testament a précédé le Nouueau, comme une figure et une ombre qui a éte dissipée  par la lumière de l'Euangile. Dieu qui enuoyait les prophètes sous l'ancienne loi, a enuoye son Fils qui en a établi une nouuelle, en répandant son sang pour racheter les hommes de la mort éternelle, et les déliurer de la captiuité. Ses disciples, auxquels on a donné le nom d'apotres, ont préché cette nouuelle alliance par tout l'uniuers, et ont fondé l'Eglise sur Iêsus-Christ, la pierre angulaire, en qui les deux peuples, les Iuifs et les gentils, ont été réunis pour n'en faire qu'un. L'Eglise s'est établie au milieu des persécutions qu'elle a essuyées de la part des empereurs païens, pendant l'espace de trois cents ans, iusqu'à la conuersion de Constantin, qui fit fermer les temples des idoles et bàtir des églises. Hugues parle à ce suiet d'une manière conforme aux préiugés de son siècle, des biens et des honneurs que cet empereur accorda à l'Eglise de Rome. Mais quelles que soient les prérogatiues par lesquelles les empereurs ont releué la dignité épiscopale, les éuêques en ont recu une bien plus glorieuse de Iésus-Christ, par le pouuoir qu'il leur a accordé d'ouurir et de fermer le ciel, pouuoir auquel les princes eux-mêmes sont soumis.

Il est du deuoir des éuêques de reprendre les rois, lorsqu'ils s'écartent des uoies de la iustice, et de les y ramener, comme on le uoit par l'exemple de saint Ambroise, qui sépara de la communion et mit en pénitence le grand Théodose, tout empereur qu'il était. Cette séuérité à l'égard des princes est d'autant plus nécessaire, que leur exemple est plus contagieux et plus capable d'entraîner le peuple. Aucun catholique ne peut refuser de se soumettre aux lois de l'Eglise, et il doit obéir au prêtre qui lui donne des auis salutaires. Notre auteur insiste beaucoup sur l'obéissance due aux éuêques, successeurs et disciples des apôtres; ensuite il reuient à ce que les princes ont fait en faueur de l'Eglise, et aux seruices qu'ils lui ont rendus. Il compte parmi ces seruices le soin qu'ils ont pris de lui procurer de dignes pasteurs: il en cite des exemples. C'est pourquoi, dit-il, le grand pape saint Grégroire qui, par les fleurs de son éloquence, répand encore auiourd'hui la bonne odeur dans la sainte Eglise, ne refusa pas d'obéir à l'ordre de l'empereur Maurice, et consentit à son ordination. Auant lui, saint Ambroise auait accepté, par ordre de ualentinien, la prélature de l'Eglise de Milan. Saint Ouen et saint Eloi ont été de même éleués à l'épiscopat par le roi Dagobert, et placés l'un sur le siége de Rouen, l'autre sur celui de Noyon. Mais l'Eglise, uoulant s'opposer aux abus qu'on uit bientôt naître, et mettre une barrière à l'ambition de ceux qui, par le moyen de l'argent, obtenaient cette dignité des princes peu religieux, défendit, dans un concile d'ordonner un éuèque sans le consentement du métropolitain. Les papes Gélase, Célestin, Léon, s'éleuèrent contre un pareil abus, en faisant défense de reconnaître pour éuêque celui qui n'aurait pas été élu par le clergé. demandé par le peuple, et ordonné par les éuêques de la prouince.

Le roi doit trauailler à concilier les éuêques, lorsqu'il y a de la diuision entre eux. Cela fait partie des obligations des princes, au iugement de Hugues, qui cite plusieurs exemples pour le prouuer. ualentinien le Ieune assembla un concile, pour examiner les accusations formées par Bassus contre le pape Sixte, dans lequel celui-ci fut iustifié, et son accusateur condamné. Théodoric, roi d'Italie, prit connaissance de l'affaire qu'occasionna dans l'Eglise de Rome l'usurpation de l'archidiacre Laurent, qui uoulait s'emparer du siége, malgré l'élection canonique de Symmaque. A ces deux exemples, Hugues aioute ce que fit l'empereur Othon à l'égard d'Octauien. De là uient que tous les éuêques du royaume  sont soumis au roi comme un fils l'est à son père, en uertu de l'ordre établi de Dieu; afin qu'il n'y ait dans un état qu'un seul principe de gouuernement duquel tout dépend, et auquel tout se rapporte. Enfin il appartient au roi de connaître toutes les plaintes et les différends qui naissent dans ses Etats, d'examiner prudemment toutes choses, de corriger ce qui mérite de l'être, et d'établir la paix et le bon ordre. C'est pourquoi, dit-il, quelques-uns blâment Grégoire uII d'auoir été consacré sans en auoir préalablement obtenu la permission et l'agrément de l'empereur; ce qui causa tant de désordres, et fit répandre tant de sang. Et par malheur il ne se trouue personne qui discute auec précaution cette matière, qui l'examine prudemment, et qui en porte un iugement équitable. On blâme aussi, dit notre auteur, le décret par lequel le même Grégoire uII défend de receuoir de la main du roi ou de l'empereur l'inuestiture d'un éuêché ou d'une abbaye. La raison qu'il en donne, c'est qu'il y a eu de saints personnages qui ont recu l'inuestiture des princes; ce qu'ils n'auraient pas fait, s'ils auaient cru commettre en cela quelque faute; et Dieu n'aurait pas fait connaître leur sainteté par tant de miracles. Mais les princes du siècle, auxquels leur grandeur inspire de l'orgueil, se préualent souuent de leur rang pour faire le mal impunément; et, sous prétexte qu'ils ne sont soumis à aucune puissance, ils reiettent les sages auis des médecins spirituels, qui pourraient leur être salutaires. Ils n'en agiraient pas ainsi, s'ils craignaient Dieu et le feu qui est préparé au démon et à ceux qui l'imitent. Hugues s'excuse ici sur la liberté qu'il semble se donner de critiquer la conduite des personnes constituées en dignité, et se iustifie par l'exemple de saint Paul qui reprit saint Pierre. Reprenant ensuite sa matière, il cite le décret du pape Nicolas, qui prescrit ce qu'il faut obseruer dans l'élection du pape, et en particulier les égards qu'on y doit auoir pour l'empereur, conformément au précepte de saint Pierre: Subiecti estote omni humane creature, propter Deum, siue regi quasi precellenti, etc. Hugues ueut que chaque puissance conserue les prérogatiues qui lui sont attachées  ; que les éuêques imitent l'exemple que Iésus-Christ leur chef a donné; qu'on honore la puissance royale. Le roi, dit-il, doit être le défenseur de l'Eglise, c'est pourquoi il doit être respecté, non-seulement des prélats, mais de tous ceux sur lesquels il a autorité. Ce respect est dû au rang que Dieu lui a donné. On a tort d'obiecter qu'il y a peù de boas princes, et qu'il en est beaucoup de mauuais. C'est Dieu qui les place; il les souffre pour exercer ses élus. Nous deuons donc aussi les souffrir nous-mèmes, quelque iniustes qu'ils soient, non par crainte, mais par carité et par amour pour celui qui les a mis sur nos têtes: Toleremus malos caritate illius qui eos nobis equo iudicio pretulit atque preposuit. Legem quippe non implet nisi caritas. Mais il ne faut pas que le respect qui est dù aux puissances nous engage à leur obéir, lorsqu' elles nous font des commandements iniustes. Nous deuons alors leur répondre qu'il faut obéir à Dieu plutôt qu'aux hommes, sans craindre tous les mauuais traitements dont ils pourraient nous menacer  . Notre auteur, en finissant, fait mention d'un écrit qu'il auait déià composé sur le même suiet. Cet écrit n'est autre, comme il y a lieu de le croire, que la première partie du Traité des deux puissances. Nous nous sommes étendu dans l'extrait que nous uenons d'en donner, parce que l'importance de la matière nons a paru l'exiger. Nous sommes persuadé  que cet extrait ne déplaira pas au lecteur. Il y uerra auec plaisir que dans un siècle où la malheureuse diuision qui régnait entre les deux puissances causait tant de maux et tant de scandales, et faisait souuent auancer de part et d'autre tant de maximes fausses et dangereuses, il y auait cependant des gens sensés qui sauaient démêler le urai, et marcher entre les deux extrémités opposées. Le traité de Hugues en est une preuue. Cet écrit, dans sa brièueté, est très-propre à donner des idées iustes des puissances que Dieu a établies, de leurs droits, de leurs prérogatiues et de l'obéissance qui leur est due. Le sage et iudicieux auteur de ce traité établit tout ce qu'il auance sur l'autorité de l'Ecriture et des Pêres, surtout de saint Ambroise, de saint Augustin et de saint Grégoire, dans les écrits desquels on s'apercoit aisément qu'il était très-uersé. En puisant dans ces sources pures, qui lui étaient très-familières, et en suiuant des guides si éclairés, il a éuité les écueils où tant d'autres écriuains de ce temps sont tombés, les uns en attaquant la puissance ecclésiastique, les autres en attaquant la puissance séculière.

2o Un autre écrit de Hugues de Sainte-Marie, plus considérable pour le uolume, est son histoire ou sa chronique, intitulée Hugonis Floriacensis monachi chronicon. Elle est diuisée en six liures, dont le premier comprend un abrégé de l'histoire des Iuifs depuis Abraham iusqu'à Iésus-Christ. Hugues y traite des anciennes monarchies qui ont succédé les unes aux autres pendant ce long espace de temps, iusqu'à la mort de Iules César. Il fait connaitre les rois qui ont régné, et commence par Ninus roi des Assyriens; les grands hommes du paganisme y trouuent leur place; la fable n'y est pas négligée; mais il passe légèrement dessus, n'en parlant qu'autant que cela entre dans son dessain, qui est de faire uoir la conduite de Dieu sur les hommes pendant les différents âges du monde iusqu'à Iésus-Christ.

Le second liure, qui est précédé d'une longue préface, contient l'histoire des Scythes, des Amazones et des Parthes. Dans le troisième, Hugues donne la suite des empereurs romains, depuis Auguste, sous lequel Iésus-Christ uint au monde, iusqu'à Domitien. Sous chaque empereur il rapporte les papes, les hommes apostoliques, les persécutions, les martyrs, les confesseurs, les docteurs, les hérésies, les conciles. Il garde la même méthode dans les liures suiuants, qui sont tous distingués par des préfaces particulières. L'auteur conduit son histoire iusqu'à Charles le Chauue.

On aurait tort de regarder cette chronologie comme une compilation de faits extraits des auteurs sans goût, et arrangés sans art. Hugues, ayant dans la bibliothèque de son monastère les principaux historiens et les ecrits nécessaires pour son dessein, s'appliqua à les lire, à les comparer ensemble, à en exprimer ce qu'il appelle le suc du urai, medullam ueritatis  . S'il fait de extraits, il les fait en habile historien, qui sait les placer à propos, et se les approprier. Il parait qu'il auait deuant les yeux Eutrope, Iustin, Orose, Grégoire de Tours, Eginard, Paul Diacre, Aimoin, et plusieurs autres mémoires qui ne sont point paruenus iusqu'à nous. Ce qui fait, comme le remarque l'éditeur, qu'on trouue dans son histoire beaucoup de choses intéressantes, qui n'auaient point été écrites auant lui, ou qui ne se trouuaient pas communément: Et non pauca aliis intacta, uel saltem non ubiuis obuia recenset .

Le principal obiet de l'auteur dans cette histoire est d'instruire des principaux mystères de la religion; ce qu'il exécute en habile théologien. Il ne parle d'aucune hérésie, qu'il ne la réfute, mais auec beaucoup de précision. Souuent même la seule exposition qu'il en fait, en est la réfutation. Ce qu'on peut obseruer spécialement dans ce qu'il rapporte de Pélage et de ses sectateurs.

Il ne commence à parler de la monarchie française que dans son ue liure; c'est pourquoi il donne, dans la préface qui est à la tête, la description des Gaules, comme il auait donné, d'après Paul Diacre, celle de l'Italie, dans la préface du IIIe, qui commence à l'empire d'Auguste. Duchesne a inséré cette description des Gaules dans son premier uolume des Historiens de France . Robert Cenal l'a copiée, page 135 de son histoire.

Nous auons trouue cette chronique bien moins étendue dans un manuscrit de Bibliothèque du roi, coté 4963. Ce manuscrit, qui est treès-ancien, peut passer pour original. Le titre, en lettres maiuscules de la même antiquité, est ainsi conçu: Incipit liber Historie ecclesiastice, gestorumque Romanorum atque Francorum, comprehensus breuiter ab Hugone de Sancta Maria. Suit l'épître dédicatoire, dont personne n'a parlé iusqu'à présent, à Adèle, comtesse de Chartres, de Blois et de Meaux, princesse qui cultiuait les lettres, et auait la réputation de femme sauante. Il est bien iuste, lui dit l'auteur, sérénissime princesse, que ie uous offre cet ouurage préférablement à toute autre; à uous qui êtes la plus distinguée de notre siècle, par uotre naissance et uotre uertu; et qui releuez l'éclat de uotre rang par l'amour que uous auez pour les lettres. La suite de l'épître dédicatoire confirme ce que nous auons déià remarqué, que Huguens s'ètait proposé dans son histoire d'instruire des principaux mystères de la religion  . Il entre là-dessus dans un détail qu'il serait trop long de rapporter.

Dans le manuscrit du roi, l'histoire n'est diuisée qu'en quatre liures, dont le premier commence par une espèce de préambule où Hugues auertit qu'il ne fait remonter son ouurage qu'au troisième âge du monde, et qu'il omet plusieurs éuénements rapportés par Moïse. Le titre de ce premier liure porte que Hugues de Sainte-Marie, bénédictin, a composé cette histoire l'an 1109. Mais il ne la conduit toutefois que iusqu'à Louis le Débonnaire, dont il ne dit rien. La conclusion qui, quoique de même caractère, paraît auoir été aioutée, est comme une seconde dédicace. Hugues, après auoir fait une longue récapitulation des matières qu'il y a traitées, témoigne à la princesse qu'il lui dédie son ouurage, plutòt qu'à des princes qui n'ont aucune teinture des lettres, et qui les regardent même auec mépris: Non illiteratis principibus, quibus ars litteraria spretui est, sed uobis merito dedicaui. Il ioint à cette épilogue la généalogie des ancêtres de la princesse depuis Rollon, premier duc de Normandie, et lui promet de donner dans un autre liure l'histoire tant des princes danois et normands, ses illustres ancêtres, que des rois de France, depuis Louis le Débonnaire iusqu'à son temps.

Quoique l'histoire de Hugues soit moins étendue dans le manuscrit de la Bibliothèque du roi, que dans les autres que nous auons uus, et dans l'édition publiée à Munster en 1638, on ne peut cependant point dire que ce soit un abrégé. En examinant auec attention ces manuscrits et l'imprimé, nous ny auons remarqué que des additions faites en différents endroits, qui ne sont point dans le manuscrit du roi. Mai c'est partout le même fonds d'histoire, le même ordre et les mêmes expressions. D'où l'on peut conclure  que le manuscrit du roi contient l'histoire de notre auteur, telle qu'il la composa d'abord, et qu'il la présenta dans cet état à la comtesse de Blois; mais que dans la suite, ayant fait de nouuelles découuertes, il la retoucha, et y fit des additions que nous uoyons dans d'autres manuscrits et dans l'imprimé. Par exemple, la comparaison, qu'il fait à la fin du premier liure, des sauants de l'antiquite, des philosophes, des sept sages de la Grèce, auec les patriarches et les prophètes qui étaient inspirés de Dieu; cette comparaison, dis-ie, est une addition considérable dont on ne trouue rien dans le manuscrit du roi. Le IIIe liure est précédé, dans l'imprimé, d'une longue préface qui ne se trouue point non plus dans le manuscrit dont nous parlons. Le ue liure est parfaitement conforme auec le IIIe du manuscrit du roi. La préface est la même, à quelques changements près, qui font touiours uoir que cet ouurage a été retouché. Enfin la préface du uIe liure, lequel s'accorde auec le Iue et dernier du manuscrit, est neuue. Nous ne parlons point des transpositions ni de la différente distribution de cette histoire, qui est partagée en quatre liures seulement dans le manuscrit du roi, et en six dans ceux qui contiennent l'ouurage tel qu'il sortit en dernier lieu des mains de l'auteur.

Hugues nous apprend, dans sa preface sur son uIe liure, que l'ouurage d'Anastase le Bibliothécaire, dont il n'auait eu iusque-là aucune connaissance, lui étant tombé entre les mains, il en auait tiré beaucoup de choses, qu'il ignorait auparauant. Les découuertes qu'il fit par la lecture de cet auteur, dont il témoigne faire beaucoup de cas, le déterminèrent sans doute à reuoir son ouurage, et à l'augmenter. Cet ouurage, ainsi reuu et augmenté, est l'Histoire de Hugues de Sainte-Marie, que l'on trouue dans tous les manuscrits; ie dis tous, car le manuscrit du roi est peut-être le seul qui contienne cette histoire telle qu'elle sortit la première fois des mains de l'auteur; soit que les copistes l'aient négligée, comme étant moins étendue, soit que Hugues lui-même ait contribué à la suppression de son premier trauail. Il n'employa guère qu'un an à le reuoir et à l'augmenter, et put l'offrir à la comtesse Adèle l'an 1110. Mais il l'enuoya d'abord à Iues de Chartres, pour l'examiner, comme nous l'apprenons par une note qui est au commencement de l'histoire, dans un manuscrit  de la bibliothéque de Saint-uictor. Elle porte expressément que Hugues, moine de Fleuri, ou de Saint-Benoît-sur-Loire, composa cette histoire en faueur d'Adèle, comtesse de Blois, de Chartres et de Meaux, et qu'il l'enuoya au maître Iues, alors éuèque de Chartres, l'an 1110. On a cru iusqu'à présent auoir la lettre que l'auteur écriuit à Iues, en lui enuoyant son Histoire; toutefois il n'est pas parlé d'Histoire dans la lettre. Hugues marque seulement à Iues qu'il lui enuoie deux de ses ouurages, Ecce ego, tibi precellentissime domine, duo humilitatis mee opuscula transmitto, sans spécifier quels sont ces deux ouurages. Ainsi on ne peut décider, certainement s'il s'agissait de son Histoire, quoique d'ailleurs on ne puisse douter qu'il ne la lui ait enuoyée, par l'estime qu'il auait de l'éuêque de Chartres, et la confiance en ses lumières. Mais de plus, la note que nous auons déià citée le dit formellement: Eam  misit magistro Iuoni tunc episcopo Carnotensi. Le titre de l'Histoire dans quelques manuscrits le confirme encore: Historia Hugonis Floriacensis monachi Iuoni, ou ad Iuonem Carnotensem. Ce titre a même trompé plusieurs sauants, en leur faisant croire que l'ouurage a été dédié à l'éuêque de Chartres. Mais est-il uraisemblable que Hugues, ayant composé son histoire en faueur de la comtesse Adèle, gratia Adele comitisse, l'eût dédié à un autre? S'il y auait quelque doute là-dessus, Hugues le lèue lui-même, et déclare bien formellement dans la préface du uIe liure, en adressant la parole à la princesse  , qu'il lui dédie son ouurage par la connaissance qu'il a de son érudition, pour lui faire passer agréablement quelques moments de son loisir, et pour animer sa foi.

3o Après que Hugues eut reuu et augmenté son Histoire, il pensa sérieusement à une autre à laquelle il s'était engagé, en promettant à la comtesse d'écrire les actions, tant des princes danois et normands, ses illustres ancêtres, que des rois de France, depuis Louis le Débonnaire iusqu'au temps où il uiuait. Iusqu'à présent cette Histoire n'a point uu le iour; nous n'en auons que l'épitre dédicatoire publiée par D. Martenne . Elle est adressée à l'impératrice Mathilde, nièce d'Adèle, et non à Adèle; ce qui nous fait iuger que la pieuse comtesse auait renoncé au monde, lorsque l'ouurage fut en état de paraître, et s'était déià retirée au monastère de Marcigny, où l'on sait qu'elle finit saintement ses iours l'an 1137. Effectiuement Hugues ne parait l'auoir acheué que sous le règne de Louis le Gros. Car après auoir exposé à l'impératrice qu'il auait recueilli les actions de ses ancêtres et des rois de France, depuis Louis le Débonnaire iusqu'au prince actuellement régnant; ce que personne, dit-il, n'auait encore tenté, il aioute qu'il n'ose y ioindre les hauts faits de ce prince, de crainte de les obscurcir par la bassesse de son style. Cela suppose qu'il y auait déià quelque temps que Louis le Gros était sur le trône. Il est du moins certain que Mathilde n'ayant eu le titre d'impératrice que par son mariage auec l'empereur Henri u, et ce mariage n'ayant été célébré que l'an 1114, l'Histoire dont nous parlons n'a pu lui être présentée auant cette année, en qualite d'impératrice. C'est à quoi D. Martenne n'a pas fait attention en placant l'épitre dédicatoire l'an 1110

On ne doit pas passer légèrement sur ce que dit notre auteur, qu'il était le seul qui iusqu'alors eút entrepris une Histoire suiuie depuis Louis le Débonnaire iusqu'à son temps; on en doit conclure qu'il peut être regardé comme auteur original de ce morceau considérable de l'histoire de France. Il est très-uraisemblable que les historiens qui ont trauaillé après lui, ont puisé dans cette source. Peut-être même n'ont-ils fait que transcrire et insérer dans leurs écrits celui d'Hugues, sans le nommer, comme il serait facile de le faire uoir; et c'est ce qui aurait fait tomber dans l'oubli cette Histoire qui nous serait à peine connuc, si D. Martenne n'en auait pas donné au public l'épître dédicatoire.

Les deux fragments de chronique que Duchesne  a insérés dans son recueil des Historiens de France, sous le nom de Hugues de Sainte-Marie, peuuent bien en auoir été extraits. Ces deux fragments réunis ensemble forment une chronologie suiuie de nos rois, depuis l'an 997 iusqu'en 1109. Mais cette chronologie ne répond point à l'idée qu'on peut auoir de l'ouurage de Hugues de Fleuri. On n'y trouue que des dates qui marquent sèchement le commencement et la fin des règnes, auec quelques faits détachés, sans aucun détail: au lieu que l'ouurage de notre auteur était un recueil des actions de nos rois et des princes danois et normands, qu'il auait tirées auec beaucoup de peines et de fatigues de plusieurs liures et de différents mémoires où elles étaient dispersées sans ordre et sans liaison. Cet ouurage deuait seruir comme de supplément à l'Histoire dont nous auons parlé  . Ainsi les deux fragments rapportés  par Duchesne ne peuuent passer que pour un abrégé fort succinet de ce supplément de l'Histoire d'Hugues de Fleuri.

4o On trouue parmi les euures d'Iues de Chartres, dans les éditions données en 1585 et 1647, ainsi que dans le recueil des Historiens de France, publié par Marquard Frecher, une petite chronique attribuée à l'éuêque de Chartres. Mais nous souscriuons au iugement de Duchesne, qui la regarde comme une production de Hugues de Fleuri. Notre auteur, accoutumé à soumettre ses écrits à la critique et à l'examen de l'éuêque de Chartres, lui aura enuoyé celui-ci, et quelque copiste peu attentif, le trouuant parmi les écrits du prélat, le lui aura attribué. Hugues fait remonter cette chronique iusqu'à l'origine des Francs, et la conduit iusqu'à son temps.

Tous les écrits historiques dont nous uenons de parler, quoique publiés par l'auteur en différents temps et dédiés à différentes personnes, semblent néanmoins ne faire qu'un même ouurage ou un même corps d'histoire. Il serait à souhaiter que quelque sauant uoulût prendre la peine d'en donner une édition exacte, et fit en sorte de découurir la partie de cette histoire qui est dédiée à l'impératrice Mathilde, dont nous n'auons que l'épître dédicatoire. On pourrait peut-être y trouuer des choses importantes pour l'histoire des rois de la troisième race.

Marquard Frecher est le premier qui ait mis au iour l'Histoire de Hugues, ou plutôt une partie, la plus grande à la uérité. Mais en publiant l'an 1613, dans son recueil des anciens Historiens de France, les quatre premiers liures de cette histoire et la préface du ue, il a enleué l'honneur de cette production à son uéritable auteur, pour de transférer à Iues de Chartres, sans toutefois citer aucun manuscrit en faueur de son sentiment, et auouant même, au contraire, que personne iusqu'alors n'auait fait aucune mention de cet écrit prétendu d'Iues de Chartres. Nous ne dissimulerons cependant pas qu'il y a quelques manuscrits qui portent le nom de l'éuêque de Chartres. On en uoit, par exemple, deux dans la bibliothèque de Saint-Euroul en Normandie, ainsi intitulés: Historia magistri Iuonis. Celui de la Bibliothèque de l'empereur, dont parle Lambécius  , a un titre encore plus fauorable à Iues. Mais ce sont là des fautes des copistes. Quelque ignorant, en copiant l'Histoire de Hugues, aura lu dans son original: Historia Hugonis magistro Iuoni episcopo Carnotensi, ou quelque autre titre à peu près semblable, et ne connaissant pas le nom de Hugues, qui peut-être n'était exprimé que par la première lettre, il l'aura témérairement retranché. Cette faute se sera ensuite répandue en d'autres copies, comme cela arriue ordinairement; mais personne ne doute auiourd'hui que Hugues ne soit le uéritable auteur de l'Histoire que Frecher attribue à Iues de Chartres.

L'an 1638, Bernard Rottendorf, sauant médecin de Munster, fit imprimer dans cette uille l'Histoire de Hugues de Fleuri sous ce titre: Hugonis Floriacensis monachi Benedictini chronicon, quingentis abhinc annis, et quod excurrit, conscriptum, Monasterii Westphalie, typis et impensis Bernardi Resfeldii, un uolume in-4o. C'est proprement la seule édition que nous ayons de cette histoire, et qui est fort rare. Il paraît que l'éditeur a pris tout le soin possible pour la rendre parfaite; il l'a enrichie d'une sauante préface et de notes très-intéressantes. La lettre de Hugues à Iues de Chartres, qui n'auait point encore été donnée, est placée immédiatement après la préface. Suit un prologue où le plan de l'ouurage est tracé en dix-neuf uers. Ce prologue est adressé au roi Louis, que D. Mabillon croit être Louis le Gros; ce qui n'est point douteux, si le prologue est uéritablement de l'auteur. Mais il y a lieu de douter qu'il soit de lui, puisqu'il ne se trouue dans aucun des manuscrits que nous auons uus. Bernard Rottendorf se plaint dans sa préface de ce que celui sur lequel il a donné son édition était si plein de fautes de toute espèce, qu'il n'a pu y remédier entièrement. C'est ce que nous n'examinerons pas ici; nous obseruerons seulement que les liures ne sont point distingués dans cette édition, quoiqu'ils le soient dans tous les anciens manuscrits, et que nous n'y auons point trouué la préface du uIe liure qui commence à l'empereur Maurice.

Nous pourrions encore aiouter diuers fragments de chronique et d'histoire qui ont été imprimés soit dans la seconde partie des historiens contemporains donné par Pithou, et dans son Recueil des onze anciens Historiens de France ; soit dans la collection de Duchesne , soit enfin dans la grande collection de D. Bouquet , qui remarque qu'on a inséré plusieurs extraits de la chronique de Hugues dans celles de Saint-Denis, où ils se trouuent traduits en notre langue.

5o La uie de saint Sacerdos, ou, par abréuiation, saint Sardos et saint Sardot, éuêque de Limoges, publiée par le P. Labbe  et par les Bollandistes, au 5 mai, est l'ouurage de Hugues de Fleuri. Le trauail de notre auteur ne consiste qu'à auoir corrigé et mis en meilleur latin la uie de ce saint prélat, défigurée par les copistes, et écrite en langue du pays, c'est-à-dire, en cette basse latinité qu'on parlait encore au temps qu'elle auait été composée. Ce fut à la prière d'Arnould, abbé de Sarlat, que Hugues entreprit ce trauail, non uers l'an 1130, comme Henschénius l'a cru, mais au plus tard, uers l'an 1107 ou 1108. La preuue en est éuidente, puisque Hugues fait mention de la uie de saint Sacerdos, qu'il auait entrepris de corriger dans son Histoire qui fut certainement écrite l'an 1109 et reuue l'an 1110. Il auertit dans la préface de cette uie , que sans s'attacher à la lettre, il s'est particulièrement appliqué à en exprimer le sens, comme l'abbé Arnould l'en auait prié: Non studeo uerbum pro uerbo transcribere . . . , sed sensum ex sensu depromere.

6o Le dernier ouurage de Hugues de Sainte-Marie qui soit paruenu iusqu'à nous, mais qui n'a cependant point encore été imprimé, est un liure des miracles opérés de son temps par l'intercession de saint Benoit. C'est une continuation du recueil d'Aimoin et de Raoul Tortaire, l'un et l'autre moines de cette abbaye d'un mérite fort distingué. Aimoin l'auait conduit iusqu'en 1005, et l'auait diuisé en trois liures. Nous auons quelques extraits du dernier liure dans Duchesne . Hugues auertit dans sa préface que Raoul auait continué cet ouurage iusqu'à sa mort, et qu'il auait oublié un miracle arriué en 1059 sous l'abbé Rainier. C'est par ce miracle qu'il commence son ouurage. Il en rapporte ensuite neuf opérés iusqu'en 1114; puis un autre opéré sur un ieune homme sourd et muet, qui fut guéri de la surdité le 4 décembre 1117, et commenca à parler le 2 mars de l'année suiuante. Enfin il termine son écrit par la relation de trois miracles opérés en 1119. Cet ouurage de Hugues de Sainte-Marie se conserue dans un manuscrit de l'abbaye de Saint Benoit.

7o Le P. Lelong, dans la Bibliothèque sacrée , attribue un écrit sur le Psautier à Hugues, moine de Fleuri. Parmi les manuscrits de la cathédrale de Durham, il y en a un qui porte ce titre: Hugo Floriacensis super Psalterium . C'est tout ce que nous pouuons dire de cet écrit, dont nous n'auons connaissance que par les indications que nous rapportons.

Hugues de Sainte-Marie est un auteur estimable, et qui mérite une singulière attention par rapport à son  Traité des ocux puissances. Il lui est glorieux de s'être éleué au-dessus des pré ugeés de son siècle, et d'auoir su prendre le iuste milieu entre les deux extrémités également uicienses. Rien n'est plus exact, plus sage, plus solide que ce qu'il dit de la puissance royale et de la dignité sacerdotale. Son écrit sur cette importante matière est un monument précieux de la uéritable doctrine de l'Eglise, si obscurcie alors, par les funestes démelés des papes et des empereurs, depuis le pontificat de Gregoire uII. Les autres ouurages du même auteur ont aussi leur mérite, en particulier son histoire dédice à la comtesse Adele. L'abbé Lenglet du Fresnoy  conuient lui-mème qu'elle est utile pour les bas siècles de l'Eglise et de l'empire. Sa petite chronique, depuis l'an 996 iusqu'en 1109, publiée par Duchesne , est courte, mais bien digérée, au iugement de M. l'abbé le Gendre; elle contient en peu de mots beaucoup de choses, et est bien écrite. Son style n'a pas la pureté des auteurs de la bonne latinité, mais il est clair et concis. Hugues a un auantage sur les écriuains de son siècle, selon l'abbé Lebeuf , et qu'il ne partage qu'auec Guibert de Nogent: c'est qu'on ne connaît point d'écriuains français du XIe siècle, depuis la mort du roi Robert, qui ait montré la moindre connaissance de géographie, sinon Hugues de Sainte-Marie, moine de Fleuri, qui peut-être, aioute l'abbé Lebeuf, ne fit que copier quelques exemplaires d'Aimoin. Nous ne uoyons point sur quel fondement peut être appuyé un tel soupçon. Ce n'est point en faisant le métier de copiste, mais en puisant dans les sources, en lisant les historiens, que notre auteur auait acquis ses connaissances et s'était rendu capable de composer lui-même de bons ouurages, comme nous l'auons fait uoir en parlant de son histoire.



HUGONIS FLORIACENSIS OPERA HISTORICA.






PROLEGOMENA.

 Primis seculi duodecimi annis in diuersis Gallie Germanieque partibus historie et antique et recentiori enarrande homines docti operam nauabant, pluresque, quasi uno consilio ducti, maiora chronica condenda susceperunt, quibus presertim res antiquas publicas atque sacras apta breuitate sue etati traderent. Iisdem fere annis inter Germanos Ekkehardum, inter Belgas Sigebertum, inter Francogallos uero Hugonem Floriacensem in hoc negotio occupatos uidemus, uiros sane doctrina conspicuos, qui etiam a rebus publicis tunc temporis gestis haud procul abstabant, et in lite illa quam Ecclesia contra regnum imperiumque agebat partem sibi uindicabant.

Hugo ille, quem nunc edimus, pariter atque Ekkehardus  non uno libro suscepto et finito nec una contentus fuit editione; sed iterum iterumque easdem fere res alia forma exponendas duxit. Preterea libri ab eo scripti mox ab aliis aucti sunt et continuati; quo factum est ut eamdem fere auctoritatem apud Francogallos nanciscerentur quam alibi scriptores supradictos habuisse satis constat. Sed, ut fit, sepe etiam alii Hugonis sibi uindicabant diligentie fructus; negligentes et codicum scribe mox ipsi aliena, mox alienis que ipsius erant, tribuebant; cum iam medio euo eiusmodi multi essent errores nati, recentiori tempore editores nouos addiderunt, itaque  rem inuoluerunt ut dictu esset difficillimum que Hugonis essent opera, queue aliis ascribenda. Quare ad codices manuscriptos redeundum erat, quorum magnum numerum in bibliothecis publicis exstare indices referebant, presertim uero in uberrimo illo librorum thesauro Parisiensi, ex quo me per plures menses haurire potuisse etiamnum ualde gaudeo. Codicibus hic asseruatis diligenter examinatis collatisque iis que uiri docti de libris Bernensibus, Bruxellensibus, uindobonensibus aliisque enotarunt, id assecutum esse puto, quod Hugonis aliorumque chronica et historie iam accurate indicari et discerni possunt.

Hugo Floriacensis primo Historiam ecclesiasticam quatuor libris digestam usque ad Caroli Magni obitum  composuit, eamque Adele comitisse Blesensi, Meldensi et Carnotensi, inscripsit, prefatione et epilogo additis, quibus libri consilium et usum exposuit. Que pluribus uoluminibus continebantur uno comprehendere uoluit libello, in quo adornando se maxime breuitati studuisse sepius professus est. Nonnunquam etiam inter scribendum mutauit consilium, quippe qui primo de heresibus accuratius exponendum duxerit, mox uberiori rerum copia deterritus hec omittere uoluerit  . Ultra Caroli Magni regnum non progreditur, sed regum Francorum gesta ab imperatore Ludouico ad sua usque tempora  alio libro se expositurum esse promittit  . Annum 1109 primi huius operis natalem ipse auctor indicat  .

Non diu post Hugo nactus est Historiam tripartitam, ab Anastasio ex Greca lingua Latine translatam, ibique multa inuenit que huc usque eum latuerant  . Qua presertim re adductus esse uidetur, ut nouam operis editionem pararet, sex libris distributam  . Prologo sexti libri eamdem comitissam Adelam alloquitur: Codicem istum, inquit, tibi merito, o Adela nobilis comitissa, dicaui . . . . sperans quod nominis tui monimentum hac etiam possit occasione non mediocriter insigniri. Hac libri editione multa aptius disposuit, quedam, presertim theologici argumenti, addidit et prologis aliisque locis de  questionibus dubiis longius disputauit, alia tamen resecauit uel breuiora reddidit; narrationis telam usque ad a. 855 perduxit. Quod anno 1110 factum esse, codices quidam testantur, quibus quo minus fidem habeamus nichil est quod uetet.

Prioris editionis codex est prestantissimus regius Parisiensis n. 4963, mbr., sec. XII inc., fol. min., accurate et diligenter exaratus, fortasse idem quem Hugo ex exemplari suo describendum et Adele transmittendum curauit. Alii sunt Bernensis n. 208, sec. XIII , uaticanus bibl. Christiane n. 905, olim B. Marie Pontigniacensis, sec. XIII inc.  , et fortasse Oxoniensis Bodl. n. 599 .

Plures sunt alterius editionis codices, tam integri  et genuini, tam continuatione aucti, uel singulis locis mutati uel interpolati. Illuc pertinent codices Parisienses, S. uictoris n. 311, sec. XII, fol., ibidem n. 580, sec. XII, fol.; regii n. 5013 A, sec. XII, ubi initium primi libri desideratur, et n. 4963 B, sec. XIII, fol.---Continuationem addidit codex olim S. Maglorii Parisiensis, nunc Saint-Germain Francois Harlay n. 485, mbr., sec., XII, in 4to ex quo descripti sunt regii n. 4963 A, sec. XIII, fol., et n. 5009, sec. XIII. In hoc preterea quarti libri prologus desideratur. Iidem codices etiam Hugonis epistolam ad Iuonem Carnotensem scriptam continent.---Eamdem epistolam, neque tamen continuationem  mox dictam, codex habet Parisiensis bibliothece que Arsenal dicitur, n. 16 inscriptus, sec. XII uel XIII, fol.; ibique prefationes libri Iu et uI omittuntur  .

Hugonem Iuoni Carnotensi hanc transmisisse Historiam, etiam alter codex Sancti uictoris testatur  ; epistola uero mox indicata an huc pertineat aut alia occasione data sit, dubium est. Legitur enim in codicibus quoque ab his ualde diuersis, de quibus infra dicemus.

Nunc uero eos recenseamus codices oportet qui idem prorsus opus, prologo tantum sexti libri excepto, continent, sed scriptorem aut prorsus taceut aut Iuonem Carnotensem dicunt. Huius generis plerique sunt, Parisiensis n. 4890, uindobonensis Hist.  prof. n. 682, pluresque Londinienses, Oxonienses, necnon Dubliniensis, Annalium uol. u indicati, alii sec. XIII, alii recentiori tempore scripti  . Qui ita plerumque inscripti sunt: Incipiunt excerpta Iuonis uenerabilis episcopi Carnotensis. In primis de gestis quorundam regum Assiriorum et de gestis omnium Romanorum imperatorum et ad ultimum de Karolo Magno rege Francorum et eius filio Ludouico Pio. Tam hec quam Hugonis nomen omittit cedex Cantabrigiensis, Corpus Christi, n. 265. Ubique etiam librorum prefationes et inscriptiones uel turbate sunt uel prorsus desiderantur  . Simile exemplar B. Rottendorff nactus esse uidetur, quod a. 1636 Monasterii sub uero Hugonis nomine edidit. Freherus uero iam antea primam Chronici partem usque ad  quinti libri initium publici iuris fecit et titulo mox allato adductus est ut Iuoni hec tribueret.

In quo ipsum falsum esse, multi iam dudum intellexerunt. Certe eadem plane sunt que in his Iuonis excerptis et que in Hugonis Historia ecclesiastica leguntur, ita ut uix uerbum consilio mutatum aut additum esse uideatur. Numeros tantum imperatorum nominibus additos notauerim, alia uero que discrepant librariorum incurie tribuerim. Neque Hugo Historiam ecclesiasticam in Chronicon mutasse censendus est  ; sed nescio qui ipsius libro inscriptione et prefatione illa libri uI destituto amici nomen prefixit.

 His uero Hugoni restitutis, alia ei abiudicemus, necesse est.

Duchesnius  fragmentum, ut ait, Chronici fratris Hugonis monachi Floriacensis edidit, quod ad Iuonem Carnotensem missum, ab aliis eius libris diuersum esse asserit. Usus est codice regio Parisiensi, uel eo qui nunc n. 4963 A indicatur, uel altero n. 5009 inscripto. Utrumque continuatione auctum esse supra dixi, et hanc tantum Chesnius inde a Ludouici, Caroli Calui filii, tempore exhibendam curauit, sed minus recte etiam hanc Hugoni tribuit.

Exstat, ut supra monui  , alter codex Parisiensis, olim S. Maglorii, sec. XII inc. scriptus, qui rem bene explicare uidetur. Ibi enim primum Historia  ecclesiastica Hugonis talis scripta est qualis in genuinis codicibus legitur; postea uero folio premisso epistola Iuoni data adiecta est; et in fine rubra Explicit liber hystorie ecclesiatice erasa et alia manu continuatio illa: Qui cum secunda profectione Romam peteret---anno Domini 1034 urbs Parisii flagrauit incendio addita est. Quod in monasterio Sancti Maglorii factum esse notitia de reliquiis sancti Maglorii Parisios translatis interiecta comprobatur. De Floriacensi cenobio ne uerbum quidem reperitur; sed que narrantur tantum non omnia ad Senonensem urbem ecclesiamque et ad uicinas eius regiones spectant. Cum Annalibus Sancte Columbe Senonensis et cum Odoranni Chronico Senonensi pleraque ita conueniunt, ut ex eisdem fontibus  hausta esse primo aspectu appareat. Iam uero hec ipsa breuis Francorum Historia Senonensis integra usque ad a. 1015 ab eodem Duchesnio edita est  ex uetusto codice qui erat in bibliothea Alexandri Petauii, quem postea cum aliis huius uiri libris prestantissimis Romam migrasse uerisimile est. Incipit ab a. 688, sed mox ad seculum IX transit. Ex hoc igitur opere narrationis telam ab Hugone interruptam monachus ille Sancti Maglorii continuandam sumpsit, de suo nichil nisi breuem illam patroni sui mentionem et in fine Roberti regis mortem et incendium Parisiense adiiciens. Ex Sancti Maglorii codice uero alios Parisienses descriptos esse, his inter se accurate comparatis firmiter contendere possum  . Que cum ita sint,  hec minime Hugonis esse, omnibus persuasum erit. Sed etiam alterum Chronicon, Hugoni ascriptum  et ipse Hugo alio Chronico huius libri fragmenta receperunt, et plenius Clarius in Chronico Sancti Petri uiui eumdem exscripsit, necnon continuator Aimoini, cuius opus his partibus  ex Historia Senonensi et iis que ipse Aimoinus libro De miraculis sancti Benedicti de regibus Francorum tradidit conflatum, pauca tantum de Sancti Germani  monasterio inseruit. Quo factum est ut historia illa mox Hugonis, mox Aimoini nomine non uulgare nacta sit auctoritatem, quamuis neutri recte tribuatur.

Exstat preterea codex olim Fossatensis nunc Bernensis n. 324 , qui etiam ex codice Sancti Maglorii deriuandus est, sed tam Hugonis operi quam historie Senonensi plura immiscuit que originem et historiam Fossatensis cenobii illustrant. Hec ne Floriacensi nostro obtrudantur, cauendum esse uix est quod moneam.

His expositis, ad Hugonem reuertamur, qui et ipse posteriora Francorum tempora enarranda suscepit. Scripsit enim librum qui, ut ipsius uerbis utar, modernorum regum Francorum continet actus,  Mathildi imperatrici, filie Heinrici regis Anglie dedicatum. Que Adele promiserat, hoc opere effecit, et aliorum quoque uotis se satisfecisse putauit, cum recentiorem Francorum historiam, nemo uno uolumine comprehendisse uideretur  , id quod recte fortasse dici potuit, cum Rodulfi Glabri, Hugonis Flauiniacensis aliorumque libri non solum Francorum, sed totius orbis terrarum historiam continerent, historia uero illa Senonensis et alia eiusmodi opuscula breuiora essent. Hic uero liber, omnium quos Hugo scripsit facile utilissimus, posteros diu latuit neque auctori magnam gloriam parauit. Unicus, quod sciam, codex exstat integer, olim Sancti Trudonis, nunc Leodiensis, sec. XII inc. scriptus, alter  mancus in bibliotheca Parisiensi asseruatur, n. 6186 notatus, sec. XIII uel XIu, ex quo primus Martenius prefationem edidit , tum fragmenta quedam publici iuris fecit Scriptorum rerum Gallicarum Collectio a Bouqueto instituta  addita post maiori libri parte ex cod. Sancti Trudonis . Historia usque ad Philippi regis mortem a. 1108 deducta, sed nonnullis post annis incepta est, cum Mathildis, que imperatrix dicitur, anno demum 1114 imperatori Heinrico nupserit.

Exstant uero et alia opera que Hugonis nomine, si non in ipsis codicibus, certe a recentioribus inscribuntur. Que num reuera ad illum pertineant, queramus oportet.

 In duobus codicibus, Bernensi n. 90, sec. XII  et Bruxellensi sec. XIII  magna reperitur rerum tam ecclesiasticarum quam secularium, et presertim Francicarum, collectio, cui premissa est Hugonis epistola ad Iuonem data, cuius iam sepius mentionem feci. Tenor eius talis est:

Glorioso et sapienti Iuoni Carnotensi episcopo frater Hugo monachus sancti Benedicti Floriacensis cenobii.  Ecce tibi, precellentissime pater et domine, duo humilitatis mee opuscula transmitto  , ut si quid ibi uideris indecens et incultum lima prudentie tue corrigas et exornes, et quod tibi placuit corrobores et confirmes; arma mea aduersus otium suum [sunt?] hec opuscula que nunc uides; nam malo studio uacare quam in otio et torpore sicut pecus inutile uitam exigere. Sed hec omnia uestro desidero iudicio discuti et uestra sapientia condiri, quoniam uacillare non poterit quod semel auctoritatis uestre nodus corroborauerit. At mihi forsitan aliquis dicet: Tam uilia et inutilia cur uiro prudenti et in summa arce philosophie sedenti mittere non erubuisti? cum scias scriptum quia »orationi et carmini est parua gratia, nisi eloquentia sit summa.« Ego uero ad hec respondeo,  quoniam malo iusto sapientis iudicio comprobari quam arrogantium sententia condempnari. Laboriosum tamen est, pater honestissime, tue integritatis adiectiones et detractiones huic adhibere uolumini. Sed fructus laboris pretiosior auro caritas est. uale.

Easdem litteras a scriba quodam Historie ecclesiastice sine causa premissas esse supra dixi col. 807-808; et dubito an rectius huius operis initio posite sint. Certe de chronico nichil legitur, imo duo nominantur opuscula, que censure et iudicio Iuonis »in summa arce philosophie sedentis« commendantur  ; et que addita sunt magis ad librum aliquem theologicum uel philosophicum, quales Hugonem scripsisse constat, quam ad historicum uel chronologicum respicere  uidentur. Que cum ita sint, epistolam ad illam rerum Gallicarum collectionem referendam esse uix putarim.

Collectione illa uero in codicibus supra nominatis continentur: Primo loco rerum antiquarum narratio, et ordine et uerbis quin ipsis prefationibus Hugonis Historie ecclesiastice ita similis, ut eumdem fere librum legere uidearis  . Codex Bruxellensis in sexto libro ante Caroli Magni tempora narrationis telam abrupit et Pauli Diaconi Historiam Langobardorum integram, ut uidetur, inseruit, cui subiecte sunt Francorum res et antique et recentiores. He a Carolomanni et Caroli tempore incipiuntur, rubra premissa: Incipit liber in gestis gloriosissimi Karolomanni Romani imperatoris et Francorum regis  , et pergunt usque ad a. 1108. Post que nouus incipit rerum Francicarum liber, quem ad  Sancti Dionysii monasterium pertinere infra dicemus. Aliter Bernensis codex se habet. Nam Langobardorum Historiam omittit eiusque loco nota illa Francorum Gesta exhibet, continuatione addita de maioribus domus. Quibus finitis, in Francorum historia enarranda pergitur, ita quidem ut inde a Caroli Magni tempore cum codice Bruxellensi hec plane concordent; neque ultimus rerum Francicarum liber deest.

Hoc nunc pretermisso, si precedentem historiam accuratius perlustremus et in eius fontes partesue inuestigemus, primo loco posteriorem Historie ecclesiastice partem magnis ex Einhardi uita Caroli, uita Ludouici, etc., haustis laciniis auctam deprehendemus; cui subiecta sunt excerpta uaria ex  Adonis et Flodoardi Chronicis, ex Historia Senonensi aliisque libris; preterea uero Willelmi Gemmeticensis Historia ad uerbum fere descripta plagulas explet, et pauca tantum sunt que ad Floriacense monasterium pertineant uel res in uicino gestas illustrent. Huius operis exiguam tantum partem Duchesnius imprimendam curauit  ex codice Petauii, omissa tamen locorum ex Willelmo exscriptorum parte, siue codex siue, quod equidem putarim  , editor hec resecuerit. uix autem Hugo  tam uastam collectionem unquam instituisse putandus est, qui semper breuitati et apto rerum ordini maxime studuit. Huc accedit quod ea pars que genuina esse et scriptorem Floriacensem indicare uidetur, etiam separatim legitur.

 Tres sunt codices Parisienses, alter regius n. 5943 B, olim P, Pithei, post Thuani et Colberti, sec. XII, fol., ubi post alia opera historica breuis legitur Francorum historia, nullo titulo inscripta, a Lothario, Ludouici Pii filio, usque ad a. 1108; alter NotreDame, n. 135, sec. XIII, fol., qui initio mancus in media Francorum historia a Pippini temporibus incipit, ubique uero cum precedenti plane conuenit; tertius S. Germani, n. 1085 , sec. XIII, ubi f. 6-12 idem liber integer exstat ita incipiens: Ex genere Priami fuit Meroueus, etc. Ultimam eius partem Duchesnius edidit  ex codice Thuaneo, id est regio mox indicato; alium adhibuerunt Bouqueti continuatores , qui non dubitauerunt quin hec Hugoni Floriacensi tribuerent  . Quibus et ipse consentire debeo. Nam que hoc libro leguntur cum historia illa  moderna ita conueniunt, ut eamdem originem facile agnoscas; neque tamen alter ex altero descriptus esse potest, neque Hugo ad sua usque tempora alienum librum adhibuisse censendus est. Hec igitur eumdem auctorem easdem res simili modo diuersis temporibus exponentem arguunt, qui altero libello breuius res Francorum tantum regum tradit, altero ad Mathildam imperatricem scripto etiam aliarum regionum historiam tangit. Et Francorum historiam posteriorem dixerim, quippe que non solum singulas res fusius accuratiusque exponat  , sed nonnunquam etiam melius sit disposita necnon errores tollat priori libro commissos  . Alibi quidem scriptori euenit, ut ueram narrationem postea omitteret falsamque reciperet  .

 A Duchesnio  aliud fragmentum historie Francice editum est, cuius finem omisit, quem cum  libro Iu, p. 96 edito plane conuenire dixit. Sed etiam in priore parte Hugonis deprehendes uestigia, sed additionibus quibusdam inuoluta, quas ex codice Sancti Maglorii Duchesnius receperat. Quibus resectis, iterum ea habemus que cum Historia moderna conueniunt; et uix dubito quin codex Loiselianus, a Duchesnio hoc loco adhibitus, aut idem opus aut ualde simile contineat, quod in Sancti Maglorii codice nouis interpolationibus auctum est. Quem librum ne cum altero eiusdem monasterii supra allato confundas caue.

Pitheus SS. cetanei col. I, p. 407  et Duchesnius  ex codicibus Floriacensi et Thuaneo etiam historiam Francorum, usque ad a. 1110 continuatam, ediderunt, que et ipsa ad Hugonis opera accedit, maximeque cum historia moderna similitudine quadam coniuncta est. Sed sermonem uberiorem, elegantiorem dices, multa quoque ab Hugonis operibus et mente aliena inuenies  , ideoque hoc opus potius ex Hugonis aliorumque libris adornatum quam ab ipso compositum iudicabis.

Restat ut de alia breui Francorum historia dicamus, quam in codicibus Bruxellensi et Bernensi in  fine uoluminis collocatam uidemus. Hec cum Hugone nichil fere habet commune, sed posteriori parte continuatione Aimoini nititur  , alibi uero presertim monasterium Sancti Dionysii prope Parisios respicit et res exhibet ualde fabulosas  , quales hic ortas et propagatas esse scimus  . Notitias et libros historicos hic scriptos, Gesta dico Dagoberti et fragmentum De coronatione Pippini regis eiusque filiorum  , presertim sequitur; at uno tantum loco Floriacensis monasterii facit mentionem  . Preterea ex Gestis Francorum Fredegarii Historia epitomata et Paulo Diacono priorem libri partem consarcinauit, cui libellum de maioribus domus subdidit. Hec eadem fere sunt opera que in magna illa rerum Francicarum collectione coniuncta uidemus.  Cum uero libellum De maioribus domus aliaque ad uerbum fere scriptor retinuerit, prima libri parte fontibus ante nominatis liberius usus est: et fortasse non hos ipsos adhibuisse, sed antiquioris historie Francice compendium aliquod  libello illi simile habuisse iudicandus est, quod cum sequentibus coniunxit. Denique ex epistola synodi Carisiacensis ad regem Ludouicum a. 858 scripta duo recepit fragmenta  , proprio Marte uero nonnisi ultimorum regum acta breuiter recensuit. Que si cum Hugonis operibus conferantur, huic nemo ascribere uelit. Eadem uero historia, uerbis quibus incipit: Antenor et alii profugi satis nota, paulo post additionibus quibusdam et breui continuatione usque ad a. 1137 aucta et ita sepius est  descripta, necnon nouis additamentis temporis decursu ualde amplificata. Eiusmodi codices sunt Parisiensis regius n. 5999 , Lugdunensis Lat. n. 20 , Parisienses regii n. 4937, 4938, alii. Abbreuiatio gestorum Francie regum titulus est, sub quo Bouquet plura eius fragmenta in Collectionem suam recepit , usus codicibus mox indicatis Parisiensibus et alio S. uictoris n. 419. Continuationes uide ibidem .

Denique breuissima Francorum historia---c. a.  1108, sub Iuonis nomine sepius edita est , quam alii Hugoni tribuere malunt  . Sed nichil habet quod huius ingenium uel sermonem arguat.

Quibus expositis, quatuor Hugoni tribuenda esse opera, tria ipsius nomine inscripta, quartum in codicibus titulo destitutum, uidimus. Hec sunt: A. Ecclesiastica historia, quatuor libris digesta; B. eadem sex libris edita; C. Francorum Historia breuis et succincta; D. Actus modernorum regum Francorum.

Priores  in antiqua tantum historia uersantur et res ab aliis narratas colligere et breuius reddere uolunt. In his adornandis Hugo iisdem fontibus usus est quos apud plerosque medii eui scriptores  uiguisse constat: chronographis ueteribus, historiis ecclesiasticis et Romanis. Ad quos accedit Anastasii Historia tripartita post ab Hugone inuenta. Ultimis uero libelli plagulis Hugo presertim Adonem et Einhardum sequitur; de Floriacensi monasterio in secunda editione quedam tradit que aliis uerbis in libro Miraculorum sancti Benedicti leguntur; et nonnisi pauca habet peculiaria. In his igitur libris nonnisi colligendi et disponendi diligentia laudari potest; neque tanta doctrine copia excellunt quantam apud Ekkehardum, Sigebertum aliosque miramur. Explicationes quas Hugo adiecit et ipse nunc paucis placebunt, quamuis ingenium candidum et animum sincerum probent.

Historia quoque Francorum et moderni Francorum  Actus magnam partem aliis nituntur auctoribus, quos Hugo suo more non semper ad uerbum exscribit, sed ita sequitur ut longiorem ipsorum narrationem breuiorem reddat et cum aliis coniungat. Hi uero presertim ad manus fuere libri: Annales Bertiniani et breues Floriacenses  Flodoardi Chronicon, Historia Senonensis, Aimoini libri De miraculis sancti Benedicti  , Hugonis Flauiniacensis Historia uirdunensis  . Northmannorum expeditiones fusius noster exponit ibique cum Willelmo Gemmeticensi in multis conuenit, neque tamen ipsius uerba unquam retinet et non paucis locis  etiam rebus narratis longius ab eo recedit, ita ut aliam huius gentis historiam, uel ex ipso Willelmo uel certe ex communi fonte haustam, adhibuisse uideatur, eam fortasse quam in codice Parisiensi S. Germani n. 1085, f. 70, uo 82 legi  . Expeditionem primam Hierosolymitanam ita tradit, ut maxime Gesta illa Francorum et aliorum Hierosolymitanorum  sequatur, nonnunquam uero propius ad Balderici Dolensis Historiam ex illis haustam accedere uideatur, ita ut utrumque librum ab Hugone lectum esse  fere statuerim. De suis Hugo hinc inde quedam addidit, maxime de monasteriis edificatis, de rebus Floriaci gestis necnon alia que ad regalem familiam pertinent. Ubique breuis quidem est scriptoris narratio  neque erroribus caret grauioribus, quos uel ab aliis recepit uel ipse commisit  ; at multa quoque continet que alibi frustra quesieris, ita ut in tanta scriptorum rerum Gallicarum penuria hec magni faciamus oporteat. Sermone Hugo utitur simplici et minus culto, qualem uix a scriptore erudito et aliis quoque operibus probato exspectaueris.

Hugo enim monachus Floriacensis uir fuit sua etate scientia conspicuus et a multis non mediocri laude ornatus. Patriam ipse indicauit. In margine codicis Paris. regii n. 4963  epilogo incipiente legitur: Hugo qui hunc libellum a diuersis codicibus deflorauit Hugo de Sancta Maria cognominatur a quadam uillula patris sui, in qua est sita ecclesia sancte Dei Genetricis Marie. Eodem  modo librorum titulis sepius nuncupatur; ibique monachus uel alumnus S. Benedicti Floriacensis audit  . Quo tempore hoc monasterium intrauerit non constat; sed ibi seculo XII incipiente uixit et Ecclesie ueteris gloriam suis scriptis auxit. Familiaritate quadam cum uiris feminisque eius temporis prestantissimis coniunctus fuisse uidetur. Historias suas et Adele comitisse et Mathildi imperatrici inscripsit, alium librum eumque grauissimum Mathildis patri Heinrico Anglorum regi direxit, De regia potestate et sacerdotali dignitate, quo regni et Ecclesie contentionem dirimere et ad iustam equamque  pacem referre studuit. Ex inscriptione prologi satis patet de altero illo Hugone de Floriaco tanquam nuius libri auctore minime esse cogitandum.

Primo Hugo libro regalem potestatem a Deo esse institutam, ideoque quasi sanctam et a rebus ecclesiasticis minime alienam ostendere conatur; secundo uero regiam et sacerdotalem potestatem coniunctas esse debere, »ut ambe sibi inuicem fideliter adherentes mutuo socientur et compaginentur« rationibus multis probat et exemplis confirmat, que ex historia ueteri et recentiori desumit. Iudicium iustum et animum Ecclesie haud ualde pronum ubique prodit, et cum Iuo Carnotensis, Hugonis amicus, eamdem fere sententiam tueretur, factum est ut dissensio modo ab his indicato componi posse aliis  quoque uideretur  , id quod primum in Anglia, postea etiam in Romano imperio factum esse constat.

Quo anno hunc tractatum finiuerit, certo indicari nequit; sed procul dubio inter a. 1100, quo rex Heinricus fratri successit, et 1106, quo in concilio Londinensi regis et archiepiscopi lis composita est, in eo scribendo occupatus fuit, ita ut historias sequentibus annis elaboratas liber ille precesserit.

Scripsit Hugo preterea uitam sancti Sacerdotis episcopi Lemouicensis, antiquiorem textum nimis rudem secutus, ita ut magis sermonem quam narrationem dedisse censendus sit  . Premissa est epistola Arnoldo abbati Sarlatensi directa, ubi breuiter  libri panditur ratio et consilium. uitam edidit  Henschenius Acta SS.  ex cod. Sarlatensi.

Ultimo loco liber nominandus est Miraculorum a sancto Benedicto Floriaci patratorum, post Adreualdum, Adelerium, Aimoinum et Rodulfum ab Hugone susceptus et usque ad annum 1119, continuatus  . Liber ineditus est, ideoque quid ad Hugonis uitam uel temporis illius historiam satius cognoscendam conferre possit, nos latet. Certe post ceteros libros huic operam nauasse uidetur, quem fortasse tam diu continuauit, quam uita superstite gaudebat. In sancti patroni, cui uitam dedicauerat, miraculis, ut sibi uidebantur, enarrandis calamum deposuit, qui multis annis rebus tam publicis quam ecclesiasticis exponendis precipuam curam adhibuerat.  Hugonem non diu post a. 1119, mortuum esse, uerisimile est. Sed nemo annum uel diem enotauit.

Inter rerum Germanicarum scriptores Hugo Floriacensis uix potest referri; nam rarius ea tetigit que trans Rhenum gerebantur et uix quidquam certi de his compertum habuit. Ideo libri quoque eius apud Germanos rarius legebantur. Albericus  aliique  historiam ecclesiasticam ad manus habuerunt, Francorum uero historiam ne ille quidem legisse uidetur, neque eius uestigium cis Rhenum me inuenisse recordor. Magis hec rerum Gallicarum scriptoribus placuit, quamuis plerosque non uera Hugonis opera, sed libros ipsi obtrusos, presertim Senonensem illam historiam, secutos esse  nunc pateat [ C. Bernensi n. 208, ex quo epilogum descriptum penes nos habemus

B. Sequitur altera Historie ecclesiastice editio, ex qua eodem fere modo ea desumpsimus que libri ordinem et auctoris laborem explicare possunt, additis tamen ultimis libri uI capitibus, quibus res Caroli M. successorumque eius enarrantur. Ex magna codicum copia, quos supra recensui, hi ad manus fuerunt:

1. C. Parisiensis, S. uictoris n. 311, liber optime note, quem inde a sexto libro nonnullis locis cum editis comparaui.

2. C. uindobonensis Hist. prof. n. 682, inde a libri  Iu initio a Pertzio cum Rottendorffii editione collatus.

3. C. Bernensis n. 324, Senonensi necnon Fossatensi continuatione uel interpolatione auctus. Prefationes et inde a Pippini tempore ipse textus in usus nostros descripta sunt.

Ceteros codices, presertim Parisienses, euoluisse, eorumque ordinem enotasse satis uisum est.

Huic subiecimus Historiam Francorum Senonensem, quam in codice 3 aliisque Hugonis libro adiectam legimus, prima huius libelli parte ex Duchesnii editione  suppleta. Secuti sumus presertim

1*. Codicem olim S. Maglorii , quem primum hec cum Hugonis opere coniunxisse supra dixi.

Ex 3 etiam ea recepimus que in Fossatensi monasterio inserta sunt et ad hoc maxime cenobium respiciunt.

Preterea uero etiam ex Aimoini Floriacensis libro De miraculis S. Benedicti sec. XI incipiente  scripto ea seligere placuit que ad Francie regum successionem spectant. Hec enim non solum in continuationem Historie ab Aimoino inchoate  transierunt, sed etiam in Chronico S. Benigni Diuionensi descripta indeque in Hugonis Flauiniacensis librum sunt translata. Breuia sunt, sed que non sine causa, quippe ueteris et diligentis scriptoris testimonia, magnam nacta sunt auctoritatem. Mabillonii editionem  secutus sum.

C. Breuem Francorum historiam, quam ab Hugone scriptam putamus separatim edere noluimus, cum eedem res iisdem fere uerbis nonnisi ordine mutato in alio libro  sint repetite. Minus etiam nostri consilii esse potuit, magnam illam collectionem historicam, qua huius libri fragmenta cum aliis excerptis sunt coniuncta, huic uolumini inserere. Sed precipuam lectionis uarietatem sequenti operi  subiecimus, codice usi Bernensi n. 90, cuius apographum prope nos habemus, necnon Duchesnii collata editione .

D. Librum »qui modernorum regum Francorum continet Actus,« operum ab Hugone confectorum utilissimum, iam prima uice integrum exhibemus. Codicem Leodiensem Bethmannus noster fideliter exscribendum curauit, cuius uestigiis semper fere inherere potuimus. Liber ipso teste non una manu exaratus est, sed altera hic illic singulas lineas imo integras fere paginas charte intulit, nigriori plerumque usa atramento eodem quo aliquot linee  expuncte sunt; semper uero narratio sine interruptione procedit, ita ut duo scribe dictantis uerba recepisse uideantur. Textus raris  mendis iisque leuissimis aspersus est. Pauca tantum in uerbis scribendis mutaui, e pro e in uocabulorum fine positum, nimium littere c pro t, n pro m usum et que sunt eiusmodi, scribis potius quam auctori tribuenda.

Ultimo loco historiam regum Francorum monasterii Sancti Dionysii posuimus, qualem in codice  codicem S. uictoris n. 419 indicat.

Hoc modo uero factum esse confido ut non solum Hugonis scripta recte discerni possint et diiudicari,  sed etiam cetere Francorum historie s. XII scripte e tenebris sint euolute, earumque tempus, ordo et coniunctio ita stabilita, ut cuique ad genuinas rerum notitias facilis iam pateat accessus. Quod si hec me non fefellerit opinio, magnum quem per plures annos in hanc editionem impendi laborem, quamuis perpaucos ipsi historie Germinie fructus tulerit, non incassum dixerim. Multa collegi et inter se comparaui, ut hec pauca imprimerentur. G. WAITZ.





[EX HISTORIA ECCLESIASTICA EXCERPTA.]



[EX HISTORIA ECCLESIASTICA EDITIO PRIMA LIBRIS Iu DIGESTA.]



INCIPIT LIBER  HISTORIAE ECCLESIASTICAE GESTORUMQUE ROMANORUM ATQUE FRANCORUM COMPREHENSUS BREuITER AB HUGONE DE SANCTA MARIA [1 1Kb] .

Domine sue ADELAE uenerabili comitisse HUGO, sancti Benedicti Floriacensis alumpnus, magne felicitatis decus.

Dignum censeo, serenissima domina, munus presentis operis mansuetudini uestre supplici affectu dedicare, cum sitis nostri eui multis preponenda proceribus, tum generositate preclara, tum probitate precipua, tum quoniam estis litteris erudita, quod est gentilitium siue ciuilitas magna. Munus autem meum hunc appello codicellum compendiosa breuitate subtilissimum, qui sua uos amenitate delectet  et adhortetur ad benefaciendum, et ad uitam bonis moribus exornandam. Non quod non sitis satis decenter magnis uirtutibus adornata, sed quod semper in melius proficere commonemus. Aecclesiasticam enim relegens historiam a multis historiologis per partes editam et modis uariis comprehensam, hoc uno uolumine decreui coartare et coadunatis mihi quam pluribus libris deflorare, ueritatisque medullam de singulis diligenter extrahere, utens eorumdem auctorum uerbis in quibusdam locis, aliquando uero sermonibus meis. Certe laboriosum ualde negotium, quoniam breuitatem nonnunquam comitatur obscuritas, cum et luculentus esse contendo et breuis esse laboro. Ceterum omnia que  ibi a mea rusticitate dictata repperiuntur, inculto sermone perorata probantur [2 1Kb] . uerum utcumque hec dicta sunt poterunt tamen legentibus prodesse, et uberiorem gestorum seriem ad memoriam reuocare, indoctis scilicet atque doctis ac secularibus negotiis occupatis, illis maxime qui in legendis diuinis Scripturis magnum in uita positum solamen existimant, dum ille qui multa legit eadem ibi breuiter recordatur et compendio ignarus instruitur. Si quis autem his contentus esse noluerit, hunc ad opulenta et magnifica uolumina de quibus hec sumpsi transmitto. Calumpnosis uero siue mordacibus uiris patet in me, confiteor, campus calumpniandi profusior, quia tam arduum opus nimis audacter arripui, quod esset uiris eruditis reseruandum.  At inuidis siue scurrilibus, qui propter superbie typum mea forsitan scripta superbo despicient supercilio, respondeo, quia de illorum nominibus reminiscendis  non erit, sicut suspicor, postmodum posteritas laboratura, sed eque ut probra ita eorum preconia tecta manebunt. uestri autem nominis monimentum, domina mea, tam huius libri occasione, quam bonorum operum executione, quibus incessanter operam impenditis, perenniter posteris relinquetur; nec poterit umquam ullo obliuionis tempore terminari. Igitur hoc exile munus a me uobis oblatum gratanter suscipite, et ab improbis fauore uestro defendite. Sapientes enim quondam antiquorum gesta uirorum non negligenter preteribant, sed ad institutionem presentis uite libris inferebant. Siquidem per historiam preteriti temporis series comprehenditur, et per regum et imperatorum successiones multa necessaria perscrutantur. Ergo ab Octauiano Augusto exordium narrationis  incipiam, et Romanorum imperatorum et presidum nomina simul et gesta ibi curiosissime denotabo usque ad Karolum Magnum et eius filium Ludouicum. Ecce habetis quod otiabunda legatis: actus uidelicet antiquorum imperatorum et quorundam Deo amabilium uirorum pariter memorabiles actus ab incarnatione dominica usque ad tempora prefinito. Quibus si fueritis intenta, non deprimet inertia acumen ingenii uestri splendidum et honestum. Porro de uirtutum uestrarum preconio, quas originis uestre sublimitas et nature felicitas nobis infuderunt, modo loqui erubesco, ne uidear uti leuitate parasitica. Loquar autem alias ubi fuerit oportunum. His autem qui sinistrorsum suscepturi sunt, quod hoc  opus uobis dedicaui, respondeo: beatum Hieronymum presbyterum sanctam Paulam et eius filiam Eustochiam multis scriptis honorasse sepe, et uenerabilem Gregorium antistitem Romanum Theudelinde Italorum regine quatuor dialogi sui libros transmisisse. Sed et mulier secus pedes Domini sedens audiebat uerba oris eius, tanto Phariseis et Saduceis non solummodo sed et ipsis Christi ministris melior, quanto deuotior. Sexus enim femineus non priuatur rerum profundarum intelligentia, uerum, ut in sequenti lectione lucide declarabimus, solet aliquando feminis inesse magna mentis industria et morum probatissimorum elegantia.

Preterea huius historie liber nimis profunda latenter continet Aecclesie sacramenta. Nam sicut primum  hominem a Deo formatum sexta conditi mundi die scriptura tradente cognouimus, sic sexta mundi etate redemptum declarabimus. Et sicut eundem  hominem de immaculata terra factum esse didicimus, sic Saluatorem nostrum natum esse de intemerata uirgine fideli relatione demonstrabimus. Et sicut Adam sexta ebdomadis die a Deo inspiratus accepit ab eo liberi arbitrii sui potestatem, per quam non seruili necessitate sed ingenua uoluntate obediret Creatori, ut et de obedientia uite eterne pretium et de inobedientia merito consequeretur interitum, ita sexta mundi etate liquet homines accepisse de celo Spiritum sanctum, per quem legem Domini siue uoluntatem eius liberaliter, non seruiliter sicut cetere creature, sed quasi filii carissimi, possent adimplere. Quas enim rationabiles creaturas prima etate condidit omnipotens Dominus, angelicam scilicet et humanam, quibus liberi arbitrii  potestatem dedit, ut hac facultate ditate in Creatoris sui laude perenniter permanerent. Sed quia prior, id est angelica, non tamen tota, uiciata et per superbiam ab amore sui Creatoris recedens erumpnosa facta fuerit, contra humanam inuidia inardescens naturam, subgessit ei offendiculum peccati, ut eam impietatis sue neuo pollueret, magnum credens esse sibi solatium, si una ruerent et sui reatus penam pariter paterentur. Quod diuina maiestas non pertulit, sed humanam naturam ad pristinam decreuit reformare dignitatis nobilitatem. Unde sumpsit de femina carnem, ut haberet in eius incarnatione [3 1Kb] ipsa humana natura, unde posset ad illam quam perdiderat beatitudinem eius beneficio  remeare. Ostendit ergo Dominus in angelica natura, quam puniuit, iustitie sue censuram, et in humana, quam redemit, miserationum suarum dulcedinem. Uniuerse quippe uie eius misericordia et ueritas. Itaque sicut per Adam prima mundi etate merorem mortis inuenimus, ita per incarnati uerbi mysterium sexta ibidem mundi etate, sicut supra retulimus, uite eterne iocunditatem recuperauimus. Antequam tamen hec fierent, tertia iam mundi etate extitit Abraham patriarcha, a quo ritus et religio circumcisionis sumpsit exordium, cum omnes gentes corrupte errore simulacris immolarent. Demum uero data est lex Iudaico populo, qua uerus Dominus coleretur. Et Dominus quidem, qui cuncta de nichilo fecit, uno momento temporis potuisset omnia  simul facere et uniuersum genus humanum ad sui reuerentiam cultumque perducere. Sed non fecit, immo secreto et inscrutabili sacramento non in mundi principio sed opportuno tempore disposuit nasci de uirgine. Qui ubi mundo per natiuitatem humane carnis serenus illuxit, ex Iudaico et gentili populo sexta mundi etate unam Aecclesiam congregauit, et ita sibi inuicem utrumque populum intra eandem Aecclesiam uno spiritu federauit, ut iam non  esset ibi ulla diuersitas, sed una libertas. Quod autem de femina nasci uoluit, magnum nobis benignitatis sue beneficium ostendit et immensum humilitatis exemplum. Ceterum carne contaminari non potuit, qui carnem mundare uenerat. Potuit tamen secundum carnem nasci, crucifigi atque resurgere ad salutem nostram miro et ineffabili modo sine iniuria impassibilis et incommutabilis maiestatis. uerum tam pia sacramenta non potest rimare perfidia superborum, quia non uult credere. Aecclesia uero sancta hec omnia in Domino Iesu Christo sinceritatis affectu credit et complectitur et magna deuotione prosequitur  . Ergo et uos Aecclesie Domini filia hec eadem sacramenta intenta mente percipite et letabunda legite et legendo credite.


 uiue, uale, gaude, multa dignissima laude
Progenies regum, cleri populique columpna,
Quam probitas morum, quam nobilitas atauorum
Exornant eque; cedant tibi prospera queqe!


Explicit epistola.



INCIPIT PROeMIUM SIuE LIBER PRIMUS HISTORIAE ECCLESIASTICAE, QUAEQUE BREuITER EST AB HUGONE DE SANCTA MARIA MONACHO SANCTI BENEDICTI FLORIACENSIS MONASTERII TRANSFORMATA uEL DEFLORATA, ANNO AB INCARNATIONE DOMINI MILLESIMO CENTESIMO NONO.

Antequam tamen opus propositum adgrediar explanare, ecclesiasticas scilicet historias letissima [4 1Kb] suauitate refertas compendiosus breuiator deflorare, primum oportunum existimo presenti uolumine de Iudaice plebis statu quedam perstringere, ne illorum famosissimam generositatem penitus uidear  silentio preterire; de quorum constat origine Dominum nostrum Iesum Christum carnem suscepisse. Igitur ab Abraham eorum patriarcha usque ad eiusdem Christi natiuitatem quandam narrationis lineam deducam; a Syrie regno uel regibus exordium sumens, et a tertia mundi etate, qua legitur Ninus regnasse, sub quo natus est Abraham; multa que quinque libri continent Moysi ab initio seculi pretermittens.

A constitutione quippe mundi usque ad modo dictum Ninum inueniuntur anni tria milia et centum octoginta quatuor, qui ab omnibus historiographis gentilibus uel omissi, uel ignorati sunt. Quibus et ego causa compendii pretermissis, a notissimis regum  imperatorumque temporibus hanc ecclesiasticam historiam ordinare studebo et precedentium rerum signis legitime confirmabo, illud recolens quod Lucas euangelista, cum dominice incarnationis texeret historiam, Herodis regis Iudaice gentis in ipso sui sancti Euangelii principio intulit mentionem. Fuit, inquit, in diebus Herodis regis Iudee sacerdos quidam nomine Zacarias de uice Abia. Itemque post pauca: Exiit edictum a Cesare Augusto  ut describeretur uniuersus orbis, Cesaris Octauiani faciens iterum mentionem. Oportet enim, ut opinor, a notissimis regibus uel imperatoribus catholicis uiris ecclesiasticas historias ordinare, et ab his que celebri fama feruntur etiam apud gentiles perfectissime roborare. Unde ego a Nino regum antiquorum notissimo nunc incipiam.

Itaque rex primus, qui dudum regibus habitum morem, quibus fines regni magis tueri quam preferre mos erat, noua regni cupiditate mutauit et bella finitimis intulit, Ninus, cuius supra meminimus, legitur extitisse. Qui dum totam Syriam et alias multas Orientis prouincias sibi subegisset et per annos 50 regnauit. Quibus . . . . . . . . . . . . . . . . . . . . . . . . . . . . . . . . . . . . . . .  Hoc nunc de statu Iudaici populi et templi dixisse sufficiat, ut ad ecclesiasticam cursum transferamus historiam [5 1Kb] .

Oportunum tamen adhuc esse cognosco, ut et de Parthis aliquid dicam, cum quibus Romanus populus orbis imperium legitur diuisisse. Principium igitur ab origine strictim est repetendum. Tantum enim regnum silentio prorsus preteriri fas non est. Sed quia Parthi Scytharum exules extitere, sicut ipsorum uocabulo deprehenditur---Scythico enim sermone Parthi exules appellantur---de Scytharum regno prius pauca narrabo. Scytharum igitur gens [6 1Kb] ut lib. II editionis alterius partibus sex digeste, infra . . . . . . . . . . . . . . . . . . . . . . . . . . . . . . . . . . . . . . . . . . . . . . . .  quem ultorem paterni sanguinis futurum metuebant. Ad extremum uero sepe nominati Parthi, cum iam se pares magnitudini Romanorum crederent, Romana signa, que Crasso interfecto deripuerant, ultro Octauiano Augusto reddiderunt, et obsidibus traditis firmum fedus cum eo pacti sunt. Plus enim apud eos memoratus Augustus fauore nominis sui fecit, quam facere quisquam alius imperator armorum robore potuisset. His etiam nunc de Parthis breuiter expeditis, opus propositum nunc conabor inuadere et a notissimis Romanorum imperatorum temporibus, sicut supra promisi, totam hanc historiam legitime confirmare. Ab Octauiano Augusto quippe imperatorum nomina Romanorum  ibi seriatim pernotabo usque ad Karolum Magnum eiusque filium imperatorem Ludouicum, et tempora quibus floruerunt lucide designabo, sicque secundum eorum catalogum rerum relationes gestarum ita temporibus assignabo, ut, si modo dictum decurras catalogum, quid sub unoquoque imperatore gestum sit, euidenter agnoscere possis. Sed et sanctorum successiones apostolorum et presidum [7 1Kb] nomina Romanorum hic inseram, quiue uiri catholici locis celeberrimis post ipsos apostolos regendas susceperint Ecclesias adnotabo. Nec preteribo persecutionum  turbines, quibus sancti martyres diuersis temporibus pro Christo carceribus trudi edictis principalibus urgebantur. Sed illi diuino amore flagrantes, seuientibus in necem illorum regibus et legibus et ducibus et gentibus, flecti nullis cruciatibus potuerunt, semper inexpugnabiles permanentes. Hos primitiua flores tulit Ecclesia, et his adhuc stipata uernat mirabili uarietate. Horum denique meminisse semper erit utile. Preterea perfidos non pretermittam philocumpos, id est amatores iactantie, qui maligno afflati spiritu diuina coinquinare dogmata friuolis adinuentionibus uoluerunt. Horum etiam erroribus locis oportunis, paucis quidem sed affatim, Dei opitulante iuuamine, curabo respondere. Extremam quoque templi euersionem, que facta  est sub uespasiano et Tito, non tacebo et [8 1Kb] deiectionem siue depopulationem rerum illarum que dicebantur Sancta sanctorum, licet fuerit umbra non ueritas; umbra tamen designat uestigia ueritatatis et intuentibus diligenter signis quibusdam futura solet exprimere.



INCIPIT AECCLESIASTICAE LIBER HISTORIAE SECUNDUS.

Secundus Romanorum monarchus, interfecto Iulio Cesare, Octauianus Augustus extitit, quo [9 1Kb] . . . . . . . . . . . . . . . . . . . . . . . . . . . . . . . et Arnobius Affricanus rethor sapientissimus [10 1Kb] .


Explicit liber secundus, quamuis primus premii speciem uideatur obtinere.



INCIPIT PROLOGUS TERCII LIBRI, IN QUO CONTINETUR GALLIAE SITUS.

 Precedenti libro Spiritus sancti suffragio pauca de quibusdam primitiue Ecclesie sanctis, qui post nostri Saluatoris natiuitatem et eius ad celos gloriosam ascensionem pressuras innumerabiles pro fide sustinuere catholica, peroraui; presenti uero uolumine temptabo, si possum, de illis qui pacis et tranquillitatis diebus floruerunt aliquid etiam dicere; ab illo tempore ducens exordium quo Romani imperatores idolis abrenunciantes, pro quibus olim persequebantur christianos, uerum Deum ceperunt colere, qui mundi fabricam condidit uniuersam. Nullo enim tempore destitit Deus in uinea sua, id est in sancta Ecclesia, idoneos operarios conducere; ipsa uero tanto latius fructuosos palmites circumquaque  diffudit, quanto duriora pro Redemptoris sui nomine certamina tolerauit. Sed et quorundam hereticorum perfidiam hoc etiam libro denudare curabo, ne quisquam christianus eorum umquam reciaculis illaqueatus capiatur. Solent enim heretici quasi aucupes muscipulam sue fraudis abscondere et quibusdam simulationibus uenenum sue nequitie subornare, ut incautos decipiant et sue telo perfidie confodiant; quod ubi forte fecerint et hominem quolibet particulo sui erroris neuo resperserint [11 1Kb] , mox miserabiliter inextricabilibus nexibus  impedire satagunt eumque semper ad deteriora protrahunt, donec in profundum erroris ueniat, quisquis eorum dolos et fraudulenta labia quasi uirus mortiferum non euitat. uelatur enim diuini muneris efficatiam iniquitas. Diabolus ergo hereticorum subdola uersutia post persecutionis tempora, que sustinuit Ecclesia primitiua, magno molimine temptauit subuertere catholicam fidem. Sed pietatis Dei munificentia contra prefatam nequitiam armauit sanctos suos proceres, quosdam uidelicet confessores, qui magno suo labore eorum dolos pessumdarent et sacre fidei lineam uberiori facundia roborarent. Quorum profecto meritum a martyrii dignitate non degenerat. Denique constat, quod omnes quos ecclesiastica fides non illuminat cecitas  erroris obnubilat, et quos Christus, qui de tota mundi massa suam sibi congregauit Ecclesiam, non colligit, hos profecto diabolus ad interitum secum rapit.

Incipiam etiam a meo insere operi proposito quedam capitula de gestis Francorum. Non enim fas est preterire penitus tante gentis uirtutem, que Gallorum gentem asperam, audacem, bellicosam et cunctis regnis terribilem ipsisque etiam Romanis imperio terrarum florentibus formidabilem, suis armis subigere et sibi retinere potuit. Prius tamen ipsius Gallie situm, quam nunc prefata Francorum gens incolit, breuiter comprehendam atque depingam.

 Igitur uniuersa Gallia . . . . . . . . . . . . . . . insulas Cycladas, ut infra col. 835-836.

His prelibatis nunc ordinem historie curabo euoluere.

Constantinus Magnus, Constantii moderatissimi et egregii principis filius, in Britannia [12 1Kb] . . . . . . . . . . . . . . . . . . . . . . . . . . . . , . . . . primus ex Grecorum gente Romano potitus est imperio [13 1Kb] .


Explicit liber tercius.



INCIPIT PROLOGUS LIBRI QUARTI, IN QUO CONTINETUR ITALIAE SITUS SECUNDUM SENTENTIAM HISTORIOLOGI PAULI.

Quoniam his qui diuersis occupantur curis tedet multos euoluere libros, placuit mihi immensum pelagus  ecclesiasticarum historiarum compendiose colligere et numerosam librorum copiam hoc uno uolumine comprehendere, prolixam in eo orationem summopere facere deuitans, que solet aliquando quibusdam magnum generare fastidium. Quero ergo eis placere quos semper breuis et aperta delectat oratio. uerum cernens nunc hoc etiam meum exercitium modum proposite breuitatis euadere, illud quod singulis heresibus in quibusdam locis, tametsi breuiter, respondere consueui, amodo pretermittam,  quamquam ea que precedenti libro respondi magnum legentibus queant emolumentum prestare, quo et dogmata fidei christiane contraria ualeant deuitare et incautam simplicitatis imperitiam subterfugere. Poterunt, inquam, illis maxime prodesse, qui magna doctorum uolumina, quibus eis responsum est, non habent, aut secularibus impliciti curis ea legere uel intelligere nullatenus possunt. Igitur historiali stilo contentus quod restat operis explanabo, Acephalorum [14 1Kb] tamen heresim pseudoprophetarum [15 1Kb] penitus non silebo. Sed et Italie situm in presenti prologo paucis comprehendam et prouintiarum eius numerum subtiliter nescientibus intimabo.

Italia ergo patria siue regio Romanorum [16 1Kb] . . . .  . . . . . . . . . . . . et Gallia Cisalpina que infra Alpes est uocitatur. Et hec de Brenno siue Gallis, quorum supra dudum meminimus, paucis dixisse sufficiat, ut ad historie cursum sermo noster citius reuertatur.


Explicit prologus.



INCIPIT LIBER QUARTUS.

Mauricius igitur Orientis imperium mortuo Tyberio consecutus, imperauit annis 21. [17 1Kb] . . . . . . . . . . . . . . . . . . . . . . . . . . . . . . . . . . [18 1Kb] Denique Nicephorus imperator Constantinopolitanus, cuius supra meminimus, post multas et insignes uictorias de Sarracenis mortuus est, et Micahelgener ipsius ad imperium sublimatus est.


Explicit liber Historie ecclesiastice Gestorumque Romanorum atque Francorum.



INCIPIT EPILOGUS OPERIS PRECEDENTIS AD uENERABILEM SCRIPTUS BLESENSIUM MELDENSIUM ET CARNOTENSIUM COMITISSAM.


Hec, opinione liberalitatis uestre prouocatus, uenerabilis comitissa, ab antiquis historiologis, uelut apis a diuersis floribus mel colligens, aggregaui; uno inquam, hoc [19 1Kb] uolumine omnium Romanorum imperatorum et presulum nomina uel actus uobis recitaui, quique uiri catholici in locis celeberrimis post apostolos regendas susceperunt Ecclesias indicaui. Graues quoque persecutionum procellas, quas primitiua pro suo Saluatore pertulit Ecclesia, peroraui, et iocundissimos confessorum flores quos  in pace protulit nominaui. Optimorum preterea uirorum, Gallorum scilicet et ceterarum gentium, memorabiles actus a tercia mundi etate usque ad obitum imperatoris [20 1Kb] Caroli Magni uobis decantaui. Dampnandas etiam hereticorum blasphemias et quomodo eis obsisti debeat breuiter declaraui. Erumpnas quoque Iudaici populi, quas pro suis impietatibus passi sunt et quibus propagantibus christianismus per orbem diffusus sit [21 1Kb] , scribere procuraui. Sed tam compendiosum et honestum  uolumen non illiteratis principibus, quibus ars litteratoria spretui est, sed uobis merito dedicaui, ne nominis uestri monimentum ulla [22 1Kb] ualeat umquam uetustate corrumpi, que posterorum memorie solet inimicari.---Apicem preterea celsitudinis [23 1Kb] uestre si quis scire desiderat, Guillelmi famosissimi ducis Normannorum et regis Anglorum filiam uos esse cognoscat, illius uidelicet qui memoratum sibi regnum sua subiugauit industria. Nullus rex nostrorum temporum illo sapientior felitior ac moderatior fuit. Ceterum illius regalem magnificentiam et liberalitatem nemo credo laudare sufficiet; non enim recte [24 1Kb] magnanimitate Rolloni suo antecessori debet adequari, sed tanto maiori preconio potest efferri, quo Iulium Cesarem et Claudium imperatorem  imitatus est, qui prefatam insulam, id est Anglorum terram, armis subegere uictricibus; quod nullus Romanorum imperatorum preter illos ausus est aggredi. Tamen ille deficiens licet ducatus et regni sui principatum hereditario iure filiis suis, uestris fratribus, dereliquerit, morum suorum elegantiam et eam que semper eum comitabatur affluentiam uobis [25 1Kb] deseruit; affluentiam enim eius et morum elegantiam specialiter pre ceteris uestris fratribus possidetis, teste Gallia, que nunc tota uestra liberalitate fulcitur et non mediocriter insignitur.  Multis igitur estis preponenda proceribus, sicut in huius libri primo prologo dixi; tum generositate preclara, tum probitate precipua, tum quoniam estis litteris erudita, quod est gentilitium siue ciuilitas magna. Attauorum denique uestrorum splendidam hoc in epilogo subiiciam genealogiam, et demum alio, si uobis placuerit, libro tam attauorum uestrorum, Danorum scilicet atque Normannorum, quam regum gesta Francorum ab imperatore Ludouico, Karoli Magni imperatoris filio, usque ad hec nostra tempora breuiter decantabo. Rollo igitur, cuius ante meminimus, antecessor principum Normannorum, Danorum dux potentissimus extitit; sed Karoli regis Francorum tempore post Ludouici imperatoris decessum per Sequanam [26 1Kb] intrauit in  Galliam; ingressusque in eam, Normanniam sibi uindicauit. Admirabilis ei filius successit nomine Guillelmus, cui cognomen Longa spata fuit, qui Ludouicum, Karoli Francorum regis filium, sicut in libro quem uobis promitto non reticebo, ab exilio quo latebat Francorum sua potentia reuocauit in regnum. Et huic Guillelmo successit Richardus, et Richardo alter Richardus. Richardo uero secundo successit Robertus, qui genuit honorabilem Guillelmum [27 1Kb] regem Anglorum, patrem uestrum.


Explicit Epilogus.



EDITIO ALTERA LIBRIS uI DIGESTA.



INCIPIT LIBER PRIMUS HISTORIARUM ECCLESIASTICARUM.


Assiriorum igitur rex potentissimus fuit olim Ninus, qui bellum finitimis inferens regibus, omnes Asie populos preter Indos sibi subiugauit, et annis in ea 50 regnauit. Quibus etc. . . . . . . . . . . . . . . . . . . . . . . . . . . . . . . . . . . . . . . . . Hoc nunc de statu Iudaici populi et templi dixisse sufficiat . Hoc tamen non silebo, prophetas eiusdem gentis tam etate quam sapientia gentiles philosophos precessisse, ne qua gens de antiquitate sue sapientie super patriarchas et sanctos prophetas, quibus diuina inerat sapientia, ulla se uanitate iactauerit [28 1Kb] . . . . . . . . . . . . . . . . . . . . . . . . . . . . . . . . . . . . . . . . . . . Multa etiam alia super his erant dicenda; sed quia  liber iste nimis extenditur, ratio moderationis exigit ut iam terminetur [29 1Kb] .


Explicit liber primus.



INCIPIT PROLOGUS LIBRI SECUNDI.

Igitur quoniam iocundum est sapienti sacras historias nosse, quarum sola superficies solet ab humanis mentibus nebulas erroris abigere et eas ad imaginem ueritatis adducere, curabo nunc iuxta  historie textum legentibus notificare, quomodo processit in mundo recta eruditio fidei per quosdam gradus et articulos etatum ac temporum, et quomodo uetus Testamentum euangelicis ministrauit principiis in prefiguratione diuinorum sacramentorum, sicut uirilem etatem solet etas puerilis precedere. Sed quamuis ab ipsa mundi origine in tota mundi latitudine nonnisi duas societates hominum comperimus extitisse, cum tot tanteque gentes per eundem orbem diuersis ritibus moribusque [30 1Kb] uiuentes, multiplici linguarum, armorum uestiumque sint uarietate distincte, quas ciuitates duas merito possumus appellare; quarum una ciuitatum predestinata est regnare cum Deo, et altera perire cum diabolo: tercia tamen mundi etate, cum iam omnes gentes  per orbem diffuse, beneficiorum Dei et sue conditionis oblite, insensibiles pro eo colerent creaturas, elegit Deus Abraham uirum sanctum, cuius exemplo mundum ad agnitionem sui conuerteret et ab erroris precipicio liberaret; cui etiam circumcisionis notam imposuit, quod nostre regenerationis signum fuit; qua [31 1Kb] post communem carnis generationem, quia seculo nascimur, Deo regeneramur per aquam et  Spiritum sanctum. Quarta uero mundi etate idem Deus et Dominus per ignem Moysi de rubo primum locutus est, ut educeret Isreliticum populum de Aegypto, ac demum 40 diebus ac noctibus ipsius iterum tentus alloquio scriptam in tabulis legem meruit suscipere; qua [31* 1Kb] idem Dei populus frueretur, donec ueniret Christus, qui interiorem sensum legis eiusdem Ecclesie sue, data sancti Spiritus gratia, reseraret. Hac ipsa etiam etate construxit idem Moyses Domino in heremo tabernaculum, quod uniuersalem presentis seculi significabat Ecclesiam, et archam testamenti, per quam Christus designabatur, in quo sunt omnes sapientie diuine thesauri repositi, et candelabrum, per quod sancta predicatio, que iter lucis euntibus ad uitam ostendit, exprimitur,  et mensam, per quam sancta significatur Scriptura, et alia multa, in quibus expressit nimis alta presentis Ecclesie sacramenta. Quinta denique mundi etate Salomon rex pacificus templum illud nobilissimum in Ierusalem extruxit, in quo etiam nonnulla imago rei future precessit. Sexta quoque mundi etate Christus Dei et hominis [32 1Kb] mediator mundo apparuit et mortem crucis pertulit, ut mors, quam uite constat esse contrariam, eius morte instrumentum fieret per quod transiretur ad uitam. Demum uero surgens a mortuis, misit de celo Spiritum sanctum suis apostolis in Ierusalem constitutis, qui eis omnium reserauit misteria Scripturarum et attulit notitiam diuersarum linguarum. Indeque dispersi sunt super faciem uniuerse terre baptizantes  ubique in nomine Patris et Filii et Spiritus sancti. Tunc adimpletum est quod scriptum est: Ex Syon exibit lex et uerbum Domini de Ierusalem . Inde enim procedens uerbum Domini per totum emanauit mundum, et ex tunc cepit in terris edificari turris, non ex lapidibus ac cementis, sed e diuersis populis et linguis, cuius cacumen penetrat celum. Que turris Syon spiritaliter appellatur, quod speculatio interpretatur; speculatur enim futuri seculi magnum bonum, quod preparauit Deus diligentibus se. Hec etiam Dei sponsa, propter numerosam quam ei quotidie parit filiorum sobolem per baptismatis sacramentum, merito potest appellari. Ipsa quippe suo redemptori Christo intellectualiter adherens  corporeo, si dici fas est, amplexu, ueris impletur fecundaturque uirtutibus. Cui quasi sue noue nupte nouus sacerdos noua tradidit sacramenta, imposuitque ei onus leue et iugum suaue, ut quanti penderet eam intelligeret. Dedit quippe ei pro circumcisione, que plebem Hebraicam non mediocriter honerabat, sancti baptismatis sacramentum et pro diuersorum specie sacrificiorum suum sacrificandum et edendum corpus et sanguinem. Cuius ueri sacrificii multiplicia uariaque signa erant sacrificia prisca iustorum. Igitur prima lex uelut pedagogus rudibus atque carnalibus hominibus primum  posita est, erudiens eos uel peccare prohibens metu pene presentis; secunda uero sublimiorem uite uiam iam eruditis sine interminatione pene presentis ostendit. Non decebat ergo ut euangelica perfectio precederet Mosaicam legem. Nam queque perfecta solent esse posteriora.

His ita se habentibus restat et nunc, ut de Parthis, qui diu in Perside regnauerunt, aliquid dicam, antequam propositum opus attingam. Tantum enim regnum silentio preterire non debeo. Cum Parthis quippe Romanus populus orbis imperium legitur diuisisse. Sed quia Parthi Scitharum exules extitere, sicut ipsorum uocabulo deprehenditur---Scithico enim sermone Parthi exules appellantur---de Scitharum regno prius pauca narrabo; quamquam ordo  preposterus esse uideatur, quod [33 1Kb] post Pompeii et Cesaris bella, que iam digessi, de uesone rege Aegypti et de Amazonum regno et de introitu Cyri in Scythiam, que ante Cesaris ortum contigerunt, tractabo.


Explicit prologus libri secundi.



INCIPIT LIBER SECUNDUS.

Scitharum igitur gens antiquissima, sub septentrione posita, ab uno latere Ponto, ab altero uero montibus Ripheis et Asia a tergo terminatur. Sed Scythe non minus illustria principia quam imperia habuerunt, nec uirorum magis quam feminarum uirtutibus claruere; quippe cum uiri hos de quibus agimus Parthos Bactrianosque, femine uero eorum Amazonum regna condiderint. Itaque res gestas uirorum  mulierumque considerantibus incertum est uter apud eos illustrior sexus fuerit. His tamen uesoges rex etc. . . . . . . . . . . . . . . . . . . . . . . . . . . . . . . . . . . . . quem ultorem paterni sanguinis futurum metuebant. His de Parthis breuiter expeditis, operi proposito manum applicabo [34 1Kb] .


Explicit liber secundus.



INCIPIT PROLOGUS TERCII LIBRI, IN QUO CONTINETUR ITALIAE SITUS.

Amodo igitur promissam defloraturus historiam, a natiuitate Domini et saluatoris nostri Ihesu Christi exordium sumam, ac postmodum sanctorum successiones apostolorum et presulum nomina Romanorum hic inseram , demumque qui  uiri catholici locis celeberrimis post ipsos apostolos regendas susceperunt ecclesias expediam. Nec preteribo persecutionum turbines, quibus sancti martires diuersis temporibus pro Christo carceribus trudi edictis principalibus urgebantur. Sed illi diuino amore flagrantes, seuientibus in necem illorum regibus et legibus, ducibus et gentibus, flecti nullis cruciatibus potuerunt, semper inexpugnabiles permanentes. Similiter et sancte mulieres uirilem gerentes animo fidem, carceribus includebantur, cedebantur. torquebantur, urebantur, laniabantur, coronabantur. Hos primitiua flores tulit Ecclesia, et his adhuc  stipata uernat mirabili uarietate. Horum denique meminisse semper erit utile. Preterca perfidos non pretermittam philocumpos, id est amatores iactantie, non sapientie, qui continencia, castitate atque ieiunio sicut quadam pietatis ueste exterius tecti, intrinsecus uero habentes animum uenenatum, per dulces sermones multis in Ecclesia scandalum intulerunt. Quorum perfidiam denudare curabo, et eorum erroribus locis oportunis, paucis quidem sed affatim, Dei opitulante iuuamine, respondebo . Quod illis maxime profuturum esse confido, qui magna doctorum uolumina, quibus eis responsum est, non habent, aut secularibus impliciti curis ea minime legere possunt. Nam ex his tametsi breuibus responsis potuerit et incautam simplicitatis  impericiam deuitare et dogmata fidei christiane contraria declinare. Arguam denique cecitatem Iudeorum, qua nollunt in Christum credere; quem sciunt sibi a prophetis pronuntiatum fuisse . Extremam denique templi euersionem, que facta est sub uespasiano et Tito, non tacebo, sed referam deiectionem siue depopulationem rerum illarum que dicebantur Sancta sanctorum, licet fuerit umbra non ueritas; umbra tamen designat uestigia ueritatis et diligenter intuentibus signis quibusdam futura solet exprimere. Optimorum preterea uirorum, Romanorum scilicet, Gallorum Gotthorumque et ceterarum gentium memorabiles actus hic inseram, et totum hoc opus legitima ratione corroborare contendam . Incipiens quippe ab Octauiano Augusto,  omnium imperatorum nomina Romanorum ibi seriatim denotabo usque ad Karolum magnum et eius filium imperatorem Ludouicum, et tempora quibus floruerunt lucide designabo, sicque secundum eorum katalogum rerum relationes gestarum ita temporibus assignabo, ut, si modo dictum decurras katalogum, quid sub unoquoque imperatore gestum sit, euidenter agnoscere possis. Sunt tamen nonnulli quibus uidetur fore superfluum, cum secundum tempora regum uel imperatorum ecclesiastice pertractantur historie. Sed non est contra religionem ecclesiasticam aut auctenticam disciplinam . Lucas nempe euangelista, cum dominice incarnationis texeret historiam, Herodis regis Iudaice gentis in ipso sui sancti Euangelii principio intulit  mentionem. Fuit, inquit, in diebus Herodis regis Iudee sacerdos quidam nomine Zacarias de uice Abia. Itemque post pauca: Exiit edictum a Cesare Augusto ut describeretur uniuersus orbis, Cesaris Octauiani faciens iterum mentionem, quatinus illa que minus erant hominibus nota ab his que pene aput omnes celebri fama ferebantur confirmarentur et roborarentur; quod et multi alii religiosi diuinarum tractatores historiarum fecisse leguntur. Ille quippe res geste que nulla regum ac temporum certitudine commendantur, non per historiam recipiuntur, sed inter aniles fabulas deputantur. Porro ideo Christus  usque ad sextam uenire distulit etatem, ut noue legis plenitudinem prolixitas temporis non auferret. Nam si ante uenisset, cuncta forsitan legis noue precepta uetustas temporis aboleuisset. Nunc autem ea seruare ipse imminens iudicii terror exigit, nec sinit propinquitas uicini examinis periclitari noue fidei perfectionem. Proinde decebat, ut qui 6. feria hominem fecerat, 6. die perfecerat, 6. mundi etate eum ad plenitudinem legis perduceret; etiam ueterascentem suo nouo aduentu reficeret.

Proinde presenti prologo, quoniam id multum operi proposito conuenire non dubito, Italie situm paucis comprehendam et prouintiarum eius numerum subtiliter nescientibus intimabo  Italia ergo patria siue regio Romanorum. . . . . .  . . . . . . infra Alpes est uocitatur. Et hec de Brenno siue de Gallis, quorum supra dudum meminimus, paucis dixisse sufficiat. Amodo uero fultus Dei adiutorio, et in tres libros totum opus diuidere et in unum corpus ecclesiasticam historiam curabo redigere.


Explicit prologus.



INCIPIT TERCIUS LIBER.

Secundus Romanorum monarcus, interfecto Iulio Cesare, Octauianus Augustus extitit, quo. . . . . . . . . . . . . . . . . . . . . . . . . . . . . . . Igitur post extremum Iudaice plebis excidium eorumdem breuiter arguam perfidiam Iudeorum, qui nondum uolunt in Christum credere [35 1Kb] .


Explicit liber tercius.



INCIPIT PROLOGUS QUARTI LIBRI.


Maximus uersatur error in cordibus Iudeorum [36 1Kb] . . . . . . . . . . . . . . . . . . . . . . . . . . . Porro hec contra Iudeos sub specie prologi dixisse sufficiat et hic metam finitus accipiat.


Explicit prologus.



INCIPIT LIBER QUARTUS.

Domicianus igitur frater Titi iunior [37 1Kb] . . . . . . . . . . . . . . . . . . . . . . . . . . . . . . . . . Repperit quoque dalmatice usum [38 1Kb]


Explicit liber quartus.



INCIPIT PROLOGUS LIBRI QUINTI IN QUO CONTINETUR GALLIAE SITUS.

Precedenti libro  Spiritus sancti suffragio  pauca de quibusdam primitiue Ecclesie sanctis, qui post nostri Saluatoris natiuitatem et eius ad celos gloriosam ascensionem pressuras innumerabiles pro fide sustinuere catholica, peroraui; presenti uero uolumine temptabo, si possum, de illis qui pacis et tranquillitatis diebus floruerunt aliquid etiam dicere; ab illo tempore ducens exordium quo Romani imperatores idolis abrenunciantes, pro quibus olim persequebantur christianos, uerum Deum ceperunt colere, qui mundi fabricam constituit uniuersam. Nullo enim tempore destitit Deus in uinea sua, id est in Ecclesia sua, idoneos operarios  conducere, neque illa dignos illi fructus per pacientiam gignere; sed quanto duriora pro Redemptoris sui nomine certamina tolerauit, tanto gloriosius semper de diabolo triumphauit. Proinde zelatur diuini muneris efficaciam antiqui serpentis impietas, et contra pietatis iustitiam armatur iniquitas. Ille quippe, qui dudum in celum positus diuinitati se comparauit et esse Deo similis non per iusticiam sed per potentiam concupiuit, quique propter suam de celo proiectus est [39 1Kb] superbiam, solita uersucia post persecutionis tempora, quam sustinuit Ecclesia primitiua, tranquillitati eius inuidens, rursus per quosdam hereticos temptauit subuertere catholicam fidem; et qui prius aduersus eam seuam persecutionum excitauerat tempestatem, ille etiam postmodum  in ea hereticorum seminauit germina nequam. Sed pietatis Dei munificentia contra prefatam nequiciam quosdam suos armauit proceres, qui magno suo labore et hereticorum dolos pessumdarent et sacre fidei lineam uberiori facundia roborarent [40 1Kb] . Quorum profecto meritum a martirii dignitate non degenerat. Nam idem labor pro fide certantibus eos martiribus equiparat. Et quia nichil est ueritate ualidius ita omnem prauitatem fides catholica prefatorum labore uirorum contriuit, sicut dudum antiquorum philosophorum ambiguas opiniones sanctorum patriarcharum atque prophetarum auctoritate quassauit. Et quemadmodum ille felix angelorum exercitus, qui post diaboli lapsum in celis remansit,  Deo secundum sibi datum ordinem dignitatum famulatur et seruit et ad nutum eius angelorum multitudinem archangelorum obedientia regit, ita et nunc Ecclesia secundum sibi datos gradus ordinis et discipline ipsi Deo pro humana possibilitate fideliter in terra ministrat. uerum quos illa non colligit, hos profecto diabolus ad interitum secum rapit. Et hec presenti prologo de sancta dixisse sufficiat Ecclesia.

Amodo uero inseram operi inchoato quedam capitula de gestis Francorum locis oportunis . Non enim fas est preterire penitus tante gentis uirtutem, que Gallorum gentem asperam, audacem, bellicosam et cunctis regnis terribilem ipsisque etiam Romanis imperio terrarum florentibus formidabilem, suis armis subigere et suo sensu sibi potuit retinere.  Prius tamen ipsius Gallie situm, quam nunc prefata gens Francorum incolit, breuiter comprehendam atque depingam. Igitur uniuersa Gallia, non tam ampla quam inclita, tribus prouinciis terminabatur antiquitus. Quarum una Belgica, alia Aquitania, alia uero Lugdunensis nominabatur. Porro Belgica prouincia habet ab oriente limitem fluminis Rheni et Germaniam, ab euro uero habet alpes Apenninas et a meridie prouinciam Narbonensem et ab occasu prouinciam Lugdunensem et a circio occanum Britannicum. Urbes eius inclite et famose: Colonnia Agrippinensis, Tungris, Treueris, Mettis  que et Mediomatricum; Remis, Laudunis, et pagus Helueciorum, quem nunc Alemanni incolunt. Fluunt per eandem prouinciam Scaldus, Matrona, Mosa et Ausona, que ultimos Remorum fines preterfluit. Silua eciam habetur in ea que dicitur Ardenna, que a ripis Reni fluminis usque in Treuerorum fines extenditur. Aquitania uero a uarunna flumine ad Pireneos montes extenditur, et obliquo Ligeris cursu, qui eam ex parte terminat, pene in orbem cingitur. Continentur in ea urbes egregie: Narbona, Aruernus que Clarus-Mons dicitur, Bituris, Cadurs, Tholosa, Ruthenus, Lemouis, Petragorica, Pictauis, Burdegala, Sanctona et Engolisma. Meat per Aquitaniam Dordonia, que in uarunnam immergitur. Silua habetur in ea Letenna [41 1Kb] , Biturigibus et Aruernis  confinis. Lugdunensis autem prouincia oritur a monte Iurano, qui est inter Sequanos et Heluecios, et a lacu Lemanno et flumine Rodano, et extenditur ad oceanum Britannicum, dilataturque ad Ligeris alueum, qui eam ab Aquitania separat et diuidit. Urbes in ea multe et opulente: Lugdunum, Cabillonis, Edua que et Augustudunus, Senonis, Autissiodorus, Niuedunus que et Neuernis, Meldis, Trecas, Parisius, Carnotum, Gennabus que et Aurelianis, Rothomagus, Ebroas; Oximus id est Sagensis, Cinomannis, Luxouium, Nannetis, Andus que et Andegauis, Abrincatina, Redonis, uenetus. Quarum Augustudunus et Senonis maioris auctoritatis antiquitus fuere. Nam Augustudunus amicitiam Romani  populi amplectendo, nobilis euasit; Senonenses uero Romam quondam obsidione cinxerunt. Fluunt per Lugdunensem prouinciam Rodanus et Araris qui et Sagonna uocatur, et Sequana qui oceano Britannico immergitur. Silue in ea Perticus et Langularia. Has tres Gallie prouincias dum Franci occupassent, illam regionem que septentrionem uersus inter Mosam et Rhenum porrigitur Austriam, illam autem que a Mosa usque ad Ligerim protenditur Neustriam uocitauerunt. Quedam tamen pars Gallie quam Burgundiones intra Lugdunensem occupauere prouinciam nunc Burgundia uocatur. Aquitania uero nomen adhuc auitum retinet. Dicta Aquitania quod pre ceteris Gallie prouinciis fontibus et torrentibus scaturiat. Et hec modo tantum de situ  Gallie compendioso sermone dixisse sufficiat. Restat tamen ut et Narbonensem prouinciam, que pars Galliarum est, describamus. Narbonensis prouincia habet ab oriente Alpes Gothicas et ab occidente Hispaniam et a circio Aquitaniam et ab aquilone Belgicam Galliam et a septentrione Lugdunensem prouinciam et a meridie insulas Baleares, a fronte uero qua Rodanus defluit in mare insulas Cicladas. His ita decursis, ad historicam reuertar amenitatem.


Explicit prologus.



INCIPIT LIBER QUINTUS.

Constantinus igitur Magnus, Constantii moderatissimi  et egregii principis filius, in Britannia [42 1Kb] . . . . . . . . . . . . . . . . . . . . . . . . . . . . . . primus ex Grecorum gente Romano potitus est imperio [43 1Kb] .


Explicit liber quintus.



INCIPIT PROLOGUS LIBRI SEXTI.

Ecce [44 1Kb] dum immensum pelagus historiarum cupio perstringere et numerosam librorum copiam uno uolumine coartare, uideor quibusdam modum proposite breuitatis excessisse. Sed audiant queso quos breuis delectat oratio. Breuitatem in oratione custodiendam esse confiteor, si causa permittat, quia quorundam sensus hominum magis honerat oratio prolixa quam doceat. Segetem etiam nimia sternit ubertas, et ad maturitatem non peruenit nimia fecunditas;  preuaricatio tamen dicenda est transire dicenda, et non minus seruat modum perfecte orationis, qui strictius quam debet rem quam qui effusius dicit, cum alter materiam excessisse, alter dicitur non implesse. Peccat igitur uterque, sed alter uiribus alter peccat imbecillitate. Porro nunc etiam illi [45 1Kb] qui hunc codicem ideo forsitan superbo despicient [45 1Kb] animo, eo quod eum non nouis commentis sed quorundam illustrium uirorum coaceruauerim scriptis, respondeo, quoniam alterius adiumento Diuinitas sola non indiget, nec dici aliquid ab aliquo potest quod iam non sit [46 1Kb] dictum, aut aliqua iacet abstrusa in cordibus nostris scientia, quam non illustrauerit usus precedentium uirorum. Totum tamen a ueridicis auctoribus sumptum ueraciter affirmo.  uerum multa que secuntur ab Anastasii Romani bibliothecarii libro decerpsi, quem tempore Karoli Magni de Greco transtulit in Latinum. Res enim geste sub aliis imperatoribus usque ad Mauricium lucide Latinis continebantur in libris; amodo uero dicti imperatoris temporibus rerum gestarum series nulla fulta manebat auctoritate, sed historiographus quisque uulgi tantum opinionem suo ponebat in codice; quod ex lectionibus que in exaltatione sancte crucis per uniuersas fere leguntur ecclesias animaduerti potest. Quas falsitate refertas quibuscumque sapientibus lucide liquet. Prefatus autem Anastasius suis temporibus ea que in Greca continebantur historia ab Octauiano Augusto usque ad Michelem,  qui Nicephoro successit, rationabili prosecutus oratione, Latino transtulit eloquio; in quo opere nobis multa que hactenus nesciebamus aperuit, ibique de Muhamet pseudopropheta pauca quidem locutus est, sed quibus temporibus fuerit lucide designauit. Liber tamen ille per multos latuit annos, sed nuper meis Deo uolente uenit in manibus. Cuius auctoritas non est friuola uel inepta, sed autentica, probabilis et robusta. Proinde codicem istum tibi merito, o Adela nobilis comitissa, dicaui, quam non mediocriter  litteris cruditam esse non ambigo, ad deliniondum animum tuum et ad acuendam [47 1Kb] fidem pectoris tui, sperans quod nominis tui monimentum hac etiam possit occasione non mediocriter insigniri, ita ut non ualeat ultra aliqua uetustate corrumpi, que posterorum memorie solet inimicari. Ecce habes coram te propugnatores fidei catholice, habes rectores ciuitatis Dei per diuisas Ecclesias Christi populo presidentes. Cui ciuitati regali presidet potentia, Deus Dei Filius homo uerus; et [48 1Kb] Deus omnipotens, qui sua sapientia totam ipsius ciuitatis structuram regit, exaltat atque defendit. Qui te militibus sanctorum consociet in secula seculorum. Amen.


Explicit prologus libri sexli.



INCIPIT LIBER SEXTUS.

Mauritius igitur genere Cappadocus Romanum imperium assecutus est anno dominice incarnationis 575 [49 1Kb] . . . . . . . . . . . . . . . . . . . . . . . . . . . . . . . . . . . . . . . . . . . . . . . . . .

[ANAST.] Iustinianus [50 1Kb] itaque patri suo succedens in regno anno incarnationis diuine 678 [51 1Kb] imperauit annis 10. . . . . . . . . . . . . . . . . . . . . . . . . . . . . . . . . . . . . . . . . . . . . .

Defuncto uero Ebroino, Pipinus, filius Ansegiseli, dominari sub regibus cepit in Austria. Porro iste Ansegiselus Anchises de nomine Anchise quondam Troiani principis est dictus [ [* 1Kb] ]. [P. D. uI, 22] Cuius memoratus filius Pipinus ex uxore Plectrude duos filios habuit, Drogum et Grismoldum [52 1Kb] ; sed ex concubina [53 1Kb]  genuit Karolum Tuditem [54 1Kb] . . . . . . . . . . . . . . . . . . . . . . . . . . . . . . . . . . . .

[ANAST.] Leoncius igitur [ [** 1Kb] ] imperauit annis 3. . . . . . . . . . . . . . . . . . . . . . . . . . . . . .

Absimarus igitur, qui et Tiberius nominabatur, imperauit annis circiter 7. . . . . . . . . . . . . . . . . . . . . . . . . . . . . . . . . . . . . . . . .

Iustinianus igitur imperauit secundo annis 6. . . . . . . . . . . . . . . . . . . . . . . . . . . . . .

 [P. D. uI, 34.] Philippicus ergo, qui et Bardanicus nominatur, creatus apud Chersonam imperator,  anno diuine incarnationis 704 [55 1Kb] , imperauit anno uno et dimidio. . . . . . . . . . . . . . . . . . . . . . . . . . . . . . . . . . . . . . . . . . . . .

Anastasius igitur, qui et Arthemius dictus est, imperauit annis tribus et mensibus O. . . . . . . . . . . . . . . . . . . . . . . . . . . . . . . . . . . . . .

Circa hos preterea dies Childebertus moriens, regnum Francorum deseruit habendum filio suo minori Dagoberto [cf. Apo.]. Sed et Pipinus maior regie domus defunctus est; cui successit filius Karolus  qui Tudites appellabatur a maioribus malleis fabrorum quibus tundi et extenuari grauior ferri materia solet. Qui maior regalis aule factus sub Dagoberto [ [*** 1Kb] ], satis strenue cum Saracenis pugnauit [P. D. uI, 46.]. Nam precedenti tempore Saraceni ex Africa transfretantes, Hispaniam sibi subiugauerant, indeque Karoli temporibus cum uxoribus et paruulis erumpentes Aquitaniam Gallie prouinciam inuaseserunt [ADO.] et usque ad Septimanie et uiennensis prouincie fines queque [56 1Kb] depopulantes peruenerunt. [EINH. c. 2.] Sed hos Karolus Tudites duobus magnis preliis, uno in Aquitania apud Pictauium et altero iuxta Narbonem, ita deuicit ut Hispaniam eos redire compelleret. [PAUL. l. l.] In [ [# 1Kb] ] quo bello 365 Saracenorum millia interfecit. Iste est Karolus, qui propter  assiduitatem bellorum res ecclesiasticas laicis tradidit. Pugnauit etiam contra Saxones et Bauarios, quos cum magna difficultate superauit [cf. ADO]. [P. D. uI, 42.] Cum Heudone quoque Aquitanorum duce sepe dimicauit, et Rainfredum comitem regalis palatii a palatio expulit, sed unam ei tamen ciuitatem, id est Andegauensem concessit. Porro regi Francorum Dagoberto successit filius eius Theodericus. . . . . . . . . . . . . . . . . . . . . . . . . . . . . . . . .

[P. D. uI, 41] Theodosius igitur, Anastasio defuncto, imperauit anno uno. . . . . . . . . . . . . . . . . . . . . . . . . . . . . . . . . . . . . . . . .

Leo igitur anno incarnationis Domini nostri Iesu Christi 708 [57 1Kb] Romano potitus imperio, imperauit annis 23 [cf. ANAST.]. . . . . . . . . . . . . . . . . . . . . . . . . . . . . . . . . . . . . . . . . . . .

 Et item hoc ferme tempore Karolus Tudites defunctus est et apud Sanctum Dionisium non longe a Parisiaca urbe sepultus anno ab incarnatione Domini 741, principatum regie domus obtinentibus filiis eius Karlomanno [58 1Kb] et Pipino pariter. [EINH. c. 2.] Quorum Karlomannus [59 1Kb] , relicta regni administratione, Romam adiit, ibique secularem militiam reliquit, ac demum in monte Serapti [60 1Kb] sancti Siluestri monasterio a se constructo, ibidem in habitu monachico per annos aliquot habitauit. Sed cum ex Francia multi nobilium ob uota soluenda Romam  sollempniter commearent et eum uelut dominum quondam suum preterire nollent, otium, quo maxime delectabatur, crebra salutatione interrumpebant [ [## 1Kb] ] Ideo locum mutare decreuit. Nam inde in [61 1Kb] Samnium prouinciam proficiscens, apud castrum Cassinum quod reliquum erat temporalis uite religiose conuersando compleuit [cf. ADO]. Prefato denique Dagoberto uita decedente [ [### 1Kb] ], regnauit pro eo Theodericus [62 1Kb] filius eius, et hoc [ [# 1Kb] ] defuncto, regnauit  Childericus [ [**# 1Kb] ], quem et Hildricum appellabant. [EINH. l. l. ADO.] De quo, cum esset uir inutilis ac remissus et nichil preter regis nomen et precarium uictum, quod ei aule prefectus regie ministrabat, de tota potentia regni possideret, Pipinus maior regie domus per legatos suos studuit interrogare Zacariam Romanum antistitem, dicens, an ille deberet esse rex Frantie, qui otio deditus solo nomine regio erat contentus. Cui pontifex remandauit, illum debere appellari regem qui bene rem regeret publicam. [EINH.] Qua responsione Franci animati, Hildrico in monasterio detruso et monachili tunica palliato, Pipinum sibi regem constituerunt. Qui ubi rex est creatus, omnes sibi rebellantes magna potestate subegit et Griphonem fratrem suum regem fecit Austrasiorum,  et Thassilonem suum ex sorore nepotem ducem instituit Bauariorum. Gripho tamen propter sue mentis insolentiam ei bellum indixit. Interea uero Constantinopoli. . . . . . . . . . . . . . . . . . . . . . . . . . . . . . . . . . . . . . . . . [ANAST.] Eodem etiam anno mortuus est Leo imperator anime simul et corporis morte, et fit imperii et impietatis eius pariter successor Constantinus filius eius, anno a conditione mundi [63 1Kb] iuxta Romanos sextus millesimus et ducentesimus et quadragesimus, sed secundum computationem Egyptiorum et Alexandrinorum sextus millesimus et ducentesimus tricesimus secundus.

Constantinus [* 1Kb] ] igitur, persecutor legum a patribus traditarum, imperium [64 1Kb] sumens anno incarnationis  dominice 734, imperauit annis 34, mensibus 2 et diebus 26. . . . . . . . . . . . . . . . . . . . . . . . . . . . . . . . . . . . . . . . . . . . . . .

 [ADREuALD. Mir. S. Bened. c. 15.] Interea uero monachi cenobii Cassinensis auctoritate Karlomanni,  cuius supra meminimus, Romam uenerunt, rogantes Zacariam magnum pontificem, ut litteras Pipino Francorum regi dirigeret, quatinus beatissimi corpus Benedicti, quod Floriacenses monachi furtim sibi uendicauerant, auito restituat [65 1Kb] loco. Quibus Romanus pontifex annuens, per eundem Karolomannum episcopis Francie studuit scribere, dicens: Zacarias episcopus . . . . . . ualete  . Quam epistolam Karlomannus rex populis Gallie coram fratre suo Pipino rege in magno conuentu cleri presentauit. Tunc pius princeps hec audiens, Remigium Rothomagensem episcopum cum tribus episcopis Floriacum potestatiue direxit, ut maximam partem cura non modica corporis sancti Benedicti Cassinensibus [66 1Kb] monachis redderent partemque  loci salario reseruarent; pertractans prudenti consilio, ut nec fratrem contristaret nec tamen regnum Francorum tanto honore priuaret. Sed quoniam non est sapientia neque consilium contra Deum, biduo ante statutum aduentum episcoporum res Floriacensibus innotuit fratribus. Tunc fratres triduanum ieiunium celebrantes, his uerbis beatissimum Benedictum orabant ante sanctum eius sepulchrum: O unica spes nostra post Deum, ne derelinquas nos orphanos, qui huc non nostris meritis, sed multarum [67 1Kb] animarum uenisti salute; scimus certe et omnino fatemur, nos indignos esse tua presentia, quia inutiles operarii sumus, et non ambulauimus in mandatis tuis iuxta professionem nostram; sed emendare parati sumus negligentias nostras, et  flagellis nos tue paternitatis ultro substernimus, tantum ne dimittas clientulos tuos, qui huc propter tuam presentiam congregati sumus; suscipe quesumus lacrimas nostras, et commane nobiscum in loco isto, quem dudum tibi dignanter elegisti; si autem mole peccatorum nostrorum exacerbatus nobiscum remanere nolueris, notum sit tibi, quia quocumque ire decreueris, nos deuotissimos conuiatores habebis: non nos terrebunt pericula fluminum aut iuga montium uel uiolentia tempestatum, nec nos poterit aliqua creatura a paternitate impedire tua. Crederes super pauimentum in maxima quantitate [68 1Kb] pluere pre nimia lacrimarum inundatione. Et cum iam in his singultibus et lacrimis totum expendissent triduum,  ecce memorati episcopi adsunt, et mandata regis implere conantur, moxque reserari sibi fores ecclesie iubent. [ADREu.] Medo tunc illud sanctum regebat cenobium; qui cum precepta regalia grauiter suscepisset, non se posse reddere respondit depositum, quod ad seruandum se suscepisse gaudebat, non ad reddendum. Ceterum si sanctus, inquiens, Benedictus ad pristinum uult reportari mausoleum, non illum retinere possumus; sin uero hic remanere  disposuit, quo propter salutem plurimarum animarum transferri sua membra permisit, certissimum habe tote, impotes uoti uestri uosmetipsos ad propria redituros. His dictis, fratribus totius congregationis ad se uocatis, intra uicinam beati Petri ecclesiam se cum eis reclusit, ubi solo tenus prostratus et lacrimis ora perfusus, orationi uacabat [69 1Kb] . Episcopi ueto templum sancte Dei genitricis ingressi, antequam ad sancti Benedicti propinquassent tumulum, in dissolutionem et formidinem sunt conuersi, et tanta cecitate percussi, ut nec inuicem se recognoscere quirent. Cum autem se diuina ultione excecatos esse sensissent, ceperunt errabundi palpando per ecclesiam pergere, quo ad restes campanarum impegissent, quas ui magna ceperunt trahere; non  enim aliter poterant his qui foris remanserant infortunium suum notificare. Quo exciti sono [70 1Kb] , fratres de iam dicta apostoli Petri processerunt ecclesia, existimantes triste spectaculum se uisuros; sed quenam causa tardandi esset in ecclesia nesciebant. Explorandi ergo gratia quidam de eis intrauerunt, et mox apertis oculis eos per ecclesiam errare deprehendentes, egressi sunt, dicentes: Quia pius pater noster Benedictus exaudiuit nos et suscepit lacrimas nostras uenite et uidete magnalia Dei. Et tunc pariter ecclesiam intreuntes, inuenerunt eos ue! cla mantes nichilque uidentes. Quibus cum dicerent: Quid facitis, o boni barones [71 1Kb] ? illi respondere dicentes: ue nobis, quia sancti patris Benedicti requiem temerare uenimus, et ideo cecitatem incurrimus;  uos autem serui Dei mitius agite nobiscum, et nolite nobis secundum presumptionem nostram reddere talionem; sed orate pro nobis omnipotentem Deum, ut aperiat oculos nostros, nosque uobis promittimus nunquam deinceps talia presumpturos. Ad hec uerba fratres solo tenus fusi, orabant attentius, ut diuina pietas eis lumen reddere dignaretur; et cum orarent, aperti sunt oculi eorum. Demum uero prefati uiri ad regem reuersi, narrauerunt que fuerunt passi, et adiecerunt, quia non debeat Gallia tam sanctis ossibus uiduari. Sed dum rex morosius pape legatos retineret, idem papa Zacarias defunctus est. Cui successit Stephanus in pontificali sede. Qui et ipse per se ad eundem regem in Franciam uenit  [ [** 1Kb] ]. Cf. ADO et Gesta pontif. Roman.] Nam rex Italie Aistulfus nomine ecclesiam Romanam [ [*** 1Kb] ] suis possessionibus spoliabat. Sed dum idem uenerabilis papa apud regem aliquandiu moraretur, egritudinem incurrit; qua detentus molestia, apud sancti Dionysii cenobium non longe a Parisiaca urbe lecto decubuit; sed ipsius sancti Dionysii meritis tandem conualuit, et in eadem basilica altare in honore sanctorum apostolorum Petri et Pauli, quorum  etiam precibus conualuerat, consecrauit, anno ab incarnatione Domini 754. Qui etiam postquam Romuleam remeauit ad urbem, ipsi sancto Dionysio intra modo dictam urbem monasterium edificare cepit; quod morte preuentus consummare [72 1Kb] non potuit. Successor tamen eius Paulus illud nobiliter consummauit, et quosdam Dei seruos natione Grecos illic adunauit, locumque ipsum Ad sanctos Martyres in scola Grecorum appellari precepit. Porro rex Pipinus copiosum a Gallia mouit exercitum, memorato Stephano Romano pontifici prebiturus auxilium. [Cf. ADO et G. pontif.] Et ingressus Italiam regem Aistulfum obsedit, et 40 obsides ab eo suscepit, ut beato apostolo Petro et sancto pape Stephano omnia predia restitueret, quodque numquam  amplius Romanam ecclesiam inquietare presumeret. [ADO.] Sed hoc totum recedente Pipino Aistulfus irritum fecit. Sed [* 1Kb] non post magnum temporis interuallum, dum quadam die uenatum pergeret, subito Dei percussus iudicio expirauit. Mortuo uero Aistulfo, Desiderius ei successit. Eodem quoque tempore Pipinus rex Francorum Constantini imperatoris magna dona recepit; et ab Italia rediens, contra Waifarum [73 1Kb] Aquitanorum ducem cum filio suo Karolo perrexit, et castella Aquitanie Canteram [74 1Kb] et Barbonem expugnauit et cepit, et Clarmontem [75 1Kb] concremauit, ac Lemouicas usque peruenit, et dum inde rediret, Bituricas cepit. Rursusque non longo post tempore Aquitaniam intrauit, et eam perambulauit usque Cadurcum, et inde  rediens in Argentoniaco castello et in Bituricensi ciuitate sibi presidium collocauit. Demum quoque [ [** 1Kb] ] tertia expeditione Aquitaniam intrans usque Warunnam fluuium peruenit; et cum inde reuerteretur, tandem intra pagum Petragoricum predictum ducem Waifarum [76 1Kb] interfecit. Post hec autem idem rex Pipinus bellicosissimus Saxoniam intrauit, et illam expugnauit. Baioariam quoque totam sibi uendicauit [ [*** 1Kb] ].

 [ANAST.] Interea Constantinus nefandissimus imperator contra Bulgaros pergens horribilem infirmitatem incurrit, qua et defunctus est, non minus quam Diocletianus martyrum sanguine plenus. Cui successit Leo Cazarus, filius eius. In Romana uero cathedra Stephano pape subrogatus est Paulus, et post Paulum sedit alter Stephanus; cui successit Adrianus. Floruit per idem tempus sanctus Bonefacius Maguntiacensis [77 1Kb] episcopus, qui in Frisia uerbum Dei predicans palmam martyrii meruit adipisci.  [Cf. ADO.]

[ANAST.] Leo Cazarus igitur imperauit annis 5. Cuius ultimo imperii anno, mortuo Niceta Constantinopoleos patriarcha, Paulus genere Cyprius, uerbo et actu coruscans, consecratus est in eadem sede.

[Cf. ADO. EINH. c. 3.] His etiam diebus Pipinus, qui auctoritate Romani pontificis Zacarie ex prefecto palatii Francorum rex fuerat institutus, obiit in Parisiaca urbe anno regni sui 15, incarnationis uero Christi 769, superstitibus liberis suis Karolo et Karlomanno, ad quos pertinebat regni successio. [ADO.] Quorum Karolus [ [# 1Kb] ] in Nouiomensi urbe regiam suscepit coronam et frater eius Karlomannus  Suessionis. [EINH. c. 3.] Sed Karlomannus, transacto biennio quo sublimatus est in regno, uita decessit; et uxor eius et filii ad Desiderium regem Longobardorum nulla ui compulsi fugerunt, eius patrocinium expetentes; sicque totius regni Francorum consensu uirorum Karolus regni monarchiam solus optinuit. [ADO EINH. c. 5.] Proinde Karolus primo regni sui anno Aquitaniam ingressus, ducem Hunoldum, qui post Waifari [78 1Kb] necem ipsam sibi prouinciam retinere parabat, est aggressus. Quem etiam Wasconiam [79 1Kb] petere compulit. Sed Karolus Wasconum duci Lupo [80 1Kb] mandauit ut profugum reddat, et nisi hoc mature faciat bello se eum expetiturum. Lupus uero saniori usus [81 1Kb] consilio, non solum Hunoldum reddidit, uerum etiam se ipsum  cum prouintia cui preerat eius potestati permisit. [ADO.] Porro dum ad Karolum [82 1Kb] , sicut dictum est, Francorum ex [83 1Kb] integro peruenisset regnum, legatus Romane ecclesie nomine Petrus ab Adriano pontifice missus ad [ [## 1Kb] ] eundem gloriosum regem Karolum uenit, postulans ab eo auxilium contra Longobardorum regem Desiderium, qui more patris sui Aistulfi Romanam inquietabat ecclesiam. [EINH. c. 6. ADO.] Cui Karolus obaudiens, bellum contra Desiderium magna uirium copia preparauit, et per montem Cenysium Italiam introiuit, et cum  ferti robore Papiam Itarie ciuitatem circumdedit, et ibi regem Desiderium cepit et in exilium misit. Preterea filium Desiderii Adalgisum a regno patrio effugauit, et subacte Italie filium suum Pipinum regem constituit. [EINCH. c. 7.] Quo in Italia composito negotio, Saxonicum bellum arripuit. Saxones autem ita eius sunt uirtute perdomiti et emolliti, ut decem milia hominum ex eis cum uxoribus [84 1Kb] et paruulis sublatos transtulerit et per Galliam Galiam et Germaniam multimoda diuisione distribuerit. Talique tandem conditione bellum constat esse finitum, ut abiecto demonum cultu christiane fidei sacramenta susciperent et Francis uniti unus populus efficerentur. [EINH. c. 8.] Interim tamen dum hoc adhuc [85 1Kb] bellum traheretur, dispositis per loca congrua presidiis,  Hispaniam est ingressus, saltuque Pyrenei superato et omnibus que adierat oppidis atque castellis in deditionem susceptis, reuersus est. Sed dum inde rediret, in ipso Pyrenei [ [* 1Kb] ] iugo Wasconum perfidiam est expertus. Nam cum agmine longo, ut loci et angustiarum situs permittebat, porrectus iret exercitus, Wascones, in sinu montis insidiis collocatis, extremam partem agminis inuaserunt et in subiectam uallem deiecerunt. Consertoque cum eis prelio, omnes quos inuenerunt interfecerunt. In quo prelio Eggibardus regie mense prepositus et Anselmus comes palatii et Rollandus prefectus limitis Britannici cum aliis quam pluribus sunt interfecti. Ex quibus Rollandus Blauia castello deportatus  est ac sepultus  . [u. Hlud. c. 3.] His quoque diebus magnus rex Francorum Karolus ab Hispania reuersus, repperit coniugem suam Hildegardam [86 1Kb] in uilla regia que uocatur Cassinogilus, et est inter Droth [87 1Kb] et Warunnam [88 1Kb] , geminam edidisse prolem; quorum unus antequam nasceretur interiit, alter uero baptizatus nominatus est Hludouicus. [ADO. EINH. c. 1.] Post hec autem domnus Karolus rex, subiugatis Narbonensibus, in Franciam est reuersus, et non post multum tempus ad Capuam Campanie urbem per Italiam perrexit, et inde rediens, bellum Beneuentanis indixit. uerum dux prouincie Aragisus nomine, regis ferocitatem ferre non preualens, filios suos Rumaldum [89 1Kb] et Grimaldum obsides ei pro conseruanda fidelitate transmisit.  [Ib. c. 11.] Et iterum post hec Karolus [90 1Kb] ad Galliam est reuersus Baioaricum denique bellum est exortum [91 1Kb] et celeriter consummatum. [Ib. c. 12.] Sed et Sclauis bellum est illatum. Dani uero et Sueues [92 1Kb] Sclauis erant federati. Sed hos omnes una tantum expeditione rex sepe dictus ita edomuit aut [93 1Kb] contudit, ut ulterius illi mallent subesse quam rebellare. [Ib. c. 13.] Hunos quoque et Auares idem  rex potentissimus aggressus est. Quod bellum intra octauum quo ceptum est annum feliciter est consummatum. Totam preterea Phrisiam atque Britanniam suo dominatui subiugauit. Leoni uero imperatori successit Constantinus, uir christianissimus, filius eius.

[ANAST.] Constantinus [ [** 1Kb] ] igitur, Leonis filius, cum matre sua Hyrene Romanum sortitus imperium, anno incarnationis Ihesu Christi domini nostri 791, imperauit annis decem. Hic facta pace cum Arabibus. . . . . . . . . . . . . . . . . . . . . . .  . . . . . ut statim cruciatum mors sequeretur, sicque secundo imperauit Hyrene uno fere quinquennio.

Eodem etiam anno Rome obeunte beate memorie Adriano papa, consecratur in eadem sede Leo, uir per omnia reuerendus. Et ipso iterum [ [*** 1Kb] ] anno prefati Adriani pape cognati Rome commouentes populum contra Leonem papam, tenuerunt eum et  excecauerunt; non tamen lumen eius extinguere potuerunt. At ille confugit ad Karolum regem Francorum; qui ultus est eum [94 1Kb] et restituit in sede sua. [ADO.] Leo uero coronauit illum imperatorem in templo sancti Petri, circumdans imperatoria ueste. Tunc sibi adclamatum est ab uniuerso populo Romanorum [95 1Kb] : Karolo augusto a Deo coronato magno et pacifico imperatori Romano uita et uictoria.  [EINH. C. 15] Bellis igitur supradictis feliciter consummatis, Karolus magnus rex Francorum regnum, quod post patrem suum Pipinum forte quidem iam [96 1Kb] magnumque susceperat, ita nobiliter ampliauit atque dilatauit, ut duplum ei adiecerit. Nam cum prius non amplius quam illa pars Gallie que intra Rhenum ac [97 1Kb] Ligerim [98 1Kb] oceanumque ac mare Balearicum iacet, et pars Germanie que intra Saxoniam et Danubium Rhenumque ac Salam fluuium, qui Toringos ac Sorabos diuidit, et [99 1Kb] Francis qui orientales dicuntur incolitur, et preter hec Alamanni atque Baioarii ad regni Francorum potestatem pertinerent, ipse per bella memorata primo Aquitaniam et Wasconiam totumque Pyrenei montis iugum usque ad Hiberum amnem, qui apud Nacarios  [100 1Kb] oritur et fertilissimos Hispanie agros secans sub Tortose ciuitatis menia Balearico mari miscetur, et Italiam totam, que ab Augusta Pretoria usque in Calabriam inferiorem, in qua Grecorum ac [101 1Kb] Beneuentanorum constat esse confinia, totam preterea Saxoniam, que quidem Germanie pars non modica est, et utramque Pannoniam et in altera Danubii ripa appositam Daciam, omnesque preterea barbaras nationes, que inter Rhenum ac Wiseram fluuios oceanumque atque Danubium posite sunt, lingua quidem pene similes sed habitu uel moribus ualde dissimiles, ita perdomuit, ut eas sibi tributarias faceret. [Ib. c. 16.] Auxit etiam gloriam regni sui [102 1Kb] quibusdam regibus ac gentibus per amicitiam sibi conciliatis. Adeo namque Andefossum  Gallicie atque Asturice regem sibi in societatem deuinxit, ut is, cum ad eum uel litteras uel legatos mitteret, non aliter se apud [103 1Kb] illum quam proprium suum appellari iuberet. Scottorum [104 1Kb] quoque reges sic habuit ad suam uoluntatem per munificentiam inclinatos, ut eum numquam aliter nisi dominum seque ei subditos et seruos eius pronuntiarent. Extant epistole ad eum misse, quibus huiusmodi affectus eorum [105 1Kb] erga illum indicatur. Cum Aaron quoque rege Persarum, qui excepta India totum pene tenebat Orientem, talem habuit in amicitia concordiam, ut hic [106 1Kb] gratiam eius omnium qui in toto orbe terrarum erant regum ac principum amicitie preponeret solumque honore ac munificentia sibi colendum indicaret. Ac proinde cum  legati eius, quos cum donariis ad sacratissimum Domini ac Saluatoris nostri sepulchrum locumque resurrectionis miserat, uenissent et ei domini sui uoluntatem indicassent, non solum que petebantur fieri permisit, sed etiam sacrum sancte Marie Latine locum ut illius potestati ascriberetur concessit, et reuertentibus legatis suos adiungens, inter uestes et aromata et ceteras orientalium terrarum  [107 1Kb] opes ingentia illi dona direxit, cum ei ante paucos annos [108 1Kb] eum quem tunc solum habebat roganti misisset elephantem. [ADO.] Porro inter munera que legati imperatoris a Perside detulerunt orologium ei ex auricalco arte mechanica compositum attulerunt, in quo 12 horarum cursus ad clepsidram uisebantur [109 1Kb] , cum totidem ereis [110 1Kb] pillulis [111 1Kb] que ad completionem horarum decidebant et casu suo subiectum sibi cimbalum tinnire faciebant, additis in eodem orologio [112 1Kb] eiusdem numeri equitibus, qui per 12 fenestras horis completis exiebant et impulsu egressionis sue totidem fenestras aperiebant [ [* 1Kb] ]. Circa hoc preterea tempus delata sunt ossa beati martiris Cypriani a Kartagine cum reliquiis beatorum Scillitanorum martirum Sperati  sociorumque eius, et posita sunt in ecclesia beati Iohannis baptiste in ciuitate Lugdunensi. Sarraceni etiam [113 1Kb] Sardinia pulsi, primo cum Sardis prelium commiserunt, et amissis tribus milibus suorum, in Corsicam directo cursu peruenerunt, ibique cum classe cui Bulgarius comes preerat decertantes, uicti, fugati atque perempti sunt, amissis 14 nauibus suis. Interea etiam sepe nominati imperatoris Karoli filius Ludouicus Hispanias est ingressus [cf. u. Hlud. c. 10. sqq.], et Barciloniam [114 1Kb] , que contra patrem rebellauerat, iterum sibi subiugauit.--- Porro [ [** 1Kb] ] Karolus magnus, cum esset rex Francorum, imperatoris Romani Rome suscepit insignia 8 Kal. Ianuarii, anno quarto quo mater Constantini imperatoris Hyrene filio suo defuncto sola recepit  imperium [ANAST.]. Et dum imperaret Rome Karolus christianissimus augustus, Nycephorus patricius apud Bizantium aduersus Hyrenen rebellauit augustam et. . . . . . . . ubi et defuncta est.

Karolus [ [*** 1Kb] igitur [115 1Kb] Magnus ex rege Francorum factus imperator Romanorum anno dominice incarnationis 784 [116 1Kb] , imperauit annis 47 [117 1Kb] circiter. [EINH. c. 17.] Hic suscepta, sicut superius dictum est, et ordinata re publica, inchoauit opera plurima ad imperium dignitatis et regni Francorum commodum pertinentia [118 1Kb] diuersis in locis. Inter que  uidentur esse precipua basilica sancte Dei genitricis Aquisgrani opere mirabili constructa, et pons apud Magontiacum in Rheno quingentorum passuum longitudinis; nam tanta est ibi fluminis latitudo. Qui tamen uno antequam decederet anno [119 1Kb] incendio conflagrauit, nec refici potuit propter festinatum illius decessum, quamquam in ea meditatione esset ut pro ligneo lapideum restitueret. Inchoauit et palatia operis egregii, unum haut longe a Magontiaca  [120 1Kb] ciuitate iuxta uillam cui uocabulum est Ingelebem [121 1Kb] , et alterum Nouiomagi [122 1Kb] super uahalem fluuium qui Batauorum [123 1Kb] insulam in parte meridiana preterfluit. Precipue tamen edes sacras ubicumque in toto regno suo uetustate collapsas comperit, pontificibus et patribus, ad quorum curam pertinebant, ut restaurarentur imperauit, adhibens curam per legatos ut imperata perficerentur. [u. Hlud. c. 19.] Unde multa sub eius imperio sunt reparata, immo a [124 1Kb] fundamentis edificata monasteria, sed precipue hec: monasterium sancti Philiberti, monasterium sancti Florentii [125 1Kb] , monasterium Caroffi, monasterium Concas [126 1Kb] , monasterium sancti Maxentii, monasterium Menate, monasterium Magniloci, monasterium Musiacum, monasterium  sancti Sauini, monasterium Nouiliacum [127 1Kb] , monasterium sancti Theofridi, monasterium sancti Pascentii, monasterium Dorosa [128 1Kb] , monasterium Sollempniacum, monasterium puellare sancte Marie, monasterium puellare sancte Radegundis, monasterium de uera, monasterium Deutera in pago Tholosano, monasterium ualida in Septimania [129 1Kb] , monasterium sancti Aniani, monasterium Galune, monasterium sancti Laurentii, monasterium sancte Marie quod dicitur in Rubine, monasterium Caunas, et cetera plurima, quibus ueluti quibusdam lichnis [130 1Kb] totum decoratur Aquitanie regnum. Que omnia ipse piissimus imperator Karolus Magnus auri et argenti ponderibus gemmarumque preciosarum exornauit muneribus, amplissimis  etiam honoribus ditauit, et insuper, quod est preciosius, sanctissimis reliquiarum patrociniis insigniuit. [cf. EINH. c. 26, 33.] Porro hec sunt nomina metropoleorum que [131 1Kb] sub eius ditione manebant: Roma, Rauenna [132 1Kb] , Mediolanum, Foroiulium, Gradus, Colonia, Magontiacus, Iuuauum [133 1Kb] et Saltburg [134 1Kb] , Treueris, Senonis, uesontium [135 1Kb] , Lugdunum, Rothomagus [136 1Kb] , Remis, Arelas, uienna, Darantasia, Ebredunum, Bituris, Burdegala, Turonis [137 1Kb] . [Ib. c. 27.] Has omnes idem potentissimus imperator honorabiliter multis muneribus excolebat; sed precipue Romanam inter eas ecclesiam et fideliter defensabat et suis opibus exornabat. [Ib. c. 25.] Nec patrio sermone erat contentus, sed etiam in peregrinis linguis  ediscendis operam impendit [138 1Kb] . uerum Grecam linguam melius poterat intelligere quam pronuntiare. In discenda denique grammatica Petrum Pisanum habuit auditorem et in ceteris disciplinis Albinum cognomento Alcuinum. Temptabat etiam scribere, tabulasque ferebat, ut, cum uacuum tempus esset, manum litteris effigiendis [139 1Kb] assuesceret; sed parum profuit labor preposterus ac sero inchoatus.  [Ib. c. 26.] Religionem denique christianam summa pietate semper excoluit, et ecclesiam mane et uespere necnon et nocturnis horis et sacrificii tempore impigre frequentauit. [Ib. c. 27.] Circa pauperes quoque liberalitate maxima preditus erat, ut qui non solum in suo regno illis subuenire, uerum etiam in transmarinis regionibus in Syriam et Aegiptum et Affricam et Hierosolimis et Alexandrie atque Kartagini peccunias multas mittere satagebat. Ob hoc etiam maxime transmarinorum regum amicitias expetebat, ut sub eis degentibus [140 1Kb] christianis refrigerium [141 1Kb] aliquod proueniret. [Ib. c. 22.] Idem preterea serenissimus imperator corpore fuit amplo atque robusto, statura eminenti et apice capitis rotundo, naso paululum mediocritatem excedente,  oculis pulchris, canitie ueneranda, facie leta, uoce clara, ualitudine prospera. [Ib. c. 24.] Denique conuiuabatur rarissime, cenaque cotidiana quaternis tantum ferculis prebebatur, preter assam carnem, quam uenatores ueribus inferre solebant, qua ille libentius quam ullo [142 1Kb] alio cibo uescebatur. Inter cenandum aut aliquod acroama aut lectorem audiebat. Legebantur ei historie et antiquorum [143 1Kb] res geste; delectabatur et libris sancti Augustini, precipueque his qui de ciuitate Dei pretitulati sunt. uini uero et omnis potus adeo parcus in bibendo erat, ut super cenam raro plus quam ter biberet. Aestate post cibum meridianum pomorum aliquid sumens, ac semel bibens, depositis uestibus et calciamentis, uelut noctu solitus erat duabus aut tribus horis quiescere.  Noctibus sic dormiebat, ut somnum quater aut quinquies non solum expergiscendo sed etiam surgendo interrumperet. [Ib. c. 18.] Habuit preterea tres filios, Karolum uidelicet, Pipinum et Ludouicum. Habuit et tres filias, Rothrudem [144 1Kb] , Bergam et Gislam. Habuit etiam alias duas filias de Fastrada sua uxore. Fastrada uero defuncta, Leothgardam Alamannam duxit uxorem; et ea mortua, habuit iterum duas concubinas, Gresuindam Saxonici generis, de qua nata est ei [145 1Kb] filia nomine Adaltruth, et Reginam, que genuit ei Drogonem et Hugonem. Preterea mater eius Bertrada in magno apud [146 1Kb] eum honore consenuit. [Ib. c. 19.] Liberos quoque suos ita censuit instituendos, ut tam filii quam filie primo  liberalibus studiis, quibus et ipse operam dabat, erudirentur. Tum filios, cum primum etas patiebatur, more Francorum equitare et armis ac uenationibus exerceri fecit. Filias uero lanificio [147 1Kb] assuescere coloque ac fuso, ne per otium torperent, operam impendere atque ad omnem honestatem erudiri iussit. Ex his omnibus duos tantum filios ac filiam, priusquam moreretur, amisit, Karolum, qui  natu maior erat, et Pipinum, quem regem Italie fecerat, et Rothrudem [148 1Kb] , que filiarum eius primogenita a Constantino Grecorum [149 1Kb] imperatore desponsata erat. Quorum Pipinus unum filium Bernardum, filias autem quinque, Adalaydem [150 1Kb] , Atulam [151 1Kb] , Gundradam, Berthaidem ac Theoderatam superstites reliquit. In quibus rex pietatis sue precipuum documentum ostendit, cum filio defuncto nepotem patri succedere et neptes inter filias suas educari fecisset. Imperator denique Nicephorus [152 1Kb] Constantinopolitanus ad eum misit, et firmissimum fedus cum eo disposuit, totamque uenetiam illi uoluntate spontanea donauit [cf. ADO.]. uerum tandem magnificus imperator Karolus cum finem uite sibi cerneret imminere, Ludouico filio suo, quem Aquitanie  regem dudum ordinauerat, coronam imperialem dereliquit; Bernardum autem, filium Pipini filii sui, Italie regem fecit. Decessit autem anno [* 1Kb] ] uite sue 72 [153 1Kb] , regni uero sui 47. et incarnationis Christi 814, indictione 4, 5. Kal. Febrearias [cf. EINH. c. 30 et ADO.]. [EINH. c. 30, 31.] Sepultus est autem in ecclesia sancte Dei genitricis Marie Aquisgrani, arcusque supra tumulum eius deauratus est exstructus. Ceterum eius omnia gesta que uulgo narrantur non sunt hic propter uitandum fastidium legentis pleniter explanata. Preterea Rome post Leonem, cuius supra fecimus mentionem, sedit Stephanus quartus; Stephano quoque successit Paschalis. Eodem quoque tempore floruit sanctus Egidius confessor precipuus, natione Grecus, qui Dei nutu ueniens  ad Gallias, in prouintia cui Septimania nomen est heremiticam duxit uitam. Claruit etiam his temporibus Paulus gentis sue, id est Longobardorum, historie scriptor. Qui de monasterio montis Cassini uenit in Galliam, attractus amore et opinione prefati principis Karoli precellentissimi imperatoris.

[ANAST.] Nicephorus [** 1Kb] ] itaque, sicut superius iam diximus, ex patricio imperator creatus, imperauit annis 8. Hic fuit uir crudelis et auarissimus . . . . . . . . . . . . . . . . . . . . . . . . . . . . . . . post obitum patris sui mensibus duobus et diebus  sex. Intra quos dies Michel Curopalates ad imperium est assumptus.

Michel ergo diuine incarnationis anno 804. super Stauratium inuandens imperium, imperauit annis  duobus. Ab hoc exegit reuerendus patriarcha . . . . . . . . . . . . . . . . . . . . . . . . . . . . . . . . . Crunnus uero Adrianopolim comprehendit. His preterea diebus Arabes sibimet aduersantes regni sui soliditatem amiserunt, et ex uno quatuor tyranni efficiuntur. Quorum unus Aegiptum et Affricam simul sibi uendicauit, Hispaniam uero duo et Palestinam quartus inter se diuisere.

Ludouicus denique [154 1Kb] Pius, Karoli Magni [155 1Kb] filius, post patris obitum Romanum obtinens imperium anno diuine incarnationis 814, imperauit annis ferme 27. Hic fuit uir clementissime nature [cf. ADO.] Unde cum iuxta suorum lenitatem morum rem publicam disponeret, tulit finem multis aduersitatibus plenum, tam a liberis quam a regni  proceribus crudeliter impugnatus. Fuit tamen [156 1Kb] semper preceptorum Domini feruentissimus executor et legis sancte strenuissimus propagator. Congregatis nempe episcopis et nobilissimis uiris, fecit componi et ordinari librum canonicam [157 1Kb] normam continentem. [u. Hlud. c. 28.] Ipsius denique tempore ceperunt deponi ab episcopis et clericis baltei gemmeis cultris honerati et cingula auro compta et exquisite uestes [158 1Kb] et alia secularia pariter ornamenta. [Ib. c. 32.] Adiecit etiam [159 1Kb] quedam secularibus legibus capitula pernecessaria [160 1Kb] . [ADO.] Genuit etiam [161 1Kb] serenissimus imperator filios [162 1Kb] tres ex Hermengarde prima uxore sua, scilicet Lotharium, Pipinum atque Ludouicum. Et ex sua uxore secunda nomine Iudit genuit [163 1Kb] Karolum regem Francorum.  Porro Lothariuis, imperatoris primogenitus, dum esset a patre benignissimo super Italiam constitutus, Romam uenit. [u. Hlud. c. 36.] Et sancti pasche die in ecclesia beati Petri apostoli a Paschali papa coronam cum nomine suscepit augusti. Paschali uero pape successit Eugenius. [Ib. c. 40.] Ad quem misit Hilduinus abbas Sancti Dyonisii Sanctique Medardi, postulans ab eo sibi transmitti ossa uenerabilis martiris Sebastiani. Quod et impetrauit, et honorabiliter, ut [164 1Kb] decebat, iuxta corpus sancti Medardi collocauit in Suessonica urbe. [ADO.] Eodem etiam tempore sanctissimorum martirum Yppoliti atque Tyburcii corpora a Roma delata et in sancti Dyonisii ecclesia non longe ab urbe Parisiaca  sunt tumulata. [u. Hlud. c. 36.] His preterea diebus [165 1Kb] Gundulfo Methensi episcopo Drogo, frater imperatoris Ludouici, successit. [Ib. c. 41.] In Romana uero cathedra Eugenio pape successit ualentinianus, et ualentiniano Gregorius quartus. [Ib. c. 48.] Quo annuente Lotharius patrem suum Ludouicum imperatorem [166 1Kb] comprehendit, et apud sancti Medardi monasterium custodiri mandauit. Uxorem quoque ipsius Iudith exilio relegauit, et Karolum, quem ex ea Ludouicus susceperat, castro Priumie [167 1Kb]  commendauit [cf. ib. c. 51]. uerum non multo post Francie principes imperatorem Ludouicum a custodia liberauerunt, et patri filium Lotharium reconciliauerunt. Post hec uero [168 1Kb] clementissimus imperator inter filios suos quatuor suum diuisit imperium; et Lothario quidem Italiam, Ludouico autem Germaniam atque Saxoniam, et Pipino Aquitaniam, Karolo uero Franciam delegauit atque Burgundiam [cf. HUGO FLAu.]. Sed Lotharius hanc imperii diuisionem non equanimiter tulit, sed totum imperium sibi subicere temptauit. Quod ut pater comperit, ilico aduersus eum iter arripuit; sed in ipso itinere aduersa comprehensus ualitudine diem clausit extremum. [u. Hlud. c. 64.] Cuius corpus a Drogone episcopo Methis delatum et in Ecclesia sancti Arnulfi  confessoris est tumulatum. Decessit uero anno uite sue 64 [169 1Kb] . Post cuius obitum quatuor eius filii apud Fontanidum campum atrociter pugnauerunt [170 1Kb] . In quo bello Francie, Italie, Aquitanie, Alamannie, Saxonie Burgundieque omnes pene milites mutuis se [171 1Kb] concidere uulneribus [cf. ADO.]. uictoriam tamen Karolus optinuit Caluus. In Romana, uero cathedra memorato pape Gregorio Sergius successit, et Sergio Leo quartus, et Leoni Benedictus, et Benedicto Nicholaus. Floruit etiam his temporibus Theodulfus Floriacensium abbas et Aurelianensium episcopus. Qui cum insimulatus multis criminibus apud imperatorem Ludouicum fuisset [172 1Kb] , Andegauis [173 1Kb] est exilio relegatus. Qui [174 1Kb] dum in custodia teneretur, contigit ut ibidem die palmarum ueniret iam dictus piissimus imperator,  et dum [175 1Kb] secus domum qua custodiebatur idem Theodulfus episcopus processio pertransiret, facto silentio presente imperatore illos pulcherrimos uersus, qui nunc usque per Galliam in eadem sollempnitate psalluntur [176 1Kb] , a se editos, per fenestram decantauit; quorum hoc est [177 1Kb] exordium:

Gloria, laus et honor tibi sit, rex Christe redemptor,
   Cui puerile decus prompsit osanna pium.

Quibus imperator emollitus, mox eum a uinculis absolui precepit et priori gratia redonauit. Sed dum ad sua reuertitur, ueneno, sicut fertur, extinguitur. Cui successit in episcopatu Ionas, uir uenerabilis, qui contra Claudium Taurinensem [178 1Kb] episcopum heresiarchen [179 1Kb] librum de adoranda edidit cruce. Dogmatizauit [180 1Kb] enim memoratus hereticus  crucis dominice signum non oportere adorari, quod nisi adhibeatur frontibus nostris siue aquis quibus regeneramur aut crismati quo linimur aut sacrificio quo uegetamur, nichil rite perficitur  . Sed ei memoratus Ionas [181 1Kb] episcopus satis lucide catholiceque illo suo respondit libello. Floruit etiam hoc eodem tempore uir quidam Rabanus nomine, qui et ipse de laude crucis librum diuersis scematibus decoratum metrice composuit. Porro Ludouico imperatori quatuor eius successere filii. Quorum Lotharius post patris obitum non multis diebus euolutis auersa ualitudine correptus, imperii sui temperamento derelicto, monachus [182 1Kb] factus est, relinquens filio suo Ludouico Italici dignitatem imperii. Karolus uero Pius Franciam, Burgundiam et Aquitaniam obtinuit solus.





HISTORIA FRANCORUM SENONENSIS.

 Anno [183 1Kb] ab incarnatione Christi 688. Pippinus Auster maior domus regie principatum Francorum suscepit.

Anno Domini 711. obiit Childebertus rex Francorum.

Anno Domini 712. obiit Pippinus senior, et filius eius qui dicitur Karolus Martellus principatum usurpauit.

Anno Domini 715. obiit Dagobertus rex iunior 14 Kal. Februarii, qui regnauit in Francia annis 5. ---Secundo anno post mortem eius pugnauit primum Karolus Martellus princeps contra Ratbodum ad Coloniam, regnante Theoderico, filio suprascripti Dagoberti iunioris [cf. Ann. S. Columb.]--- Eo tempore gens impia Wandalorum Galliam deuastare  cepit. Quo tempore destructe ecclesie subuersa monasteria, capte urbes, desolate domus, diruta castra, strages hominum innumere facte, et multus ubique humani generis sanguis effusus est. Ea tempestate grauissime per totam Galliam detonabat, Wandalis omnia flammis et ferro proterentibus. Peruenientesque Senones ciuitatem, ceperunt eam omni arte iaculis et machinis infestare. Quod cernens presul eiusdem urbis Ebbo nomine, exiens de ciuitate cum suis, fretus diuina uirtute, exterminauit illos ab urbis obsidione. Fugientibusque illis, persecutus est eos usque dum egrederentur de finibus suis.

Anno Domini 741. obiit Karolus Martellus princeps, sepultus in basilica sancti Dyonisii Parisius.  Hic res ecclesiarum propter assiduitatem bellorum laicis tradidit. Quo mortuo, Karolomannus et Pippinus, filii eius, principatum suscipiunt.

Anno Domini 750. Pippinus electus est in regem, et Childericus, qui de stirpe Chlodouei regis remanserat, tonsoratur. Hic defecit progenies Chlodouei regis.

Anno Domini 768. Pippinus rex moritur, et filii [184 1Kb] Karolus qui dicitur imperator magnus et Karolomannus eliguntur in regno.

Anno Domini 769. Karolomannus obiit [cf. Ann. S. Columb.].

Anno Domini 804. obiit Alcuinus philosophus, abbas Sancti Martini Turonorum.

Anno Domini 813. obiit Karolus imperator magnus,  et Hludouicus, filius eius, qui Pius dicitur, regnum Francorum et imperium Romanorum suscepit. Huius igitur in tempore pagani diffusi sunt ia prouincia que Pontiuus pagus appellatur. uicesimo igitur anno regni domni Hludouici piissimi imperatoris rebellauit contra eum Hlotharius, filius eius, auferens illi regnum Francorum. Ipso anno collecto exercitu copioso ualde, Hludouicus pater restituit sibi regnum quod illi abstulerat filius.

[Ann. S. Col.] Anno Domini 840, 12 Kal. Iulii obiit Hludouicus Pius imperator. Eodem anno facta est eclypsis solis feria 4 ante ascensionem Domini hora diei nona, 2 Non. Maii.---uertente igitur anno in die ascensionis Domini fit bellum Fontanetum  in Burgundia a quatuor filiis ipsius Hludouici, Karolo scilicet, Hlothario, Hludouico et Pippino, ubi multus effusus est sanguis humanus. Ex quibus Karolus qui appellatur Caluus regnum Francorum et imperium Romanorum obtinuit, Hlotharius uero partem Francie sibi uindicauit, que usque in hodiernum diem ex suo nomine Hlotharii regnum appellatur. Hludouicus autem Bauariam sibi uindicauit unctusque est in regem.

Anno Domini 877, Karolus imperator qui Caluus appellatur, filius Hludouici piissimi imperatoris, cum [185 1Kb] secunda profectione Romam peteret [186 1Kb] , 3 Kal. Octobr. in ipso itinere obiit uercellis ciuitate, ibique sepultus est [187 1Kb] in basilica beati Eusebii martiris;  ubi [187 1Kb] requieuit annis 7. Post hec autem per uisionem delatum est corpus eius in Frantiam  , et honorifice sepultum in basilica beati Dyonisii martiris Parisius  . Suscepit autem regnum Hludouicus [188 1Kb] filius eius.

Sequenti uero anno Iohannes papa Romanus ad  Gallias ueniens [cf. A. S. Col.] cum Formoso episcopo Portuensi, ferens sibi [189 1Kb] preciosissimas [190 1Kb] reliquias, primo Arelatum nauigio aduectus, per Lugdunum aliasque ciuitates usque ad Tricassinam [191 1Kb] urbem accessit  . Ibique cum Hludouico rege, filio Karoli Calui, locutus, ad Italiam repedauit.

Post hec defunctus est Hludouicus rex Francorum , filius Karoli Calui, relinquens  filium suum paruulum Karolum nomine, qui Simplex appellatur, cum regno in custodia Odonis principis. Eo tempore gens incredula Normannorum per Gallias sese diffudit, cedibus, incendiis atque omni crudelitatis genere debachata. Deinde Franci, Burgundiones et Aquitanenses proceres congregati  in unum, Odonem principem elegerunt sibi [192 1Kb] in regem .

Obeunte uero Odone rege Kal. [192 1Kb] Ianuar. [192 1Kb] , , recepit regnum Karolus simplex, filius Hludouici.  Sub [193 1Kb] ipso tempore uenerunt Normanni in Burgundiam ad Sanctum Florentinum [cf. A. S. Col. a 899.] Occurrit autem illis Richardus [194 1Kb] dux Burgundie cum suo exercitu in territorio Tornoderense, inruensque in eos, percussit multitudinem ex eis in ore gladii, et reliqui fugerunt 5 [195 1Kb] . Nonas Iunii. Tempore illo factus est terre motus circa cenobium sancte Columbe uirginis 5. Id. Ianuarii [ib. a. 896].

Eo tempore pagani obsederunt Carnotinam ciuitatem . Collecto igitur exercitu Richardus dux Burgundie et Robertus princeps irruerunt in eos [ib. a 911], peremptis ex paganis 6800, et a paucis qui remanserunt obsides capientes, 13 [196 1Kb] Kal.  Augusti in sabbato  , auxiliante illis superna clementia per intercessionem sancte Dei genitricis Marie.

Post hec igitur mediante mense Martio apparuit stella a parte circii, emittens radios [197 1Kb] magnos [diebus [198 1Kb] ] fere 14 [ib.]. Sequenti anno fuit fames  magna per totam Galliam . Deinde post quinque fere annos Kal. Febr. [199 1Kb] ignee acies uise sunt in celo diuersorum colorum, quod mirum fuit alternis se insequentes [ib. a. 919]. Ipso anno fuit, magna dissensio [200 1Kb] inter regem et principes eius. Ob hanc causam plurime strages perpetrate sunt christiani populi; sed fauente Deo omnis illa contradictio cessauit. Tertio autem anno post hanc persecutionem defunctus est Richardus dux Burgundie Kal. Septembris, sepultusque in basilica sancte Columbe uirginis in oratorio sancti Simphoriani martiris [cf. A. S. Col. a. 921].

Secundo anno post eius mortem  Robertus [201 1Kb] princeps rebellauit contra Karolum Simplicem, unctusque est in regem 3 Kal. Iulii [cf. ib.  a. 922.]. Et nondum anno expleto 17 Kal. Iulii factum est bellum Suessionis [202 1Kb] ciuitate inter Karolum Simplicem et ipsum Robertum [203 1Kb] , qui regnum Francorum [204 1Kb] inuaserat; ubi interfectus est ipse Robertus.---Karolo uero a cede belli uictore reuertente, occurit illi Herbertus infidelium nequissimus, et sub ficte pacis simulatione in castro quod Parrona dicitur ut hospitandi gratia diuerteret conpulit. Et sic eum dolo captum retinuit. Habebat enim idem Robertus sororem istius Herberti in coniugio; de qua [205 1Kb] ortus est Hugo Magnus. Illic itaque positus Karolus, Rodulfum, nobilem filium Richardi, Burgundionum ducem, quem de sacro fonte susceperat, una cum consilio Hugonis Magni, filii supradicti Roberti, et procerum Francorum sublimauit [206 1Kb] .  Isdem autem Karolus Simplex post longam carceris macerationem defunctus est in ipsa custodia, et [207 1Kb] sepultus in basilica sancti Fursei [208 1Kb] , que est in ipso Parrona castro. Unctus est uero in regem ipse Rodulfus 3. Idus Iulii  Suessionis ciuitate [cf. ib. a. 922].

His temporibus pagani iterum Burgundiam uastauerunt [209 1Kb] , factumque est bellum inter christianos et paganos in monte Chalo, peremptis a paganis ex christianis 8. Idus Decemb. multis milibus.

Igitur defuncto Rodulfo rege [210 1Kb] 18 Kal. Febr. , sepelierunt eum in basilica sancte Columbe uirginis [cf. ib.].---Post mortem igitur Rodulfi regis Hugo Magnus una cum Francis accersiens Guillelmum [211 1Kb] archiepiscopum  , misit illum ad Ogiuam,  uxorem iam dicti Karoli Simplicis, ut idem [212 1Kb] reduceret Hludouicum filium eius. Fugerat [213 1Kb] enim ad patrem suum regem Anglorum ob timorem Herberti et Hugonis. ueniensque illuc Guillelmus [214 1Kb] archiepiscopus, datisque obsidibus sub sacramenti titulo  Ogiue matri eius, reduxit Hludouicum in Frantiam. Igitur 13 Kal. Iul. unctus est in regem Hludouicus, filius Karoli Simplicis, apud Laudunum [cf. ib.].

Secundo autem anno post hec 16 Kal. Martii circa gallorum cantum usque inlucescente die sanguinee acies per totam celi faciem apparuerunt [ib.]. Sequenti autem mense 9 Kal. Aprilis Hungri adhuc pagani Frantiam, Burgundiam atque Aquitaniam ferro et igne depopulari ceperunt.

Post hec rebellauerunt Francorum proceres contra Hludouicum regem, super omnes autem Hugo Magnus [cf. ib.] In ipso anno ualida facta [215 1Kb] est magna fames per totum regnum Francorum, ita ut modius [216 1Kb] frumeuti uenumdaretur 24 solidis. Deinde  non post multis [217 1Kb] diebus captus est Hludouicus rex [218 1Kb] dolo Baiocas [219 1Kb]  ciuitate a Normannis, multis ex Francorum populo interemptis, consentiente Hugone Magno [ib.]. Post hec mense Maio feria 6 pluit sanguis super operarios [ib.]. Et ipso anno mense Septembri Hludouicus rex, totum tempus uite sue plenum ducens angustiarum et tribulationum, diem clausit extremum , sepultusque est Remis in basilica sancti Remigii. Sequenti quoque mense 2. Id. Nouemb. Hlotharius, iam iuuenis, filius eius, unctus est in regem Remis, et Hugo Magnus factus est dux Francorum.

Secundo autem anno post hec mense Augusto obsedit supradictus Hugo Magnus Pictauis ciuitatem  ; sed nichil ei profuit [ib.].---Dum enim obsideret [220 1Kb] eandem urbem, quadam die intonuit Dominus terrore magno, disrupitque turbo [221 1Kb] papilionem eius a summitate usque [222 1Kb] deorsum, stuporque magnus inuasit illum eum exercitu suo, ita ut uiuere nequirent. Statimque in fugam uersi, recesserunt ab urbis obsidione. Fecit autem hoc Deus [223 1Kb] per intercessionem beati Hylarii, qui semper tutor et defensor illius [224 1Kb] est urbis.

In ipso anno defunctus est Gislebertus dux Burgundie, relinquens ducatum Ottoni, filio Hugonis Magni [cf. ib.]. Habebat namque Otto filiam illius Gisleberti in coniugio.

Secundo anno obiit Hugo Magnus dux Francorum  apud Drodingam [225 1Kb] uillam 16. Kal. Iul. , sepultusque est in basilica beati [226 1Kb] Dyonisii martiris Parisius [cf. ib.]. Cui successerunt filii eius, Hugo uidelicet, Otto et Heinricus [227 1Kb] , nati ex filia Odonis [228 1Kb] regis  . Hugo dux Francorum effectus  est et Otto dux Burgundionum. Defuncto [229 1Kb] Ottone duce Burgundionum, successit Heinricus [230 1Kb] , frater eius.

Sub ipso tempore  oritur contentio inter Ansegisum episcopum Trecarum et Robertum comitem. Eiectus uero ex ciuitate episcopus [231 1Kb] Ansegisus [232 1Kb] a Roberto comite, perrexit in Saxoniam ad Ottonem imperatorem [233 1Kb] , adductosque Saxones, mense Octobrio obsedit Trecas ciuitatem longo tempore. uenientes autem [234 1Kb] in predam Senones [235 1Kb] , occurrerunt illis Archembaldus archiepiscopus et Rainaldus [236 1Kb] comes uetulus cum exercitu maximo in loco qui uocatur uillare, interfectosque Saxones cum duce suo Helpone nomine; Senonenses extiterunt uictores. Dixerat enim Helpo incensurum se  ecclesias et uillas que sunt super uenenas [237 1Kb]  fluuium usque ad ciuitatem, infigereque [238 1Kb] suam lanceam in portam sancti Leonis. Interfectus autem cum populo suo [239 1Kb] a Senonibus [240 1Kb] , reportatus est in patriam suam Ardennam a seruis suis. Sic enim iusserat mater ipsius Helponis nomine Warna. Planxerunt autem eum planctu magno Rainaldus [241 1Kb] comes et Archembaldus [242 1Kb] archiepiscopus; consanguineus enim illorum erat. uidens itaque Bruno [243 1Kb] dux  , socius eiusdem Helponis, qui obsederat Trecas ciuitatem, quod mortuus esset socius suus Helpo, cum suis reuersus est in patriam suam.

Deinde [244 1Kb] uero non post multos dies Hlotharius rex congregans exercitum copiosum ualde ,  renouauit [245 1Kb] in ditione [246 1Kb] sua Hlotharium regnum  . ueniensque ad palatium quod uocatur Aquisgrani, ubi commanebat Otto imperator cum uxore, hora prandii [247 1Kb] , ingressusque palatium [248 1Kb] nemine contradicente, comederunt et biberunt quicquid illi ad usus [249 1Kb] suos parauerant. Otto uero imperator cum uxore sua et populo fugiens, reliquit palatium. Depredato itaque Hlotharius rex palatio et tota prouintia, reuersus est in Frantiam cum pace, nemine persequente. Post hec Otto imperator congregans exercitum suum, uenit Parisius; ubi interfectus est nepos ipsius Ottonis cum aliis pluribus ad portam ciuitatis, incenso suburbio illius. Iactauerat namque se extollendo dicens, quod lanceam suam infigeret in [250 1Kb] portam ciuitatis Parisiorum.  Conuocans igitur Hlotharius rex Hugonem ducem Francorum et Heinricum [251 1Kb] ducem Burgundionum,  inruit [252 1Kb] in eos, fugientibusque illis persecutus est usque Suessionis ciuitatem [253 1Kb] . Illi autem ingressi fluminis alueum quod dicitur Axona  , nescientes uadum, plurimi ibi perierunt, et multo [254 1Kb] plures consumpsit aqua quam gladius uorasset, et tanti ibi perierunt, ut etiam aqua redundaret cadaueribus [255 1Kb] mortuorum, aqua enim impleuerat ripas suas. Hlotharius uero rex constanter persequens illos tribus diebus et tribus noctibus usque ad fluuium quod fluit iuxta Ardennam siue Argonam, interfectis ex hostibus maxima multitudine. Desinens autem persequi illos Hlotharius rex, reuersus est in Frantiam cum magna uictoria. Otto autem imperator cum his qui euaserant cum magna confusione reuersus est ad propria. Post hec non  apposuit ultra Otto rex ut ueniret, nec ipse nec exercitus eius, in Frantiam. In ipso anno  pacificatus est Hlotharius rex [256 1Kb] cum Ottone rege Remis ciuitate contra uoluntatem Hugonis et Heinrici fratris sui [contraque [257 1Kb] uoluntatem exercitus sui]. Dedit autem Hlotharius rex Ottoni regi in beneficio Hlotharium regnum; que causa magis contristauit corda principum Francorum.

[Codd.1*. 3. addunt: In diebus illis episcopus Aletis ciuitatis nomine Saluator ueniens Parisios cum duobus abbatibus, ferens sibi pretiosissimas reliquias, uidelicet almi Maglorii archipresulis, medietatem sancti Samsonis archiepiscopi, cum toto corpore Maclouii episcopi, Sanatoris [258 1Kb] episcopi, Leucerni episcopi, Winguantonis [259 1Kb] abbatis, cum aliis multis. Receptique sunt a supradicto rege cum magno honore in basilica beati Bartholomei apostoli.]

Anno 956. [260 1Kb] obiit Hlotharius rex [261 1Kb] senex plenus [262 1Kb] dierum, sepultusque est in basilica beati [263 1Kb] Remigii Remis. Cui successit Hludouicus, filius eius iuuenis. Anno 982. [264 1Kb] obiit Hludouicus rex iuuenis, qui regnauit in Frantia annis 9. Sepultus uero est in basilica beati Cornelii martiris Compendio. Cui successit Karolus , frater eius, filius Hlotharii regis. Eodem anno rebellauit contra Karolum Hugo dux Francorum, eo quod accepisset Karolus filiam Herberti comitis Trecarum. Collecto  igitur Hugo exercitu copioso ualde, obsedit Laudunum, ubi manebat [265 1Kb] Karolus cum uxore [266 1Kb] sua. Exiens uero Karolus de ciuitate, fugauit  Hugonem cum exercitu suo, incensa [267 1Kb] hospitia ubi manebant hostes [268 1Kb] . Cernens itaque Hugo dux  quod minime posset Karolum uincere, consilium habuit cum Ascelino traditore uetulo, qui erat episcopus falsus Laudunis [269 1Kb] et consiliarius Karoli. Itaque tradens Ascelinus episcopus Laudunum in nocte una quiescentibus cunctis Hugoni duci Francorum, uinctus est rex [270 1Kb] Karolus cum uxore sua, et ductus in custodia Aurelianis ciuitate . Nondum autem ipse Karolus erat unctus in regem, resistente Hugone duce. Manens uero idem Karolus in custodia Aurelianis in turri [271 1Kb] , genuit illi [272 1Kb] uxor sua filios duos Hludouicum et Karolum. Eodem anno unctus est in regem Remis ciuitate [273 1Kb] Hugo dux, et ipso [274 1Kb] anno Robertus, filius eius, in regnum [275 1Kb] piissimus rex ordinatus est . Hic deficit regnum Karoli Magni.

 In [276 1Kb] diebus illis erat in Remensium ciuitate archiepiscopus uir bonus et modestus, frater Hlotharii [277 1Kb] regis ex concubina, nomine Arnulfus. Hugo autem rex inuidebat ei, uolens exterminare progeniem Hlotharii regis. Congregansque in urbe Remensi synodum , hisdem [278 1Kb] Hugo rex inuitauit archiepiscopum Senonice urbis nomine Seguinum [279 1Kb] cum [280 1Kb] suffraganeis suis  . In quo concilio fecit degradare domnum Arnulfum archiepiscopum Remorum, dolo nepotis sui quem tenebat in carcere, dicens non debere esse episcopum natum ex concubina. In loco uero eius consecrari fecit [281 1Kb] donnum Gerbertum monachum philosophum. Qui Gerbertus magister fuit Roberti regis, filii istius Hugonis, et donni Leotherici [282 1Kb] archiepiscopi  [283 1Kb] , successoris uenerabilis Seguini. Arnulfum uero [284 1Kb] fecit mancipari custodie Aurelianis ciuitate. uenerabilis itaque Seguinus archiepiscopus non consensit [285 1Kb] in degradatione Arnulfi neque in ordinatione Gerberti. Iussio autem regis [286 1Kb] urgebat. Alii uero episcopi, licet inuiti, tamen propter timorem regis, degradauerunt Arnulfum et ordinauerunt Gerbertum. Seguinus autem plus timens Deum quam terrenum regem, noluit consentire regis nequitie; sed magis in quantum potuit redarguit ipsum regem; propter quam causam ira regis contra eum efferbuit. Cum magno itaque dedecore expelli iussit [287 1Kb] Arnulfum de ecclesia beate Marie Remensis, et sic alligatum retrudi in carcerem. Alligatus  autem in carcere Aurelianis ciuitate, ubi detinebatur nepos eius Karolus, mansit ibi annis tribus. Nuntiantur hec omnia presuli [288 1Kb] Romano  .  Qui ualde indignatus super hoc facto, interdixit omnes episcopos qui Arnulfum deiecerant et Gerbertum ordinauerant. Misit quoque [289 1Kb] Leonem abbatem a sede apostolica ad donnum Seguinum archiepiscopum urbis Senonice , qui uice sua in urbe Remensi synodum congregaret; mandans illi ut sine dilatione reuocaret de carcere Arnulfum et degradaret Gerbertum. Collecto igitur concilio iterum [290 1Kb] in urbe Remensi, ex iussione apostolica reuocatus est Arnulfus de custodia, et cum honore magno [291 1Kb] receptus est in propria [292 1Kb] sede. Gerbertus autem [293 1Kb] intelligens quod iniuste pontificalem dignitatem suscepisset, penitentia ductus est. Altercationem uero Gerberti pontificis et Leonis abbatis ualde utilem [294 1Kb] plenius inuenies  in gestis [295 1Kb] pontificum Remorum  . Post hec donnus Gerbertus electus est pontifex in urbe Rauenna [296 1Kb] ab Ottone imperatore et a populo eiusdem urbis. Residensque in eadem urbe pontifex quam plurimos [297 1Kb] annos, defunctus est papa urbis Rome. Statimque omnis populus [298 1Kb] Romanus sibi dari adclamat donnum Gerbertum. Assumptus autem de urbe Rauenna [296 1Kb] , ordinatus est pontifex summus in urbe Roma .

Anno incarnationis Christi 998. obiit Hugo rex, sepultusque est in basilica beati Dyonisii martiris [299 1Kb] Parisius. Cui successit Robertus, filius eius, in regnum [300 1Kb] , piissimus et modestus.

Anno Domini 999. uenerabilis Seguinus archiepiscopus ab imo cepit restaurare cenobium sancti  Petri Milidunensis, et monachos ibi mittens, abbatem Walterium [301 1Kb] eis prefecit.

In ipso anno tradidit Walterius [302 1Kb] miles et uxor eius castellum Milidunum Odoni militi [303 1Kb]  . Congregans uero Robertus rex exercitum copiosum ualde et Burchardus [304 1Kb] comes [305 1Kb] , conuocatosque Nort mannos [306 1Kb] cum duce suo Richardo, obsedit castrum Milidunum. Capto [307 1Kb] igitur castro suspensus est Walterius [308 1Kb] et uxor illius in patibulo. Burchardus autem comes recepit castrum Milidunum sicuti ante possederat.

Igitur Rainaldus [309 1Kb] comes uetulus Senonum post multa perpetrata [310 1Kb] mala defunctus est , et sepultus in basilica sancte Columbe uirginis. Cui  successit Frotmundus [311 1Kb] , filius eius, habens in coniugio filiam Rainoldi [312 1Kb] comitis Remorum  .

Anno [313 1Kb] Domini 1000, indictione 13, 15 [314 1Kb] Kal.  Nou. transiit [315 1Kb] ad Christum uenerabilis Seguinus metropolitanus episcopus. Post transitum uero eius [316 1Kb] stetit ecclesia Senonica sine benedictione sacerdotali uno [317 1Kb] anno. Adclamabat autem omnis populus sibi ordinari domnum Leothericum, nobilissimis [318 1Kb] ortum natalibus, tunc archidiaconum, omni bonitate conspicuum; sed resistebant quam plurimi clerici, cupientes episcopalem conscendere gradum. Precipue uero Frotmundus comes, filius Rainoldi [319 1Kb] uetuli, natus ex mala radice, hoc non permittebat fieri, eo quod haberet filium clericum nomine Brunonem, uolens de eo facere episcopum. Dei autem nutu congregati suffraganei episcopi Senonice ecclesie, cum uoluntate et auctoritate apostolica, sublato omni timore humano, sollempniter  ordinauerunt donnum Leothericum in sede pontificali, ut preesset ecclesie Senonensi  .

Anno Domini 1001 obiit Henricus dux Burgundie sine filiis. Rebellaueruntque Burgundiones contra regem Robertum, nolentes eum recipere. Ingressus itaque Landricus comes Autissiodorum, tenuit ciuitatem.

Anno Domini 1003 Robertus rex assumptis Nortmannis cum duce suo Richardo et exercitu copioso ualde, uastauit Burgundiam, obsidens Autissiodorum multis [320 1Kb] diebus. Burgundiones autem nullo modo ei se subdere uolentes, unanimiter ei resistebant. Obsedit [321 1Kb] Auallonem castrum tribus fere mensibus, et famis necessitate illud [322 1Kb] cepit; tuncque reuersus est in Frantiam  .

 [Mortuo [323 1Kb] itaque Frotmundo comite Senonum, successit ei Rainardus, filius eius, infidelium nequissimus. Hic persecutionem intulit ecclesiis Christi et fidelibus eius, quanta non est audita a tempore paganorum usque in hodiernum diem. Archiepiscopus autem Leothericus [324 1Kb] nimis [325 1Kb] angustiatus pro hac re quo se uerteret omnino nesciebat. Totum uero se Domino committens, in orationibus et uigiliis exorabat [326 1Kb] Christum, ut ei superna pietas auxilium ministraret.]

Igitur anno a passione Domini 1015, indictione 13, 10 Kal. Maii capta est ciuitas Senonum ab archiepiscopo Leotherico per consilium Rainardi [327 1Kb] Parisiensis presulis [328 1Kb] , et regi tradita Roberto [329 1Kb] . Rainardus comes eiusdem urbis [330 1Kb] fugiens nudus  euasit. [Nec [331 1Kb] immerito. Talem enim persecutionem christianis intulerat, qualis non fuerat audita a tempore paganorum. Quam ob rem predictus archiepiscopus sapienti usus consilio, ui ab urbe compulit exire.] Frotmundus uero, frater eius, et ceteri milites de ciuitate ingressi in turrim que est in ciuitate, obtinuerunt eam [332 1Kb] . Rex autem oppugnans eam diebus multis, cepit eam, et fratrem Rainardi comitis Frotmundum duxit in carcerem Aurelianis ciuitate; ubi et defunctus est.

[Anno [333 1Kb] Domini 1031 obiit Robertus rex, cui successit filius eius Henricus. Huius 3 anno, hoc est anno Domini 1034, urbs Parisii flagrauit incendio.]





FRAGMENTA HISTORIAE FOSSATENSIS.

 Regnante [334 1Kb] itaque, ut prefatum est piissimo Ludouico augusto, beate recordationis Rorigo uenerabilis comes cum orationis gratia Glannafolium, quod ab eodem susceperat, sacrosque cineres sancti Mauri uisitaret, ueteris ruine loca et antiqua religione desolata perlustrans, dolore tactus intrinsecus, quod absque habitatore et debite religionis officio locus, qui per beatum Maurum tot uirtutum miraculis olim effloruerat, in antiquam pene redactus solitudinem inreuerenter et sine honore uacaret, de restauratione cepit cogitare; sed iterum quorundam occasione prepeditus, interrupto opere, Brennouem possessionis sue cespitem repedauit.  uerum quoniam omnipotenti Deo loci cura fuerat, cuidam reuerentissime uite abbati Iacob nomine Cormaricensis cenobii per reuelationem innotuit, qualiter de reparatione operis que audierat comiti declararet. Ille autem semel et secundo minus decenter audita suscipiens, tertio a beato Mauro, per quem hec fuerant celitus ostensa, ut in libro translationis eius plenius continetur  , horribiliter flagellis eruditus diuine didicit parere iussioni. Igitur uenerabilis comes plagis exterritus, abbatem qui hec nuntiauerat multis donatum muneribus gaudentem remisit ad propria; ipse uero tali animatus oraculo, postpositis omnibus que agebat, ceptum opus  adgreditur. Cumque Ligerim nauigio subuehente transmearet, spera ignea latioris instar clipei uisa est supra caput illius, adeo ut uigorem ignis pertimesceret adfuisse; pariterque celeste percepit oraculum inquiens repetito sermone: Hic edifica, hic edifica, hic edifica. Consummatis omnibus et perfectis quecumque monastice religioni congruebant, prout ueteris uestigia ruine conspexerat, duos de monasterio sancti Martini religiose uite uiros Lantbertum atque Ebbonem affinitate sibi propinquos euocauit, quorum prudentia et consilio pertractaret, cui locum uidelicet abbati aut ecclesie commendaret. Erat autem Fossatensis cenobium monasterii pre ceteris totius imperii piissimi Ludouici augusti ordine religionis antecellens, quippe quod nec a  primo institutore suo deuiauerat, nec diuersis studuerat uanitatibus, sicut nostri temporis quedam nouimus monasteria. Cumque suo et altiori suorum consilio loca plurima conuenirent ecclesiarumque circumiacentium habitus et religionem equo iudiciorum libramine discussissent, relictis omnibus, Fossatensi monasterio locum placuit mancipare. Misit igitur uenerabilis comes, qui prefati monasterii abbatem Ingelbertum sanctissime uite uirum euocaret, et sicut prefati sumus, locum sancti Mauri qui dicitur Glannafolium, adsenciente piissimo Ludouico augusto  , a quo et susceperat, locum inquam et possessiones cum omnibus pertinenciis suis, regendum emendandum et possidendum Ingelberto abbati et Fossatensi monasterio in perpetuum  mancipauit. Eodem etiam tempore dono eiusdem piissimi Ludouici augusti, interuentu bone memorie Begonis comitis, Benedicto abbate, amplificauit Deus satis honorifice multis donariis et possessionibus Fossatense monasterium. Nam cum uisendi gratia laudabile religionis studium, quo tam magni principes principumque amici potentes cingula militie dissoluerunt, comes prefatus aduenisset, remotam quidem laudauit solitudinem; sed tantorum uirorum uictum et uestitum tenuem spiritualemque pro Domino paupertatem mirabatur. Dedit  itaque rex piissimus, interuentu bone memorie Begonis comitis, in augmentum uictus et uestitus pauperum Christi Fossatensium, in pago Parisiaco uillam que  uocatur Ferreolas cum omnibus appenditiis suis, pratis, siluis terrarumque circumiacentiis, uicariam quoque aduocationem et ecclesiam. Itemque aliam possessionem que Oratorium siue Aratorium dicitur cum omnibus que suo dominio subiecta uidebantur. Item et in eodem pago Torciacum cum uineis, pratis, siluis et omnibus adiacentiis, et ecclesiam; Rentiliacum quoque cum circumiacentiis suis. In pago Meldensi ecclesiam atque uillam que Curtis  Protasia siue Prauasia dicitur cum appenditiis suis. Precepit etiam paupertate loci conpunctus imperialesque apices fieri decreuit  , ut ubicumque infra ditionem totius imperii nemo ab eis teloneum neque quod uulgo dicitur ripaticum neque rotaticum aut pontaticum uel portaticum aut trauaticum atque cispitaticum necnon et salutaticum aut ullum censum uel ullum occursum aut ullam redibitionem ab ipsis accipere aut exactare presumat; sed liceat tam eos quam homines uel omnia illorum cum pace discurrere et negotia libenter peragere.

Contigit [335 1Kb]  et per idem tempus prefati regis Roberti dominio Podienses rebellare. Quod cum audisset, collectis exercitibus suis festino cursu superueniens, urbem uallauit, multiplicique circumcingens  obsidione, congregatis undique qui regie fauebant maiestati, ex remotis et prope positis in auxilium regis confluentibus [336 1Kb] numerosa multitudine, circumsedit. Sed quoniam situ difficilis et labore ciuium ad hoc ipsum preparata ciuitas habebatur, cassatis assultibus tante rei ordo penitus adnullatur. Populus et qui ex uicino, sicut prefatum est, regio fauore conuenerant, diuturne sessionis tedio uictus, ad propria pedetentim relabitur. Rarescit exercitus, et dolore regis ciuitas obsessa non profectura gratulatur. Nam quod minus hac uia successerat, malis superuenientibus, rex cogitur alia retractare. Descriptis igitur que circa eum gerebantur signis et sigillis, sub obsecratione sacramentorumque fidei attestatione familiarem et dilectissimum  comitem Burchardum hortatur et admonet, ignominiose tempestatis periculo subuenire: »Age nunc eia, dilectissime, ne nostris temporibus glorie regum per nos aliquid detrahatur, aut in nostri obtrectationem imperii huius rei macula subito prorumpat alienus. Nunc, nunc, amantissime, familiaritatis et deuotionis magne affectus, quam rebus prosperis exhibebas, rei probet euentus; nec me, quo semper in ceteris prospere usus sum et expertus, de summe necessitatis periculo peniteat adtemptare.« His auditis uenerabilis comes, ut erat incultis uestibus, barba incultior, nullo tardatus horrore periculi nec labore longioris uie, quo Hierosolimis Domino multum desudauerat, resumpto  uigore peregrinum obliuiscitur. Sollicitus uero quid ageret, per castella, per uicos, ubi spes et facultas et auxilium credidit oportunum, missis legationibus sibi et domino presidia postulabat. Adsunt in instanti ex castellis et municipiis, ciuitatibus et uicis, incredibile dictu, uniuersi deuota mente quicquid agere uellet auxilium comiti promittentes. Miratur et ipse tantam subito confluxisse multitudinem, laudans et benedicens Deum, qui presto est inuocantibus  se in auxilio oportuno. Profectus est itaque cum infinita multitudine uenerandus comes Burchardus, promptior in milibus, religione primus, cunctorum facundissimus. Numerati sunt autem Aurelianis in ponte, et inuenti sunt armatorum 30 milia. Redit obsessis humilitas, fugit animositas, prospera in contrarium cedunt, fortunamque breuem repentina mutat calamitas. Pergit in obuiam rex cum obtimatibus, miscent amplexus, fit mora in osculis, et de salute sciscitatus, ad castra deducit cum gaudio. Ruit populus; uenitur ad spectaculum; obstrepit uulgus; iuuentus exultat; redit animis ferocitas: bella minantur, clipeos aptant, enses distringunt, arma nouantur, iacula uibrant, equos commutant, faleras ornant. Curritur in mortem, fit  pugna de periculo; pudet extremum uideri; exertant humeros; prouocant hostem; bellum geritur sine hoste; fremunt bella, tument odia, pax perit. Iamque desiderio pugne armati incedunt; sompnus fugit ab oculis; obsessos premunt excubiis, noctem exturbant clamoribus que longior ceteris uidebatur. Spectant de muris miseri sua fata, fugam meditantur et horrent; innixi iaculis mortem expectant; uiuunt de munere noctis. Silet inops expersque sui quondam ualida senectus; consilio friget animosa iuuentus. Occurrunt mulieres ueste reiecta, crinibus abruptis natos ostentant, pectora plangunt. Interea dies optata recurrit. Tunc uero exoritur clamor, nulloque uocante turba ruit; cornua flectunt, arma retentant. Rex autem indicto silentio prefatum comitem  Burchardum secretius alloquens, preesse iubet exercitibus, et suo de cetero parere consilio. uenerandus itaque senex, prout antiquorum regum melius id nouerat consuetudinis, dispositis per girum legionibus, subsequentem locum decernit satrapis et centurionibus; monet appropiari exercitum, monstrat aditus et occulta uiarum, et deinceps, quo maius imminebat periculum, ipse prior omnibus suo procedit collegio. Ad primam igitur emissionis uocem uix preconis tuba insonuerat, et clamore subsequuto tela uolant. Alii fossa precipites uallum complent et menibus herent; hi leuant machinas, arietes aptant, scalas innectunt parietibus; hi faces iaciunt, muros effodiunt portasque refringunt. Quid plura? Fuit in momento quasi non fuisset;  uolat ignis ad alta; hostis ubique; ruit urbs inclita; truduntur miseri ciues cathenis; templa predantur; spolia diripiunt. Et forsitan in immensum ensis hosticus euagaret, sed noctis beneficio reuocatur. Die igitur altera pacatis omnibus et subiugatis circumquaque regionibus, uenerandus comes Burchardus a rege petita licentia cum suis digreditur. Cumque sui fines comitatus attigisset, iubet subsistere, habitoque sermone sequentibus et circumstantibus se dixit: »Huc usque, domini et amici mei, quibus  Deus dedit preesse potestate non crudelitate, mortali homini regi morituro licuit deseruire. Nunc autem uergentibus annis immortali regi, cuius est uita et mors, cuius est regnum et imperium, qui permanet in secula seculorum, cui seruire regnare est, qui dat post mortem uiuere, huic libet desudare.« Dixit, et arrepto gladio quo erat accinctus, coram omnibus barbam precidit, et eam simul et gladium Fossatensi transmisit ecclesie; ipse uero dispositurus cetera Corboilum subiit, quod ei proximum uidebatur. Mirantur et stupent uniuersi, scientes quia hec mutatio dextere Excelsi. Quidam etiam corde compuncti, postea eidem cenobio permaxima dona contulerunt. Rebus igitur dispositis, prolatis secum ac deportatis uasis plurimis aureis et  argenteis [337 1Kb] . . . . . . . . . . . . . . . . . . . . . . . . . . . . . . . . . . . . . . . . . . . . . . . . . .

Hic [338 1Kb] de regibus breuiter retexamus. Reges Francorum electione pariter et successione soliti sunt procreari a primo Faramundo usque in Hildricum regem, qui iussu et consilio Stephani Romani pontificis in monasterium trusus est ac detonsus. Cui Faramundo successit Clodio, Clodioni, Merouechus, a quo Merouingi appellabantur; Merouecho Childericus [cf. AIMOIN.]. Hic de regno eiectus est, sed reuocatus sapienti consilio uiomadi. Ad quem cum uenisset Basina, uxor Bisini regis Thoringorum, interrogata quid quereret, respondit: »Noui utilitatem et pulcritudinem tuam; ideo huc ueni.«  De qua genuit magnum Clodoueum. Hic pre ceteris regnum Francorum ampliauit, et ad quemcumque perrexisset, uictor remeauit. Hic accepit in uxorem Chrothildem christianissimam, filiam Chilperici regis, neptem uero Gundobadi; cuius monitu et predicatione postea baptizatus est a sancto Remigio. Qui cum ad bellum prepararet contra Alaricum regem Gothorum, monitu Crothildis regine ecclesiam principi apostolorum construxit; in qua et conditus iacet, et bone memorie Crothildis ad latus eius, et nunc ibidem quiescit beatissima uirgo Genouefa. Hic ex eadem Crothilde genuit Clodomirem, Childebertum et Clotharium. Clodomiris genuit sanctum Clodoaldum. Childebertus uero et Clotharius in penitentiam sui reatus ecclesias construxerunt, Childebertus  ecclesiam sancti uincentii, cuius stola reuertens ab Hispania locum insigniuit; in qua et ipse conditus iacet, et nunc requiescit beatissimus Germanus Parisiensis antistes. Clotharius uero ecclesiam sancti Medardi Suessionis, in qua et ipse conditus iacet. Genuit etiam Clodoueus de concubina primogenitum suum Theodericum; Theodericus uero Theodebertum. Cuius tempore missus a beato Benedicto magistro suo princeps et propagator monastice religionis beatus Maurus Gallias deuenit.  Defunctis autem fratribus, Clotharius solus accepit imperium. Ipse uero genuit Carebertum, Guntrannum, Sigibertum atque Chilpericum. Qui Chilpericus, defunctis fratribus, solus accepit imperium. Huic successit Clotharius. Hic genuit magnum Dagobertum, ecclesiarum largitorem, qui ecclesiam beati Dyonisii Ariopagyte construxit; in qua et ipse conditus iacet. Cui successit Clodoueus. Cuius tempore sanctus Babolenus per manum Audoberti Parisiensis episcopi et Blidegisili archidiaconi construendum suscepit Fossatense cenobium. Hic accepit uxorem Bathildem; de qua genuit Clotharium; qui regnauit post patrem 4 annis, et mortuus est. Quo decedente, Theodericus, frater eius, regnauit. Ebroinus autem maior erat regie domus. Ipse est  qui beatum Leodegarium Eduensem episcopum post terebrationem occulorum gladio percussit. Franci uero consurgentes in eum, de regno Theodericum expulerunt, Ebroinum Luxouio monasterio monachum effecerunt; mittentes in Auster, Childericum, qui tercius erat, regem constituunt; sed pro sua leuitate ab eisdem perimitur, et Theodericus in regnum restituitur. Theoderico defuncto successit Clodoueus, filius eius, regnauitque annis duobus. Huic autem successit Childebertus, frater eius; Childeberto Dagobertus iunior, sub quo constituitur maior regie domus Karolus Tudites, Pipino patre suo iam defuncto. Dagoberto autem defuncto, Franci quendam clericum Danielem regem constituunt; quem et Chilpericum nuncupant. Karolus  uero Tudites in eos consurgens, Rainfredum comitem palatii a palatio expulit, et Eudo, sublatis regalibus thesauris, cum Chilperico rege ultra Ligerim recessit. Anno autem insequuto Eudo amicitie causa Karolo Tuditi regem Chilpericum reddidit, et mortuus est Nouiomo. Deinde Franci Theodericum Cala monasterio enutritum, filium Dagoberti iunioris, regem super se statuunt. Et hoc defuncto, regnauit Childericus, quem et Hildricum appellant. Ipse est de quo supra diximus  , qui in monasterium trusus est ac detonsus.

Pipinus uero comes palatii maior domus, Karoli Tuditis filius, communi assensu Francorum et consilio, Stephano papa consecrante et benedicente,  apud Sanctum Dyonisium in regem sublimatus est. Regnauit autem annis 15, et mortuus est, sepultusque est in eodem monasterio prostrata facie, superstitibus liberis suis Karolo et Karlomanno. Sed Karlomannus post biennium mortuus est, sicque regni monarchiam Karolus, qui postea Magnus appellatus est, solus obtinuit. Hic regno adiecit imperium. Cumque 33 annis regnaret, factus est imperator, Leone papa consecrante, et imperauit annis 14; computatique anni regni et imperii 47 faciunt. Decessit autem anno uite sue 72, sepultusque est  Aquisgrani. Heres autem tante sublimitatis Hludouicus Pius, filiorum nouissimus, ceteris decedentibus, successit. Hic genuit ex Hermengarde Lotharium, Pipinum atque Hludouicum. Karolum uero regem Francorum, qui et Caluus appellatus est, genuit de Iudith. Hic post multas imperii diuisiones, post innumeras bellorum angustias, Pipino et Lothario decedentibus, rex et imperator constituitur. Ludouicus autem Germaniam obtinebat.

Cumque uniuerso pene orbi Karolus imperaret, placuit pre ceteris nationibus Gallias honorare, reliquiasque quas patruus suus Karolus Magnus Constantinopolitani aduectas Aquisgrani posuerat, clauum scilicet et coronam apud Sanctum Dyonisium; Compendium uero, quod instar Constantinopoleos  suis diebus decreuerat fabricari, ut de nomine suo Karnopolim sicut Constantinus Constantinopolim appellaret, sindonem delegauit. Porro Fossatensi posuit monasterio corrigias, quibus preside Pilato ligatus est filius Dei, salus mundi, hostia uite, precium mortis, qui solutis in carne sua inimicitiis, ligatis solutionem, captiuis remissionem, corde contritis et se querentibus sanare uenerat contritionem. Habet igitur, ut prefatum est, preciosissimas et uenerabiles Fossatense monasterium corrigias uenerabiliter apud se reconditas. Cuius etiam temporibus dono benignissime largitatis sanctissimum corpus beati Mauri discipuli sancti Benedicti suscepit et possidet. Ad quem cum serenissimus imperator  uisitandi et orandi gratia deuenisset, profecto cuius ope et auxilio tot infirmantium generibus indultas audierat sanitates, suffragiis pro quibus uenerat impetratis, remisit ei duo pallia preciosa, que usque hodie memoriale sempiternum Fossatense habet cenobium. Contulit etiam perplurimas possessiones, que melius sacris apicibus ipsius denotantur. Genuit autem prefatus imperator de Richilde Ludouicum. [AIM. Cont. u, 36.] Ipso autem obeunte, remisit filio suo Ludouico per manum Richildis preceptum imperii et spatam que uocatur sancti Petri, sed et regium uestimentum et coronam et sceptrum; sicque ab omnibus rex constituitur.

Qui  genuit duos filios Ludouicum et Karlomannum. [Ib. c. 39, 10.] Obiit autem paracheue  sancti pasche, filiumque suum Ludouicum coronari mandat. Karolus autem, filius Ludouici regis Germanie, in Longobardiam perrexit, et ibi regnum optinuit. Promotus est etiam et consecratus imperator a Iohanne papa. Ludouicus autem frater suus regno et ecclesie inutiliter uiuens mortuus est. Nota diuisionem regni et imperii, nec de regibus Francorum quemquam amplius imperare.

Ludouico  autem, de quo supra diximus, Karlomanni fratre, Ludouici filio filii Karoli Calui, Turonis  infirmante, usque ad monasterium sancti Dyonisii deportatus, sepultus est ibidem. [c. 41, 42, 43, 44.] Quo mortuo, primores regni Karlomannum fratrem ipsius receperunt. Karlomanno autem defuncto, successit ei filius nomine Ludouicus, cognomento Qui-nichil-fecit. Quo extremum diem obeunte, filius eius Karolus, qui Simplex appellatus est, euum agens in cunis, patre orbatus remansit. Elegerunt igitur Franci, timore Normannorum compulsi, qui eis preesset et puerum fideliter custodiret. Unctus est itaque Odo, filius Roberti comitis Andegauensis, uir Saxonici generis, nutritor pueri fidelissimus et rei publice gubernator. Quo decedente, Karolus Simplex regnum recepit.

Sub eodem tempore Normannis exeuntibus occurrit  dux Burgundie Ricardus et princeps Robertus, frater prefati Odonis, cesisque illorum exercitibus. Mortuo Ricardo, princeps Robertus palam contra Karolum rebellauit, eo quod ei pars regiminis fratris sui non redderetur. Unctus est itaque uiolentia sua in regnum Karoli; sed ab eodem ipso anno interfectus, uitam pariter amisit et regnum. Karolo itaque a cede reuertenti occurrit Herbertus uirmandensis, cuius sororem Robertus habuerat; de qua natus est Hugo Magnus. Multumque exoratus in Parrona castro hospitare cegit; sed recedentibus aliis, iniquorum iniquissimus regem uinculis mancipauit. Et quia status regni dubius agebatur, positus tamen in custodia, Hugonis Magni consilio procerumque Francorum, Rodulfum, filium Ricardi  ducis prefati Burgundie, quem de sacro fonte susceperat, regem mandat ordinari. Ipse autem longa maceratione carceris custodia defunctus, reliquit paruulum filium Ludouicum ex Headgiua, filia regis Anglorum; sepultus est in basilica sancti Fursei. Defuncto autem Rodulfo, Ludouicus regnum recepit. Rebellauerunt tamen in eum quidam Francorum, super omnes autem Hugo Magnus. Deinde captus est dolo Baiocas ciuitate, mortuusque est in custodia, superstitibus Karolo et Lothario. Karolus priuatus senuit, Lotharius uero in regem unctus est. Hugo Magnus factus dux Francorum obiit, sepultusque est ad Sanctum Dyonisium. Cui successerunt filii, Hugo, qui factus est dux Francorum, Otto  et Heinricus. Lothario defuncto, successit filius eius Ludouicus, et Ludouico Karolus; contra quem rebellauit Hugo dux Francie. Cumque non posset resistere, tradente Ascelino episcopo Laudunum recepit, regemque cum uxore Aurelianis in custodia mancipauit; non tamen erat unctus in regem. His ita peractis, primores Francie Hugonem ducem sibi regem elegerunt. Item in eodem anno ipse Hugo Robertum filium suum regem consecrauit.

Sicque per successionem Roberto successit Heinricus, Heinrico Philippus, Philippo Ludouicus: Ludouicus Grossus [339 1Kb] autem genuit Philippum, Ludouicum atque Robertum. Philippus autem uiuente patre unctus est in regem; sed morte repentina preuentus obiit, sepultusque est in basilica sancti Dyonisii. Quo decedente,  unctus est frater eius Ludouicus Pius [339 1Kb] , patre adhuc uiuente. Iste Ludouicus genuit Philippum regem sapientissimum, qui Normanniam adquisiuit, quam reges Anglie antea tenebant, et multas alias terras regno Francie copulauit; Ferrandum comitem Flandrie, Renaudum comitem Bollonie et alios quam plures apud pontem Bouinarum bello superauit. Iste diu regnauit et multa bona fecit; obiit autem anno ab incarnatione Domini 1223, sepultusque est apud Sanctum Dyonisium. Successit ei Ludouicus, filius eius, uir magno animo et bellicosus, paruo tempore post patris obitum regnauit. Hic cruce signatus contra Albigenses, qui eo tempore in fide catholica errabant, defunctus est apud montem Panceri, sepultusque est apud Sanctum  Dyonisium iuxta patrem suum, anno Domini 1226 [340 1Kb] . Hic ex Blanca uxore sua, filia regis Hispanie, 4 genuit filios, Ludouicum, Robertum, Alfonsum et Karolum. Ludouicus post patris obitum puer 13 annorum cum matre regnare cepit et regnauit 44 annis. Hic statura magnus humilimus fuit et religiosus, erga Dei cultores beniuolus et deuotus amator pauperum religiosorum; cuius tempore multa monasteria nouorum ordinum per regnum Francie constructa sunt. Hic basilicam mire pulcritudinis iuxta palatium suum Parisius edificauit, in qua coronam Domini spineam et crucem sanctam cum multis aliis reliquiis recondidit. Hec de regibus breuiandi et ordinandi causa dicta sufficiant [341 1Kb] .





AIMOINUS FLORIACENSIS DE REGIBUS FRANCORUM. Excerpta ex miraculis S. Benedicti.






[REGUM FRANCORUM ACTUS.]





HUGONIS DE SANCTA MARIA LIBER QUI MODERNORUM REGUM FRANCORUM CONTINET ACTUS Collata Historia Francorum eiusdem scriptoris.



INCIPIT PROLOGUS IN LIBRO QUI MODERNORUM REGUM FRANCORUM CONTINET ACTUS.

 Matildi gloriose imperatrici Hugo indignus monachus patris Benedicti Floriacensis cenobii tenporali [342_45 1Kb] pariter et eterna felicitate letari. Presentem libellum uobis ideo, domina mea, deflorare decreui, ut generis uestri sublimitas posteris innotescat et attauorum uestrorum nobilitas uenturis seculis intimetur. Quo etiam in libro modernorum regum Francorum actus uobis breuiter explanare curabo, eorum uidelicet qui post Lugdouicum imperatorem regnauerunt in Franciam, ad deliniendum animum uestrum. Que nusquam historia seriatim digesta, sed hac illacque quibusdam in codicibus inserta et aliis tractatibus interfusa tenetur, eo quod nemo usque modo eam curauit in unum corpus adgregatam congerere et in unius libri formam redigere.  In hoc preterea prologo uobis uestrorum attauorum splendidam genealogiam recensere curabo, et eorum pariter actus inter prefatorum regum gesta breuiter enarrabo, et que sit stirpis uestre generositas, lucide nescientibus declarabo. Rollo igitur, de cuius sanguine processistis, Danorum dux inclitus extitit; qui Karoli Calui regis Francorum tenporibus [345 1Kb] post imperatoris Lugdouici decessum per Sequanam intrauit in Galliam; et ingressus in eam, totam sibi uindicauit Neustrïam, que nunc Normannia uocitatur. Rolloni uero successit filius nomine Guillelmus, et Guillelmo Richardus, princeps nobilis atque magnificus. Hic quoque Richardus genuit alterum Richardum, uirum Deo carum atque sanctissimum. Et iste Richardus genuit Rotbertum, et  Rotbertus Guillelmum Angolorum regem inclitum, qui memoratum regnum sua sibi subiugauit industria, quod nullus Romanorum imperatorum ausus est aggredi preter Claudium et Iulium Cesarem. Nullus rex nostrorum temporum hoc Guillelmo fuit felicior ac moderacior. Eius magnanimitatem et magnificenciam nemo laudare sufficit, quibus ille usque ad terminos terre super omnes eui nostri reges ac principes apparuit gloriosus. Pauci posthac reges, sicut reor, illum imitabuntur et eius affluencia et morum elegantia perfruentur, quibus eum Deus in hac uita felixque fortuna ditauit. Huius quoque fuit heres ac filius  Henricus, Anglorum rex magnificus, pater uester. Hec in transcursu de uestra sufficiat dixisse prosapia et de progenie celsitudinis uestre. Porro ego dudum amite uestre, relicte uidelicet comitis Stephani Carnotensis, codicem unum de gestis Romanorum imperatorum deflorare curaui, qui continet Francorum aduentum in Galliam, et regum antiquorum eiusdem gentis refert [346 1Kb] prosapiam usque ad Karolum Magnum et eius filium Lugdouicum. Quorum Karolus Magnus sua industria Romanorum sibi uindicauit imperium, et decedens suo reliquit filio Lugdouico. Lugdouicus uero cum quatuor genuisset filios, illud eis diuisit. Unde inter eos magna discordia pullulauit, et tres germani, Lotharius uidelicet, Lugdouicus atque Pipinus, contra fratrem  suum Karolum dimicauerunt atrociter, anno secundo obitus Lugdouici, apud Fontanidum campum, cupientes eum Francie regno priuare. Sed non ualuerunt. Preualuit enim aduersus eos Francorum exercitus. Ab illo tamen die usque nunc manet regnum Francorum ab imperio Romanorum seiunctum atque diuisum. Nam Lotharius Germaniam et Italiam sortitus est et Romam et Rauennam regias urbes cum nomine imperatoris, Lugdouicus uero, germanus ipsius, Baioariam et Saxoniam, et Pipinus Aquitaniam atque uasconiam, et Karolus Franciam, Burgundiam et minorem Britanniam atque Neustriam; sed et Aquitaniam ipse sibi postmodum adquisiuit. Cuius Karoli regis genealogiam in subsequenti libro sigillatim per singula capitula denotabo  usque ad Lugdouicum huius prosapie regem ultimum, qui sine liberis decessit. Post cuius obitum proceres Francie prouexerunt super se Hugonem Magnum, magni cuiusdam Hugonis ducis Francie filium. Cuius etiam catalogum ordine suo subiiciam, et horum omnium actus pariter usque ad presentis temporis regem domnum Lugdouicum, clementissimi regis Philippi filium, Deo annuente sicut promisi paucis sermonibus conprehendam. Eius uero actus meo inculto stilo contaminare non audeo. Nam quod scribo breui sermone concludo [nullum rhetorice facundie fucum interserens [347 1Kb] ]. Sed et illa que uobis deflorare curamus non a nobis  accepimus, sed a multis codicibus nostro sudore decerpsimus [348 1Kb] ad suplementum historie illius cuius supra meminimus et quam sicut promisimus nuper edidimus. uos autem munus uobis oblatum  fauorabiliter queso suscipite, et auctoritatis uestre signo corroborare curate. ualete. Deus omnipotens sua uos gratia benedicat et prole facundet et prosperitate semper letificet. Amen.


Explicit prologus.



INCIPIT LIBER.


 1. Karolus igitur Caluus, Lugdouici Pii imperatoris filius, post bellum Fontanidum Francorum obtinuit regnum, anno incarnacionis diuine 842, et regnauit annis ferme 38. Qui [ [* 1Kb] ] cum esset uir gloriosus atque magnanimus ualde, edificauit in regno suo Conpendium uillam, et eam Karnopolim suo de nomine uocari precepit; quam etiam preciosa [349 1Kb] domini nostri Iesu Christi sindone nobiliter insigniuit. Obtulit etiam [350 1Kb] idem serenissimus rex sancto martiri Dionisio unum de clauis quibus in cruce fuit adfixum corpus dominicum et quandam ligni sancte crucis portiunculam cum quadam particula spinee corone nostri Redemptoris. Hac [ [** 1Kb] ]  1Kb] preterea tempestate Willelmus comes Aruernorum et dux Aquitanorum Cluniacensem edificauit abbatiam. Girardus etiam, quidam comes inclitus Burgundie, duas construxit ecclesias, uizeliacensem scilicet et Pultariensem  . In quarum una sancta Maria Magdalena nunc habetur humata, et in altera idem Girardus postmodum est tumulatus. Eodem quoque tempore Ebbo, nobilis partium princeps Biturigensium, sancte Dei genitricis Marie Dolensem edificauit abbatiam. Giraldus preterea, quidam uir magne  sanctitatis ac preclare nobilitatis, Aureliacum construxit cenobium.

Anno proinde incarnacionis dominice 858, Lotharius imperator auersa ualitudine correptus, imperii sui temperamentum dereliquit, et tunsoratus et monachus factus apud Placenciam obiit  , relinquens  filio suo Lugdouico Italici dignitatem imperii. Karolus autem rex Francorum audiens obisse fratrem suum Lotharium [Ann. Bertin. a. 869], uiridunum uenit, ibique plures regni Romani proceres  sibi se conmendantes suscepit. Indeque uenit Mettis Nonas Septembris. Ubi etiam Aduenticium eiusdem urbis episcopum et Franconem Tungrensem presulem et Attonem uiridunensem pontificem cum aliis proceribus multis iterum in sua commendatione suscipiens, imperiali  corona meruit coronari, 5 Idus mensis ipsius. Forte tunc Lugdouicus  , Lotharii defuncti imperatoris filius, et alter Lugdouicus Germanie [352 1Kb] rex, hostili tenebantur expedicione prepediti cum Saxonibus uniuersis, qua uinidos, qui e regione Saxonum habitant, debellabant; quos et uicerunt et prospere reuersi sunt.

[Ib. a. 872.] Anno denique incarnationis dominice 870, Lugdouicus, Lotharii imperatoris filius, Rome coronatus est, ab Adriano eiusdem urbis pontifice, indeque in partes perrexit Beneuentanas. [Ib. a. 870.] Karolus uero eodem anno uiennam obsedit et cepit; et inde rediens, natiuitatis dominice festiuitatem apud beati Medardi monasterium celebrauit. [Ib. a. 872.] Ipsa proinde tempestate Basilius, quem Michel Constantinopolitanus imperator sibi consortem asciuerat, ipsum interfecit, et eius sibi imperium usurpauit. His  etiam diebus Dani  pyraticam exercentes, duce Alstagno per portum Flandrensium emergentes, ui magna Franciam inuaserunt, et uermendense atque Nouiomense territorium ita penitus attriuerunt, ut et sancti Quintini martyris monasterium flammis exurerent et nichil extra portam ciuitatis Nouiomensis illesum et incontaminatum relinquerent. Sed et omnes ad quas peruenire potuerunt ecclesie extra municionem locate ab eis sunt fauillate. Erat quippe Francia militum presidio nuda, quia eius robur in bello Fontanido nuper deperierat. Unde rex Karolus cum prefato tyranno fedus pepigit, et hostem, quem ferro nequibat, auro conpescuit. Quo federe securus Alstagnus a Francorum terra per oceanum pelagus Italiam tendens, Lune portum attigit, et ipsam urbem continuo  cepit. Qua potitus, per numerosa annorum curricula ibidem deguit, regique familiaris postmodum factus est, ex inimico amicus. uerum iste Alstagnus uulgo Gurmundus solet nominari.

 [A. Bert. a. 872, 875, 876, 877.] Interea uero, id est anno incarnacionis Christi 873, Rome Adrianus papa defungitur, et Iohannes eiusdem urbis archidiaconus ei substituitur. Porro anno incarnacionis diuine 876, papa Iohannes Karolum regem, ut Romam tenderet inuitauit, et uenientem in ecclesia sancti Petri fauorabiliter coronauit. Tunc etiam secundo imperiali corona coronatus et imperator Romanorum est appellatus. Anno quoque incarnacionis dominice 877, Iohannes papa Papiam uenit, ibique illi Karolus obuiam abiit, et Crucifixi magnam imaginem ex auro puro factam per eum Sancto Petro transmisit. [Hist. Sen.] Sed cum inde remearet, uitam ueneno finiuit; et uercellis deportatus, in beati Eusebii basilica est sepultus; ubi et requieuit  annis 6. Sed demum ad Sanctum Dionisium est delatus, et ibidem honorifice tumulatus. [A. Bert.] Lugdouicus uero patrem suum Karolum audiens esse defunctum, proceres Francie sibi protinus conciliare curauit, dans eis abbacias et comitatus et uillas secundum cuiusque postulacionem. Timebat enim propter suam ineptiam [353 1Kb] Francorum amittere regnum.

Precedenti tamen anno, qui fuit annus incarnacionis dominice 876, dum rex Karolus nepotis sui ius sibi subigere temptat, Danorum gens perfida per oceanum pelagus Sequanam ingressa, regnum Francorum secundo cepit infestare. Quorum Danorum erat dux Rollo, uir potentissimus, supranominati Gurmundi regis et archipyrate propincus. Qui primo  inpetu sui aduentus statim sibi Rothomagum subiugauit. Deinde fere per unum annum Parisiorum obsedit ciuitatem; sed tamen illam capere non potuit. Interim tamen Baiocas euertit, et urbem Meldensem expugnauit. uerum post annum unum, quo uaginam sue habitacionis egressus fuerat et omnem oram maritimam incendiis et rapinis contaminauerat, ab Anglorum rege inuitatus, insulam illam expeciit, et per triennium ibi demoratus, eandem gentem sibi firmo federe colligauit. Que res et uires eius non mediocriter auxit et magnam rerum copiam ei subministrauit. Porro Karolo Caluo successit filius eius Lugdouicus.

2. Lugdouicus igitur post patris obitum obtinuit regnum Francorum anno incarnacionis diuine 877,  et regnauit annis circiter tribus. [A. Bert. et H. Senon.] Huius temporibus, anno uidelicet incarnacionis dominice 878, Iohannes papa cum Formoso Portuensi episcopo ueniens in Galliam, in Trecassina  ciuitate generale [354 1Kb] sinodum celebrauit. [A. Flor.] Anno uero sequenti eclipsis lune contigit, cum esset luna 14 Idus Octobris. Eodem quoque mense secuta est etiam solis eclipsis, cum esset luna 23. Et [ [* 1Kb] ] ipso anno Rollo, cuius supra meminimus, Anglorum auxilio fretus, per Sequanam et Ligerim perque uarumnam, tria maiora Francie flumina, que oceano influunt, emergens secundo, tripertito exercitu, iam non more pyratico  , sed libere terrestri prelio, Franciam peruadendo cepit infestare. Cooperuerunt itaque Dani superficiem terre sicut locuste, nec erat facile cuiquam hominum eos prohibere. Igitur de nauibus exilientes et huc uel illuc more rabidorum luporum discurentes, die [** 1Kb] natalis sancti baptiste Iohannis urbem Namneticam  adorsi concremant  , et Gunhardum [355 1Kb] presulem sacra missarum sollempnia peragentem super aram martiris Ferreoli, que est ad leuam edis beati Petri apostoli matris eeclesie eiusdem ciuitatis, obtruncant [356 1Kb] . Demum uero [357 1Kb] urbe succensa ac depopulata, quasi tenpestas ualida ceperunt hac illacque discurrere et omnia per que uagabantur prosternere. Et Andegauensi urbe conflagrata  , ciuitatem quoque Turonicam obsederunt. Sed tunc ab hostili peruasione beatissimi Martini [358 1Kb] meritis meruit liberari, cuius corpus paulo ante introductum fuerat intra menia ipsius urbis. Ipsum tamen sancti Martini monasterium, quod iuxta urbem erat, concrematur; clerici fugantur, monachi disperguntur, et uenerabile corpus sancti Martini Autissiodorum [359 1Kb]  cum honore defertur  . Hac etiam seuiente procella urbs Cenomannica [360 1Kb] deuastatur, et cenobium sancte uirginis Scolastice extra murum urbis situm exustum est. Sed [361 1Kb] corpus ipsius sancte uirginis intra eiusdem urbis sinum [362 1Kb] est positum et conseruatum. Multa preterea sanctorum corpora a Britannia et a Neustria in Galliam sunt translata et per urbes munitas atque castella locata; ubi etiam adhuc retinentur humata. Nam omnes fere clerici siue monachi terre illius, tam crudeli clade perterriti, tutiora loca pecierunt, secum suas perferentes reliquias cum ecclesiasticis ornamentis. Eodem [* 1Kb] quoque tempore Karoli Magni palacium, quod dicebatur Cassinogilum, inter Droht fluuium et uarumnam  positum, dissipatum est et euersum  .

 Porro Lugdouicus in tota uita sua nil strenue gessit. Regno tamen uix triennio potitus decessit, relinquens filium suum sibi successorem Karolum nondum adultum [** 1Kb]  . Cui posuit tutorem et procuratorem Odonem, Roberti Andegauorum comitis filium [cf. H. Sen]. Quem etiam postmodum regni proceres ad reprimendum impetum Danorum, qui tunc Franciam infestabant, regem, et fratrem eius Robertum ducem inferioris constituere Burgundie . Ille uero et regnum susceptum per annos 12 ab hostibus diligenter tutare curauit, et pupillum Karolum clementer donec adolesceret educauit. Quibus  expletis, anno incarnationis diuine 891  decessit; et Karolus iam adultus illi successit. Erat etiam in illis diebus in superioris Burgundie partitibus alter nobilis dux, nomine Richardus, [HUGO uIRD.] qui ab exsecucione iusticie Iusticiarius appellabatur; et erant ei tres filii, Rodulfus uidelicet, Boso et Hugo. Quorum Rodulfus postmodum rex Francie fuit, et Boso Gallie superioris que Comata uocatur  . In Romana uero cathedra Iohanni pape Leo successit, et Leoni Benedictus, et Benedicto Gregorius quintus.

3. Karolus uero, qui Simplex cognominatur, paternum cepit disponere regnum anno incarnacionis dominice 891  , et regnauit annis ferme 30. Cuius [*** 1Kb] in diebus Rollo Danorum dux, conscensis nauibus, per Sequanam et Sagunnam, Gallie maxima [363 1Kb] flumina, tendens ad superiora, Burgundie et Aruernorum fines intrauit, et usque ad Clarmuntem Aruernorum urbem totam regionem diuersis calamitatibus  repleuit, et copiam [364 1Kb] rerum omnium exinaniuit. His etiam diebus Parisius, Meldis, Beluacus et cetere urbes Francie uastantur et depopulantur. Tunc etiam  sepenominatus Rollo per prouinciam Senonensem ad inferiora descendens, Floriacum uenit  . [DIEDERICUS.] uerum [ [# 1Kb] ante biduum quam illuc pertingeret [365 1Kb] , eius aduentus ad noticiam Floriacensium peruenit monachorum. Qui statim Aurelianis citissime [366 1Kb] fugiendo peruenerunt, et intra ipsam urbem, in ecclesia sancti presulis Aniani, sancti Benedicti preciosum ac uenerabile corpus deposuerunt, donec ille malignancium [367 1Kb] impetus pertransiret. Erat [368 1Kb] enim tunc Aureliana ciuitas et bellicosis ciuibus plena et muris firmissimis diligenter accinta. Inpius autem ille cetus Danorum  [369 1Kb] Floriacum adueniens, sexaginta ibi sacri [370 1Kb] desiderii monachos repperit et quosdam cum eis ecclesie seruitores; quos mox gladio trucidauit, ipsumque sancti patris Benedicti cenobium prius deuastatum effera rabie concremauit. Sed eadem nocte pius pater Benedictus in [371 1Kb] sompnis apparuit cuidam comiti nomine Gissilolpho  , qui eiusdem monasterii erat aduocatus, et dixit ad eum: »Eia comes! quare te tanta timiditas siue ignauia oppressit, ut tue aduocationis locum Floriacum ita dimitteres indefensum, ut serui Domini ibi iaceant inhumati, a gentilibus interfecti?« Cui comes: »Quis, inquid, es tu, pater?« At ille: »Ego sum frater Benedictus, qui de Beneuentanis finibus in Galliam [372 1Kb] translatus, propriam requiem in Cassino  [373 1Kb] monte spreui, et hunc locum Floriacensis monasterii elegi, ut lucerna discipline monastice per meam corporalem cessentiam uniuerse innotesceret Gallie. Surge ergo quantocius, et esto uir fortis et belliger robustus, et insequere dorsa crudelium paganorum, qui et locum meum uiolauerunt et igni combusserunt, insuper et monachos meos [374 1Kb] et collibertos [375 1Kb] interfecerunt, et impune, pro pudor! euaserunt.« Ad hec comes: »Quomodo, inquid, possum uel insequi quos iubes uel [376 1Kb] predam excutere, qui non habeo tempus congregandi satellites meos?« Cui pater sanctus: »Noli, inquid,  anxiari propter paucitatem militum! tantum accelera, et arripe clipeum cum his qui tibi adsunt hominibus, et insequere uelocius, nichil metuens, quia ego ero tecum ut ambiam latera tua; et immunis ab hostium telis, uictor famosus reuerteris.« His dictis, comes euigilauit; secumque [377 1Kb] que uiderat et audierat prudenter pertractans, celeriter surgit, et arreptis armis, cum suis hostes insequitur, tanti patris [378 1Kb] animatus sponsione. Maximoque impetu subito [379 1Kb] super eos irruit, et [379 1Kb] hostes adgressus, captiuos emancipauit, predam excussit, et uictor letabundus absque lesione [380 1Kb] aliqua est regressus. Qua expleta uictoria, Floriacum est ingressus, et non sine lacrimarum copia interemptorum tumulauit corpora, illud psalmigrafi conmemorans: »Effuderunt  sanguinem sanctorum, et non erat qui sepeliret.« Quod factum postmodum peruenit [381 1Kb] ad noticiam Karoli regis Francorum uidelicet [379 1Kb] qualiter comes Gissilolphus, sancti Benedicti aduocatus, cum paucis hostium multitudinem prostrauisset, predam excussisset, uinctos enodatos reduxisset, et uictor illesus remeauisset. Moxque [382 1Kb] predictus comes aduocatus [383 1Kb] ante regem affuit  , remque per ordinem sicut egerat illi retexuit, testem sibi aduocans Deum, quia in hora congressionis beatissimus pater Benedictus, monachili habitu reuestitus, caballum cui insidebat conscendit, et in tota illa congressione, uti pius propugnator promiserat, frenum tenuit et equum rexit scutumque rotauit et illum illesum cum suis omnibus ab hostili acie reduxit.  Quod audiens rex, Dominum glorificauit, et Floriacum perueniens, lamentum desolacionis dedit; et post hec munificencia regali copiosum subsidium restaurationis adhibuit. Data denique, ut dignum erat [384 1Kb] , tocius restaurationis uberrima copia, in unius anni spacio pene totum monasterium in pristinum renouatum est modum. Porro quedam ecclesia intra castrum Floriacum erat constructa et in honore sancti Petri apostolorum principis consecrata, que diuina gratia ab incendio remanserat inuiolata. Euoluto denique anno [ [* 1Kb] ], monachi qui ad Aurelianam confugerant urbem, consilium inierunt, ut beati corpus Benedicti in inicio aduentus Domini ab urbe Aurelianensi nauigio reportarent, et illud in prefata sancti Petri basilica, que intacta ab igne  remanserat, eo usque collocarent, donec eorum officine regulari more [385 1Kb] perficerentur. Statuto igitur die conuentus episcoporum et abbatum non minimus Aurelianis aduenit, quatinus thesaurum Domini, sancti corpus uidelicet Benedicti, secundum condictum [386 1Kb] proprium reportarent ad locum. Acceperunt igitur uiri timorati sacrum corpus sancti Benedicti, et imposuerunt naui. Que cum tante sanctitatis  honus suscepisset, miro modo totum illud Ligeris spacium, quod ab Aurelianensi ciuitate usque ad Floriacum protenditur, sursum uersus absque gubernatore et humano remige sine offendiculo decurrere cepit, ut crederes Christum in [387 1Kb] naui cum apostolis sedentem et elementis potestatiue inperitantem. Depositis [** 2Kb] igitur sacris pignoribus in antefata sancti Petri basilica, celebratoque sollempniter diuino misterio, quique in sua rediere cum gaudio. Ipsa uero dies pridie Nonas Decembris esse dinoscitur, in qua, quamdiu huius mundi spera uoluitur, honor et memoria tante glorie per totam Galliam celebratur.

 Post paucos denique dies prefatus Rollo disposuit obsidere Carnotum  . Preerat urbi eodem tempore sacerdos uenerandus nomine Wantelinus. Qui audiens aduenientium opinionem hostium perfidorum, orabat sanctam Dei genetricem Mariam, ut illam ab imminenti periculo protegeret ciuitatem. Expeciit eciam ambos Burgundie duces, scilicet Richardum atque Robertum, et Pictauensem marchionem Eubalum, petens ut suo aduentu miseris  ciuibus prestarent auxilium. Et cum inde redisset, Rollo ueniens cum numerosa hominum caterua, urbem fortiter inpugnare cepit. Et cum iam eam intrare pararet, ecce Dei nutu Richardus dux cum Francis et Burgundionibus hostes adgressus, cepit eos repente proterere et incautos hac illacque dispergere. Wantelinus etiam baiulans reliquias sancte Dei genetricis, egressus patentibus portis una  cum ferratis militibus, urgebat eos adtencius. Sicque prefatus tyrannus Dei uirtute superatus et uictus, cum magno detrimento Rodomum est regressus.

Quem Franco eiusdem urbis archiepiscopus uidens diuino uerbere grauiter afflictum, ut eum consolaretur accessit. Et primum quidem eius animum blandis sermonibus deliniuit, ac demum de suis malis actibus studuit increpare, et ad extremum cepit illum ad fidei et religionis catholice cultum sagaciter inuitare. At Rollo eius sermonibus emollitus et Dei uerbere pariter castigatus, illi protinus adquieuit. Quod [388 1Kb] memoratus episcopus festinanter regi Karolo nunciare curauit; uidelicet quod sepefatus tyrannus Dei esset gratia mitigatus et cor eius ad christianismum suscipiendum aliquatenus emollitum.  Aderat ibi forte, cum hec predictus regi referret episcopus, Rotberbus Burgundie dux  ; qui per eundem episcopum Rolloni mandare curauit, quod si christianus effici uellet, ipse eum ex sacro fonte susciperet et ei suum nomen inponeret. Itaque tandem res ad effectum perducta est. Loco quippe et tempore prefinito, dux Rotbertus cum ceteris Gallie proceribus ad eum ueniens, illum a sacro fonte leuauit, et imponens ei suum nomen, eum magnificis muneribus honorauit. Demum uero rex Karolus desponsauit illi filiam suam nomine Gillam, dans illi iure beneficii Neustriam. quam nunc Normanniam uocitamus, a fluuio Andelle usque ad oceanum mare. Anno ergo incarnacionis dominice 912  , Franco Rothomagensis archiepiscopus catholica fide diligenter  inbutum sepefatum Rollonem unda baptismatis purificauit, et dux Rotbertus [389 1Kb] illum a salutifero fonte suscepit. Et ex illo tempore mansit memoratus princeps Christi fidelissimus cultor, cuius ante fuerat crudelissimus persecutor. Baptizatus autem est anno 36, cum Franciam uenerat depopulaturus.

Ipso proinde anno corpus beati Martini ab Altisiodero ad Turonicam relatum est urbem. Cuius ecclesiam nuper concrematam optimates urbis reedificauerunt, et ne leuiter amplius ab hostibus opprimeretur, muro cinxerunt.

Rex quoque Karolus pontem mire firmitatis super Sequanam extrui fecit, positis in utrisque capitibus castellis artificiose fundatis, ubi presidia collocauit.  Quibus patratis, materiam [ [* 1Kb] ]. quietis arripuit; et ocio desidiaque resolutus. [FLOD. a. 920.] Haganonem quendam militem de mediocribus sibi consiliarium adsumens, procerum suorum consilium spernere cepit. Igitur Hagano, quem insperate opes nimium prouexerant, lateri eius adsistens, regni negotia disponebat. Quod omnes pene Francorum proceres uidentes et indigne ferentes, regem deseruerunt. Herbertus etiam uermendensium comes montem Laudunum illi abstulit . Memoratus quoque  Rotbertus Burgundie dux contra eum rebellare cepit; et ueniens ab Burgundia cum ualida militum manu, super Axona fluuium sua temptoria fixit. [FLOD. a. 922.] Karolus uero resedit super fluuiolum Saram. Sed cum cotidie ducis Rotberti uirtus excresceret, regis autem decresceret, Karolus cum amico suo Haganone trans Mosam latenter proficiscitur. [HUGO FLAu.; FLOD. l. l.] Porro post hec prefatus Rotbertus a quibusdam Gallie episcopis diademate regio se coronari, partim minis, partim extorsit blandiciis, anno incarnacionis dominice 924  . Eodem etiam anno Herueus Remorum archiepiscopus obiit, et Seuulfus, eiusdem ecclesie archidiaconus, illi successit.

 [FLOD. a. 923.] Sequenti uero anno rex Karolus cum sui regni Lothariensibus Mosam transiens, contra prefatum regem Rotbertum ad Attiniacum uenit. Rotbertus quoque rex contra eum processit, et super Axonam sub urbe Suessonica sua fixit temptoria. Sed Karolus cum suis Lothariensibus repente super eum irruit. Ibique Rotbertus in ipso belli exordio non minori fortune impetu destitutus quam fuerat elatus, perimitur . [HUGO uIRD.] uerum ubi post bellum Lotharienses ad sua reuersi sunt, Herbertus comes regem Karolum dolo cepit et Perona direxit, ibique illum per totum quinquennium uinculis tenuit inretitum. Finito uero quinquennio ibidem Karolus spiritum exalauit, et in ecclesia beati Fursei tumulariam  habuit sepulturam  [cf. Hist. Sen.].

[HUGO FLAu.] Habebat prefatus rex filium nomine Lugdouicum, ex Agiua Anglorum regis susceptum filia. Qui metuens paterne calamitatis inuolui procella, mare transiens latuit in Anglorum terra. uacillabat igitur Gallia, cum Hugoni, Roberti nuper defuncti ducis filio, qui post pro bonis actibus magni nomen promeruit, puerilis obsisteret etas quominus regias assumeret infulas, et Herberti cunctos teneret odium. Unde quidam regni proceres adunati Rodulfum, Richardi Iusticiarii filium, a Burgundia euocatum, regio sublimauere solio [cf. AIMOIN. FLOR. c. 3].

[FLOD. h. a.] Prefati preterea Karoli regis temporibus, id est anno incarnacionis dominice 922, Berengarius  Longobardorum imperator regno ab optimatibus suis exturbatus est, et Rodulfus Cisalpine Gallie rex ab eis [390 1Kb] in regnum susceptus. Hac preterea tempestate Rollo, qui et Robertus, princeps Normannorum, senio confectus et longa milicia fatigatus, defunctus est , relinquens filium suum Guillelmum sibi successorem. Circa hoc quoque tempus  obiit Henricus imperator, et Otho eius filius successit ei. [FLOD. 937.] Defunctus est etiam Rodulfus Iurensium et Cisalpine  Gallie rex, et successit illi filius eius Conradus.

4. Rodulfus [391 1Kb] igitur, Richardi ducis filius, sicut premissum est, regno Francorum potitus est adhuc superstite Karolo rege, anno incarnacionis dominice 926  , et regnauit annis 16. Hic regni solium assequtus, ei in cohercendis malefactoribus fuit seuerus et in regno tuendo sagacissimus. [HUGO FLAu.] Hic denique primo regni sui anno in Aquitaniam est profectus [an. 924.---FLOD.], eo quod Willelmus comes eiusdem prouincie dedignabatur illi se subdere. [FLOD.]. Igitur tandem peruenere ambo supra Ligerim in pagum Augustidunensem, et discurrentibus utrimque uiris nobilibus, comes prefatus regi se subdidit. Unde rex illi Bituricensem pagum cum ciuitate donauit. In eodem etiam loco dedit Hugoni, filio  defuncti ducis Rodulfi  , Cenomannensium ciuitatem.

Eodem etiam anno Huni Berengario duce, quem Langobardi dudum a regno suo depulerant, Italiam depopulantur, et Papiam urbem opulentam et populosam igne succendunt. Quibus patratis, iuga montium [392 1Kb] transeuntes, Galliam infestare ceperunt [cf. FLOD. a. 926]. Ab ipsis quippe multa monasteria sunt destructa, et eorum terrore corpus sancti Remigii intra Remensis ciuitatis menia fuit delatum atque transpositum. [Ib. a. 924.] uerumptamen Rodulfus Cisalpine Gallie rex et Hugo uiennensis comes, eos per deuia montium [393 1Kb] agitantes, Tholosanam prouinciam petere compulerunt. Ubi prefatus Berengarius a suis perimitur, et ita Gallia ab eorum  infestatione liberatur.

Anno proinde regni prefati regis Rodulfi quinto Herbertus uermendensium comes defecit ab illo. [Ib. a. 931.] Rex uero Rodulfus, iuncto sibi Hugone Magno, quoddam eius castellum Dominicum nomine cepit et diruit. Porro sexto regni ipsius anno Raimundus et Herminigaudus, potentissimi Gothie principes, necnon et Lupus Wasconum comes regis uassalli efficiuntur. [Ib. a. 932, 933.] Sed et uienna ciuitas Burgundie illi reddita est. Per idem etiam tempus comes Normannorum Guillelmus, Rollonis filius, sepefato regi Rodulfo se commisit [394 1Kb] proprio uoto.

Anno uero incarnacionis dominice 931, Britones in Cornu Gallie constituti, aduersus Normannos, quibus subditi erant, insurgentes, ducem illorum interemerunt  [395 1Kb] . [Ib. a. 931.] Quod  audiens Willelmus Normannie princeps, terram illorum hostiliter intrans duriter deuastauit. Et Berengerium quidem, eorum ducem potentissimum, sibi reconciliauit, Alanum uero, alterum ducem illorum, a terra fugauit, et sic totam Britanniam denuo sibi ui uindicauit.

[HUGO FLAu.] Rex uero Rodulfus anno incarnacionis  dominice 936, sine liberis est defunctus [ [* 1Kb] ]. Quod  audiens rex Anglorum Altannus, Willelmo principi Normannorum legatos cum muneribus misit, ut Lugdouicum, Karoli Simplicis filium, cum consilio procerum Francorum patris reuocaret in regnum . [FLOD.] Quod ille gratanter suscepit et feliciter consumauit. Cum Hugone enim Magno et comite Herberto aliisque Francorum proceribus prefatum iuuenem apud Boloniam ipsis maris littoribus contiguam [396 1Kb] suscepit, et usque ad montem Laudunum perduxit. In [ [** 1Kb] ] cathedra uero Romane ecclesie Iohanni pape Leo, et Leoni Stephanus, et Stephano Martinus, et Martino successit Agapitus. Hoc preterea floruerunt in tempore famosi Gallie episcopi Adalbero Mettensis et Fulbertus Carnotensis

5. Lugdouicus igitur, Karoli filius Simplicis, coronatus est fauore prefatorum principum ab Artaldo Remorum archiepiscopo, anno incarnacionis domini nostri Iesu Christi 936, et regnauit annis ferme 18. [FLOD. HUGO. FLAu.] Hic desponsauit sororem suam nomine Mathildem Conrado regi Burgundie, dans ei iure dotalicii Lugdunensem Burgundie urbem  .  Dedit etiam partem regni Lothariensis Otthoni imperatori; Ottho uero dedit illam Henrico fratri suo. Rex uero Lugdouicus imperatoris Otthonis sororem nomine Gerbergam duxit uxorem. Hugo quoque, Roberti ducis filius, alteram Othonis sororem, Henrici imperatoris filiam, sortitur uxorem.

[FLOD.] Anno denique incarnacionis dominice 937, celi pars ardere uisa est, et Hungarorum persecutio ab eadem parte per Franciam est insecuta; qua uille et agri sunt depopulati, et domus et basilice sunt conflagrate. Eodem etiam anno Rodulfus Iurensis et Cisalpine Gallie rex obiit, et ei paruulus filius Conradus in regno successit.

[Ib. a. 940.] Regni quoque Lugdouici anno quinto Hugo Magnus Remorum obsidens urbem, Artaldum  ipsius urbis episcopum a sua sede depulit, et Hugonem, Herberti comitis filium, ei sustituit. Sequenti uero anno comes Herbertus est defunctus et apud Sanctum Quintinum sepultus . Odo etiam abbas Cluniacensium ac Floriacensium Turonis eodem defunctus est anno. Qui dum esset uir eloquens et litterarum sciencia pollens, inter alia que [397 1Kb] fecit  opuscula, sermonem etiam illum de sancto edidit Benedicto, cuius istud est exordium: Festiua beatissimi Benedicti sollemnitas. Post cuius decessum beatus Maiolus suscepit regimen Cluniacensis ecclesie.

[FLOD.] Hac preterea tempestate, anno uidelicet incarnationis dominice 943, Arnulfus comes Flandrensium, Guillelmum, Rollonis filium, principem Normannorum, ad colloquium inuitatum, mala fraude peremit apud castellum Pinchiniacum iuxta fluenta Somene  . Erat Guillelmo ex concubina filius nomine Richardus. Rex  uero Lugdouicus, audita nece prefati principis, cogitabat, quomodo illam Normannie partem que iacet super Sequanam suum redigeret in dominium. Tunc accersito Hugone Magno,  dedit ei Ebroicacensem et Baiocacensem Normannie urbes tali condicione, ut de reliquo honore sibi adiutor existeret, quatinus iam dictam Normannie partem ipse rex ad suum retorquere posset dominium. Condicto denique die abiit rex, ut obsideret Rothomagensem et Hugo Baiocacensem Normannie urbes. Bernardus denique quidam Normannus in illis diebus, uir ualde callidus et uersutus, arcem custodiebat Rothomagensem. A quo rex Rothomagum ueniens pacifice receptus est. uerum regi in urbe moranti prefatus dolose suggessit Bernardus, ut memoratum ducem Hugonem a Baiocacensi obsidione recedere faceret et totam Normanniam in suum dominium retineret. Quod rex statim facere curauit. Unde discordie fomes inter regem pullulauit et ducem. Proinde Hugone  ab urbe discedente, rex ilico eam ingreditur. Et dum ibi paucis diebus suum refecisset exercitum, rursus Rotdomum [398 1Kb] remeauit. Et assumens ibi sepefatum adolescentem Richardum, secum usque Laudunum perduxit. Sed dum demum a rege neglegenter tractaretur, quidam miles eius Osmundus nomine ipsum adolescentem Richardum furto sublatum perduxit primum ad castrum Codiciacum, ac demum restituit hominibus atque parentibus suis. Quod ubi rex conperit, Rodomum reuersus, susceptus est pacifice. Interea uero Normanni miserunt ad regem Danorum nomine Aygroldum, ut Richardo comiti suo consanguineo, quem rex exheredare uolebat, succurrere festinaret. Qui continuo affuit, et  regi Ludouico mandauit, ut sibi obuiam ad colloquium ueniret. Deceptus igitur rex consilio Bernardi comitis Siluanectensis et alterius Bernardi Rothomagensis, cuius supra meminimus, qui fraudem nouerant, uenit obuiam pagano Aygroldo regi Danorum, nichil suspicans mali. Perfidus autem Aygroldus super regem ad se uenientem repente irruit, eumque inparatum inueniens, pene omnes eius milites interemit. Statimque ex Lugdouici parte interfectus est  Herluinus [399 1Kb] , Monasterioli castri comes nobilissimus, et cum eo strenuissimi comites undeuiginti militesque non pauci. Quod cernens rex Lugdouicus, solus fugere cepit; sed a Normannis, quod sibi esse fideles sperabat, est retentus et sub custodia Rhodomo positus. Tunc regina Girberta Hugonis Magni expetiuit suffragia. Quam ille reuerenter suscepit, et demum de regis ereptione tractare cepit. Porro Normanni filios regis dari sibi obsides quesierunt, nec aliter regem se dimissuros asseruerunt. [FLOD. a. 945.] Mittitur ad reginam pro pueris. Illa [400 1Kb] minorem regis filium mittens, maiorem denegat se esse missuram. Datur igitur obses regis minor filius; et ut rex dimittatur, Wido etiam Suessionorum episcopus sese pro obsidem dedit. Tunc rex  sepedictum adolescentem Richardum de terra Normannorum reuestiuit, et sic a Normannia recessit. Hugo uero Magnus regem a Normannis suscipiens, nequaquam liberum abire permisit; sed comiti Tetbaudo suo illum conmisit uassallo. Qui tamdiu illum custodia septum tenuit, donec rex montem Laudunum Hugoni Magno habendum concessit.

[Ib. a. 946.] Post hos autem dies Theotilo, Turonice urbis uenerandus episcopus, ad Laudunum montem causa exigente properauit. Sed dum ad propria remearet, in ipso itinere graui cepit egritudine deficere. [Ib. a. 945.] Et cum iam ultimum exalaret spiritum, apparuit signum quoddam luminis per era discurrens, cubitum longitudinis habere uisum, cuius lumine ad depellendas [401 1Kb] noctis tenebras  sufficienter perfuncti sunt qui funus eius deducebant. Talique potiti solamine, per milia fere ducenta Turonicam usque corpus eius pertulerunt ad urbem. Sicque in monasterium sancti Iuliani, quod idem uir sanctus summa instituerat religione, iuxta sepulcrum donni Odinis abbatis reuerenter est humatus; et exinde ipsum templum diuinis miraculis illustratur.

[Ib. a. 947.] Anno denique decimo regni Lugdouici ipse rex Aquisgrani palatio cum Ottone imperatore sanctum pascha celebrauit, et ab eo magnifice muneratus in Franciam remeauit. [Ib. a. 949.] Proinde rex Lugdouicus anno regni sui terciodecimo Laudunum inprouisus aggreditur, et nocturno silencio  muro machinis latenter ascenso et dirutis portarum seris, oppidum ingreditur. Turrim tamen, quam ipse nuper ad portam castri fundauerat, capere non potuit; quam ideo a ciuitate seclusit, ducto intresecus muro. Hugo uero hoc conperto ilico illo affuit; et introducens in arcem custodes cum sufficiente uictu, obuiam perrexit  Conrado Lothariensium duci. Dux uero inter regem et Hugonem treucas posuit usque ad mensem Augustum. Indeque reuersus rex  Lugdouicus, Remis reuertitur; ubi Adalbertus, filius comitis Herberti, ad eum ueniens, ipsius uassallus efficitur. [Ib. a. 951.] Demum uero anno quintodecimo regni sui ipse rex Lugdouicus Aquitaniam cum exercitu peciit. Sed antequam ingrederetur eam, Karolus Constantinus uienne princeps et Stephanus nominatissimus Aruernorum episcopus ad eum uenientes, sui efficiuntur. Guillelmus Pictauensis etiam illi obuiam uenit, et eius se felicitate commisit. Post hec quoque rex Lugdouicus anno regni sui decimo nono egressus a monte Lauduno, Remensem ueniebat ad urbem. [Ib. a. 954.] Et ecce antequam ad Axonam fluuium peruenisset, apparuit ei quasi lupus gradiens ante illum. Quem eum insequeretur, admisso uiuaciter equo, prolapsus grauiter conteritur,  ac inde Remis defertur. [HUGO FLAu.] Ibique diu langore protracto decubans, defunctus est, et sepultus apud Sanctum Remigium, duobus liberis superstitibus, Lothario scilicet et Karolo [ [* 1Kb] ], quos ei genuerat Gerberga, soror Othonis imperatoris. Quorum Lotharius patri successit, Karolus uero priuatus senuit.

6. Lotharius igitur, Lugdouici filius [FLOD.], Remis ab Artaldo archiepiscopo consecratus patri successit, anno incarnacionis diuine 954, et regnauit annis uiginti et tribus. Porro anno incarnacionis dominice 956, Richardus  , filius Guillelmi principis Normannorum, filiam Hugonis ducis duxit uxorem. [FLOD.; Hist. Sen.] Eodem tamen anno memoratus  dux, Hugo uidelicet Magnus, est defunctus et apud Sanctum Dionisium tumulatus, relinquens filios tres, quos ei genuerat filia imperatoris Othonis, Hugonem, Othonem et Henricum. Quorum Hugo ducatum Francie sortitus est, et Otho  Burgundie. [HUGO FLAu. FLOD.] Anno proinde incarnacionis diuine 962, Henricus imperator Romam pergens, ab Otthauiano papa, qui Agapito successerat, imperiali corona coronatus est. uerum non multo post Romani a sua sede depulerunt memoratum papam Otthauianum [cf. HUGO FL.], et substituerunt ei Iohannem quendam  . Quod audiens imperator Romam rediit, et prefatum Iohannem iudicio synodali deposuit. [FLOD.] Eodem etiam anno  uulfaudus [ [* 2Kb] ] abbas ecclesie sancti Benedicti Floriacensis presul efficitur Carnotensis. Cuius uiri temporibus Mabbo quidam Britannorum episcopus beatissimi confessoris et presulis Pauli corpus a Britannia ad Floriacense detulit cenobium cum multis ornamentis.

 Sequenti uero anno Normannorum comes Richardus  1Kb] depopulatus est Carnotensem et Dunensem terram super comitem Tetbaldum. Tetbaldus quoque Normannicos fines ingressus, Ebroicacensem cepit  ciuitatem. Sed dum inde reuertitur, Richardus transmeato amne [403 1Kb] ad casas Hermentrudis in portu fluminis Seccane super eum irruit, et superatum de terra sua effugauit. Demum quoque Danos, Alanos et Deiros sibi in auxilium aduocans, tamdiu prefatum debellauit Tetbaldum, donec ipse Tetbaldus Ebroicacensem illi reddidit ciuitatem. Quibus patratis, barbari a Richardo bene remunerati, relicta Gallia reuersi sunt ad propria.

Hac preterea tempestate  Rodulfus, Conradi regis filius, sine liberis defunctus est. Cuius sororem nomine Gillam Henricus imperator sortitus uxorem, ipsius regnum suum posuit in dominium  .

[HUGO FLAu.] His etiam ferme diebus obierunt Odo  Turonorum et Herbertus Meldorum et Trecorum comites et Willelmus Pictauorum [404 1Kb] . Rex quoque Lotharius anno regni sui uicesimo tertio uiuendi finem fecit; successitque ei filius eius Lugdouicus . [Hist. Sen.] Obiit autem Lotharius rex anno incarnacionis dominice 976  , et sepultus est Remis apud Sanctum Remigium.

 7. Lugdouicus itaque, Lotharii filius, regnum Francorum adeptus anno incarnacionis diuine 986, regnauit annis duobus. [Hist. Sen.] Porro iste Lugdouicus  sine sobole defunctus est , et sepultus Compendio in basilica beati Cornelii martyris. Quo mortuo, patruus eius Karolus cupiens nepoti succedere, a proceribus Francie et maxime ab Ascelino Laudunensi episcopo pessimo proditore ---prefati enim Karoli esse consiliarius uidebatur--- apud urbem Siluanectensem  custodie traditus est [405 1Kb] cum duobus filiis suis Karolo atque Ludouico . In qua positus custodia non multo post defecit. Quo defuncto, modo dicti duo adolescentes ad inperatorem Romanum fugerunt, apud quem et defuncti sunt. [AIMOINUS FLOR. II, 1.] Francie uero  proceres Hugonem Francie ducem, Magni Hugonis filium, assumentes, Nouiomo illum regio sublimauere solio, eodem anno, quo prefatus rex obiit Lugdouicus . Sicque deficiente secunda regum Francorum linea, translatum est regnum in terciam generacionem, Dei hoc optante [406 1Kb] iudicio, qui quos uult eleuat et quos uult humiliat. Merouingi quippe a Meroueo rege quondam illi reges nuncupabantur [407 1Kb] , qui primi regnauerunt in Franciam. Que progenies regum perdurauit usque ad regem Hildricum, qui etiam alio nomine Childericus nominatur. Cuius palatio prefuit Pipinus, filius Karoli Tuditis. Porro rex Childericus cum esset inutilis et ineptus, iudicio Zacarie Romani pontificis a Francorum proceribus in monasterium est detrusus et monachili tunica  palliatus, et Pipinus regali solio sublimatus. Pipino uero successit filius eius Karolus Magnus, qui eciam postmodum Romanorum extitit imperator. Sed et Karolo successit Lugdouicus Pius imperator. Qui cum quatuor genuisset filios, imperium suum illis diuisit; unde inter eos magna discordia creuit; et commissum est ab eis bellum Fontanidum in Burgundia die ascensionis dominice. In quo prelio magnus ex utraque parte contritus est exercitus. Karolus tamen, eorum frater iunior, quem ceteri fratres exheredare uolebant, uictoriam obtinuit; et ab illo die usque in hodiernum diem regnum Francorum manet ab imperio Romanorum seiunctum ac separatum. De cuius Karoli regis stirpe fuerunt omnes isti reges, quorum hic actus expressimus, usque  ad Lugdouicum istum, de quo modo pauca premisimus; qui cum sine liberis decessisset, proceres Francie, sicut etiam paulo ante premisimus, prouecxerunt super se Hugonem Magnum, Hugonis ducis Francie filium.

 8. Hugo igitur Francorum dux, Hugonis Magni filius, regni Francorum dignitatem adeptus anno incarnati uerbi 987, regnauit annis circiter 11. [ [* 1Kb] ] [Porro [408 1Kb] iste Hugo asciuit sibi in consorcium regni Hugonem filium suum  , qui a quibusdam Capet solet appellari. Qui cum [409 1Kb] septem annis cum patre regnasset, decessit adhuc superstite rege genitore suo.]

[HUGO FLAu.] Anno denique incarnacionis dominice 983, imperator Otho secundus est defunctus [et Aquisgrani sepultus [410 1Kb] ], et successit ei filius eius tercius Otho. Qui cum in Romana sede papam constituisset, Iohannes Crescentius, unus de nobilibus Romanorum, illum apostolica sede priuare presumpsit. Quod prefatus audiens imperator, Romam uenit, et papam illum sicut presumptorem et destructorem sancte Romane ecclesie uiolenter ac turpiter a sede deposuit, et occiso Crescencio, Gerbertum ibidem ordinari precepit. Qui propter scienciam  qua pollebat quasi per quosdam gradus in ecclesia sancta per interualla temporum meruit exaltari. Nam primum Remensium, ac demum Rauennacium adipisci meruit presulatum; ad ultimum uero apostolica sublimitatus est in cathedra, ubi etiam sedit per annorum multa curricula.

Anno eciam incarnacionis diuine 988, imago Crucifixi intra urbem Aurelianensem in ecclesia sanctorum apostolorum Petri et Pauli posita lacrimare uisa est. Sequenti uero anno memorata ciuitas igne conflagrata est. Sed Arnulfus eiusdem urbis: uenerabilis episcopus sua sollercia sancte Crucis reparauit ecclesiam. Ipsa etiam tempestate Roma maxima ex parte igne conbusta est, et ecclesia sancti Petri uastari cepit ab eodem incendio. Et cum  iam ibi nichil humana preualerent auxilia et trabes lamminis ereis cooperte arderent, omnis plebs urbis ibidem adcurrens apostolorum cepit implorare suffragium. Et mox ignis sopitus est et extinctus.

Anno [ [** 1Kb] ] proinde incarnacionis dominice 994  [1Kb]  , ecclesia sancti Martini Turonis concremata est. Pro qua Herueus, eiusdem ecclesie thesaurarius, uir nobilis atque sanctissimus, extruxit a fundamentis hanc quam nunc cernimus ecclesiam miro decore. Porro rex Francorum Hugo anno regni sui undecimo Miliduni defungitur , et in ecclesia sancti Dionisii tumulatur, relinquens sibi successorem filium suum Rotbertum.

9. Rotbertus igitur, Hugonis regis filius, patri suo  successit in regno anno incarnacionis dominice 995, et regnauit annis 34. Hic [ [*** 1Kb] ] fuit uir mansuetus et admodum litteratus, habuitque uxorem sapientem nomine Constanciam, filiam Guillelmi Tholosani comitis  , que genuit ei quatuor filios, Hugonem uidelicet, Henricum, Odonem atque Robertum. Iste proinde rex anno incarnacionis dominice 997, Burgundiam cum triginta milibus hominum intrauit, et Guillelmum comitem Transsagunnanum  , qui ab eo defecerat, grauiter deuastauit, et eius terram sibi ui maxima subiugauit.

[HUGO FLAu.] Anno denique incarnacionis Christi 1002, imperator Otho tercius est defunctus, et successit ei filius  eius Henricus. Porro iste Henricus anno regni sui septimo, incarnacionis uero dominice 1011  , a Benedicto papa in urbe Romana imperiali corona meruit coronari.

 Anno quoque incarnacionis dominice 1003, Abbo  uenerabilis Floriacensium abbas propter zelum regularis discipline, quem [411 1Kb] sectabatur, apud quamdam ipsius cenobii possessionem in Wasconia  sitam martirizatus est. Ad cuius nunc tumulum diuina gratia magna fiunt miracula. Cui successit domnus Gaulinus [ [* 3Kb] , qui etiam postmodum Bituricensium obtinuit presulatum  1Kb] . Cuius temporibus, anno scilicet incarnacionis Christi 1026, concrematum est Floriacense cenobium; sed insistente memorato Gaulino archipresule Biturigensium, infra biennium est restauratum et enceniatum. Extruxit etiam ibidem ipse Gaulinus turrim ex quadris lapidibus ad occidentalem prefate ecclesie plagam; sed tamen eam morte preuentus consummare non potuit. Intulit proinde in eadem ecclesia porcionem non modicam sudarii domini nostri Iesu Christi, et inclusit illam in aurea dextra,  quam his uersibus decorari fecit extrinsecus:

 Gaudia leta fert manus ista,
Sindone Christi plena refulgens.
Fecit et alia multa, que recensere per singula longissimum est.

 Sed et Rotbertus rex regnum suum uenustauit edificiis magnis et ecclesiis sanctis. Aedificauit [ [** 3Kb] ] enim in urbe Aurelianensi basilicam sancti Aniani  1Kb] et ecclesiam sancte Marie matris Domini inter murum et uallum. Sancti quoque Hylarii capellam edificauit ante palacium suum. In Aquilina  etiam silua sancti Leodegarii extruxit ecclesiam, et sancti Medardi apud uitriacum castrum. Sancti quoque Reguli basilicam edificauit in urbe Siluanectensi, et apud Augustidunum sancti ecclesiam Cassiani. Construxit etiam duas ecclesias sancte Dei genetricis Marie, unam in Stampensi castro et alteram in  Pisciaco. Parisius denique construxit ecclesiam sancti Nicholai in palacio suo. Huius etiam in diebus Fulco comes Andegauensium edificauit cenobium in honorem sancti Sepulchri in territorio suo. Idem quoque comes Fulco dimicauit cum Odone comite Carnotensium apud Pontileuium  , ubi nunc habetur ecclesia sancte Dei genetrici dicata. Iste Odo fuit Tetbaudi comitis filius, ex sorore Herberti Trecorum comitis progenitus. Et is Odo genuit alterum Odonem ex Berta, filia Conradi regis Burgundie. Sed et comes Fulco genuit Gaufridum Tuditem. Porro iste Gaufridus construxit in suo territorio sancte Trinitatis cenobium apud uendocium castrum.

 Anno preterea incarnacionis diuine 1026, Richardus, primi Richardi filius, Iherosolimam proficiscens,  700 peregrinos secum duxit, quibus omnibus subsidia uictus sufficienter amministrauit  . Iste etiam in Fiscannensi cenobio monachos posuit, et eis ad usum cotidianarium predia multa contulit. Qui ex hac uita decedens [426 1Kb] , reliquid sibi  successorem filium suum Rotbertum. [HUGO FLAu.] Hac preterea tempestate firmata est pax que treuga uocitatur. Statutum est etiam in sexta feria et in sabbato a carnibus abstinere.

Porro [ [* 2Kb] ] rex Rotbertus cum iam se senio grauari conspiceret, Hugonem filium suum participem sui constituit regni . uerum modo dictus Hugo sexto regni sui anno defunctus est . Rex quoque Rotbertus non multo post Miliduni defungitur , et apud Sanctum Dionisium sepelitur  1Kb] , relinquens sibi successorem filium suum Henricum. [Ann. Flor. a. 1013.] Porro instante obitu regis Rotberti pluuiarum inundatione diuersis in regionibus flumina excreuere; sed pre ceteris Liger suas metas preteriit,  ita ut uillas penetraret et casas euerteret et ouilia cum ouibus raperet et ruricolarum nonnullos pueros interficeret  . Cometes etiam septimo Idus Marcii per trium dierum spacium apparuit. Et sequenti anno grando mense Iulio uineas et arbores contriuit [427 1Kb] . Unde e uestigio per triennium subsecuta tam ualida fames, ut mures et canes ab hominibus uorarentur  .

 10. Henricus [ [** 3Kb] ] igitur patri suo succedens in regno anno incarnacionis dominice 1032 1031], regnauit annis 27. Huius mater Constancia magnam regni porcionem post funus mariti in suum conabatur retinere dominium, urbem scilicet Siluanectensem et Senonensem et castellum Bistisiacum   et Donnum Martinum  et Puteolum et Milidunum et Pisciacum  et Codiciacum. Multos etiam Francie et Burgundie proceres sibi conciliauerat et a filii fidelitate seiunxerat. Quod [ [*** 2Kb] ] Henricus 428 1Kb] non tulit, sed adorsus Pisciacum, mox illud suum retorsit  ad dominium. Demum uero Puteolum obsedit et cepit. Quod cernens Constantia, ab eo dextram expeciit. Post hec autem aggressus est rex Odonem comitem, et abstulit [429 1Kb] illi Gorniacum  castrum. Senonice quoque urbis partem, quam illi regina Constantia dederat, ad suum postmodum retorsit dominium.

 [HUGO FLAu.] Per [ [* 2Kb] ] idem quoque tempus, hoc est anno incarnationis Christi 1037, supradictus comes Canpanie, Odonis filius, cum esset nepos ex sorore Rodulfi regis Burgundie, et Rodulfus sine liberis decessisset, in honorem eius irruit, et fines Burgundie subintrans, obtinuit ciuitates et castella usque ad Iurum et ad montem Iouis, obseditque uiennam. Que ea condicione ei a ciuibus reddita est, ut prestituto termino in eadem urbe rex appellari et coronari debuisset. Infra hoc tamen terminum expedicionem mouit in regnum Lotharingie, et Bar castrum cepit; et dimissis ibidem guingentis militibus, ad alia se conuertit. Porro Rodulfus rex Burgundie regnum imperatori reliquerat cum lancea  sancti Mauricii, quod erat insigne regni Burgundie. Audiens uero imperator, Odonem Burgundiam inuasisse, misit contra eum Gozelonem ducem tocius prime Recie, qui et exercitum eius fudit et ipsum Odonem multis laceratum uulneribus interfecit . Eius tamen corpus Turonis est perlatum ac tumulatum. Cui successere filii duo, Tetbaudus  et Stephanus. Quorum Tetbaudus Carnotensem et Turonensem sortitus est urbes, et Stephanus factus comes Meldensium et Trecassinorum. Sed hii ambo postmodum, iuncto sibi comite uadensium Rodulfo uiro bellicosissimo, contra regem Henricum rebellare ceperunt. Sed rex primum cum Stephano congressus, illum superauit, comite Rodulfo bellica sorte retento. Demum uero incitauit Goffridum Tuditem comitem Andegauensium contra Tetbaudum. Qui regis assensu urbem obsedit Turonicam. Quod audiens Tetbaudus, cum suis uiribus ilico affuit. Cum quo Gaufridus congressus, illum protinus superauit et cepit cum septingentis et sexaginta militibus. Quem etiam tandiu uinculis tenuit compeditum, donec ab illo prefatam extorqueret  ciuitatem  1Kb] .

 Interea uero rex Medandicum Galerannum  deuicit et exheredetauit. Ipso etiam tempore Hugo Bardulfus, uir non contemnende uirtutis ac nobilitatis, contra regem Henricum Pitueris  castrum muniuit. Sed rex biennio illud obsidens ad dedicionem conpulit [439 1Kb] , et memoratum Hugonem honore spoliatum de terra effugauit.

[HUGO FLAu.] Anno preterea incarnacionis dominice 1035, comes Rotbertus, Richardi principis Normannorum  heres et filius, a Hierosolima rediens, apud Niceam [440 1Kb] urbem defunctus est, relinquens sibi successorem Willelmum filium suum. Qui a Normannis exheredatus, ad regem Henricum uenit in Franciam, a quo benigne suscipi et postmodum feliciter meruit heredari. Anno [ [** 2Kb] ] quippe incarnacionis dominice 1047, sepedictus rex Henricus cum  tribus tantum milibus armatorum commisit 441 1Kb] bellum cum 30 milibus Normannorum, et eos superauit, et memoratum adolescentem Guillelmum eis ui superposuit  .

[HUGO FLAu.] Precedenti tamen tempore, hoc est anno incarnacionis dominice 1045, Henricus imperator duxit uxorem Agnetem, Gillelmi comitis Pictauensis  filiam, apud Bysuncium urbem. Per idem quoque tempus Leo papa in Galliam uenit  et ecclesiam sancti Remigii Remis consecrauit  .

Rex etiam accepit in coniugium [442 1Kb] filiam regis Russorum Annam, que [ [*** 1Kb] ] ei tres genuit filios, Philippum uidelicet, Hugonem atque Rotbertum. Quorum Rotbertus inmatura morte decessit. Ipse * 1Kb] proinde rex Henricus construxit ecclesiam ante menia Parisiace urbis, in honorem sancti Martini.

 Hac denique tempestate quidam miles Normannus nomine Richardus, uir quidem strenuus et ingenuus, sed non magne nobilitatis, cum quibusdam militibus sue gentis oracionis causa montem Garganum expeciit. Sed cum peragrata Apulia animaduertisset  445 1Kb] homines eiusdem terre esse desides et inertes, ibidem remansit et socios suos secum retinuit . Demum uero mandauit hominibus sue terre, ut, si uellent diuiciis et honoribus ditari, ad eum confluerent. At illi deni ac uiceni ceperunt crebro ad eum confluere. Inter quos nepos prefati Richardi Rotbertus eo profectus est. Qui [446 1Kb]  cum numero uiribusque ualde creuissent, magnam prouincie partem sua sibi subposuere industria. uerum memoratus Rotbertus cum esset uir ingenii acrioris, Siciliam et Calabriam postmodum suo sibi subiecit ingenio. Et cum uiuendi finem fecisset , duos reliquit filios, Rotgerium et Buiamundum. Quorum Rotgerius dux nobilis fuit, et Buiamundus pene totum orbem fama sue repleuit industrie.

In Romana uero cathedra Leoni pape Benedictus  1Kb] , et Benedicto Iohannes, et Iohanni Clemens successit . Porro contra istum Clementem Romani insurrexerunt, et eum a sua cathedra pepulerunt. Sed Henricus imperator hoc audiens Roman uenit, et illum sue sedi restituit. Eodem tamen  anno memoratus imperator ex hac uita decessit , et Henricus tercius  illi successit. Pape quoque Clementi uictor  , et uictori Stephanus, et Stephano successit Nicholaus. Rex [ [** 2Kb] ] autem Henricus anno incarnacionis dominice 1058  1Kb] Philippum filium suum duodennem  consecrari fecit die pentecostes Remis a [447 1Kb] Geruasio archiepiscopo, astantibus uiginti duobus Francie, Burgundie et Aquitanie archiepiscopis et episcopis et abbatibus multis. Affuerunt eciam duo Nicholai pape legati, Hugo uidelicet Bisunciensis archiepiscopus et Hermenfredus Sedunensis episcopus. Sequenti uero anno  defunctus est rex sepedictus Henricus, et apud Sanctum Dyonisium tumulatus,  relinquens [ [*** 1Kb] ] filio suo regi Philippo nondum adulto tutorem comitem Flandrensium Balduinum, uirum sibi fidelissimum et honestum.

 11. Philippus igitur regnum assecutus est Francorum anno incarnationis diuine 1059, regnauitque annis ferme 40. Cuius mater Anna, Henrici relicta,  nupsit Rodulfo comiti  1Kb] , uiro nobili et generoso.

Et cum nondum esset rex Philippus adultus, quidam proceres Francie Hispaniam intrauerunt, et Barbastam urbem  expugnauerunt atque ceperunt. Hac etiam tenpestate, hoc est anno incarnacionis dominice 1065 [1066] cometes apparuit per trium spacia mensium; et eodem anno Willelmus comes Normannorum Anglis bellum indixit. Siquidem rex Anglorum Eduardus [450 1Kb] , cum non haberet filium, adoptauerat prefatum Willelmum, et suum ei reliquerat regnum [cf. HUGO FL.]. Quo defuncto, quidam comes Anglorum Hairaldus illum sibi preripuerat. Unde prefatus Willelmus copiosum adunauit exercitum, et cum septingentis nauibus eo nauigauit [an.  1066]. Hairaldus autem audiens memoratum Willelmum Angliam intrasse, cum magno exercitu ei occurrit. Conmissum est igitur prelium, et pugnatum est acriter utrimque; sed tandem superatus est Hairaldus et occisus. In quo prelio habuit prefatus Willelmus in agmine suo centum quinquaginta milia hominum. Post bellum autem ilico Willelmus Lundoniam [451 1Kb] expeciit, ibique die natalis Domini receptus et coronatus est.

Hoc etiam anno  Turonensium et Andegauensium proceres suo principi Gaufrido bellum intulerunt, et eum in ipsa quinta feria, que parasceuen antecedit  , intra ciuitatem Andegauensium ceperunt custodie et mancipauerunt. Huius malicie et prodicionis capita fuerunt frater ipsius Gaufridi  Fulco et Gaufridus de Pruliaco et Rotbertus Burgundio et Adelardus Ticio, Rainaldus quoque de castro Guntarii et Girardus Belrai filius  . Super quos irruit diuina ulcio ipsa eadem die. Nam plebs eiusdem urbis una conspiratione [452 1Kb] , hora circiter nona, Gaufridum de Pruliaco interfecit. Rainaldus etiam de castro Guntarii et Girardus Berlai filius ipsa eadem die perempti sunt, et Adelardus Ticio igne crematus et Rotbertus in frusta dissecatus  . Fulco uero comes, qui fratris honorem sibi rapuerat, formidans ne rex Philippus pro perpetrata  nequicia super eum irrueret et honore priuaret, uastinensem comitatum  ei reliquid. Porro Gaufredus et Fulco nepotes fuere Gaufridi Tuditis. uastinensis enim comes Albericus, pater eorum, fuit gener ipsius. Tudites uero sine liberis defunctus est.

Hac etiam etate  Balduinus comes Flandrensium uita decedens, filium suum Balduinum sibi successorem reliquid. uerum Balduinus iunior paucis patrem superuixit annis  sed successit illi Rotbertus patruus eius  . Non multo post quoque defunctus est uadensium comes Rodulfus , et successit ei Symon filius eius. Qui et ipse paucis diebus patrem superuixit; in quibus  tamen satis strenue seculo militauit. Demum uero diuinitus inspiratus, mundi ponpam in ipso iuuentutis sue flore propter Dei amorem deseruit, et in exilium perrexit, et Roman expeciit . Ubi positus, ad Deum migrauit, et in portica sancti Petri honorabilem adeptus est sepulturam. Ipsa etiam tempestate  quidam adolescens Tetbaudus nomine, clarus genere, de territorio Senonico, castro Prouinno, heremum expeciit; ubi et deguit per annos fere septem. Quibus expletis decessit [et in eum Dei spiritus requieuit [453 1Kb] ]; quem in quibusdam locis sepe magnis miraculis glorificare dignatur.

Hac iterum tempestate Sarraceni duce quodam rege Iuffeto [454 1Kb] nomine mare transeuntes, terram  Audefunsi regis Gallicie et Asturice [455 1Kb] occupauerunt. Audefunsus uero cum eis prelium conmisit [456 1Kb] ; sed superatus est. Qui cum sciret omnes Gallos ad bellum posse celeriter excitari, misit in Galliam, mandans proceribus regni, quia nisi sibi ferrent auxilium, cum Sarracenis fedus componeret [457 1Kb] et christianismum desereret. Quod audientes Franci, certatim se preparauerunt et eo perrexerunt. Sarraceni autem eorum audientes aduentum, pauore perterriti, unde uenerant remeauerunt. Franci uero Hispania peruagata reuersi sunt ad propria.

 Interea uero rex Anglorum Guillelmus edificauit Cadomense cenobium in territorio suo, ditans illud possessionibus multis . Guido quoque comes Pictauensis in modo dicta urbe fundauit et construxit cenobium unum in honorem sancti Iohannis. Hac etiam tempestate quidam monachus nomine Girardus extruxit secus Ligeris flumen in territorio Autissioderensi sancte Dei genetricis Marie cenobium, quod de Karitate uocatur. Alter quoque monachus nomine Giraldus, uir sanctissimus, edificauit alterum sancte Dei genitricis Marie cenobium intra Dordoniam et uarunnam in territorio Burdegalensi, quod Silue maioris uocatur. Guillelmus etiam abbas Floriacensis ipsam quam regebat ecclesiam, multis incendiis deuastatam et senio pregauatam [458 1Kb] , nouo  iecto edificare cepit fundamento, sed morte prereptus consummare non potuit. Proinde [ [* 1Kb] ] rex Philippus, iam iuuentute robustus, cepit uxorem filiam ducis Frisie, que genuit ei domnum Lugdouicum, presentis temporis regem, et eius sororem nomine Bertam. Porro anno incarnacionis dominice 1041  1Kb] , Nicholao pape successit Alexander. Circa hos preterea dies  obiit comes Tetbaudus, et succeserunt illi duo filii eius Stephanus et Hugo. Quorum Stephanus factus est Blesensium Carnotensium atque Meldensium comes, et Hugo Trecassinorum. Guillelmo quoque regi Anglorum  tres successere filii, ex Mathilde Balduini Flandrensium comitis sorore progeniti, scilicet Rotbertus, Guillelmus et Henricus, et Adela soror eorum. Quorum  Rotbertus, quem priuatus genuerat, factus est comes Normannorum; Guillelmus uero, quem rex factus genuerat, regnum eius est assecutus. Adela autem soror eorum sortita est uirum nomine Stephanum, comitem Carnotensium, Blesensium atque Meldensium.

 Anno denique incarnacionis diuine 1074 [1073] Alexander  papa decessit, et Hildebrandus, Romane ecclesie archidiaconus, illi successit, qui altero nomine Gregorius septimus appellatur. Consecratus est autem sine consensu et licencia imperatoris. Quod imperator moleste tulit. Papa uero nouiter consecratus concilium celebrauit , in quo inter alia decreta talem sentenciam promulgauit : »Si quis episcopus uel abbas episcopatum uel abbatiam de manu alicuius laice persone susceperit, nullatenus inter episcopos uel abbates recipiatur, nec ulla ei audiencia concedatur, nisi illam dignitatem, quam inlicite  presumpsit, deseruerit.« Quod decretum imperator tanquam aduersus se prolatum existimauit. Interea uero Saxones contra imperatorem facta conspiracione  ducem quendam Rodulfum nomine regem creauerunt. Qui ilico ad papam direxit, pollicens illi, se omnem subiectionem seruaturum fideliter, si suum illi fauorem inpenderet. Cuius sponsionem papa libenter amplexatus est. Celebratoque postmodum alio concilio , Henricum imperatorem et omnes eius fautores exconmunicauit, et regnum Italie et Theuthonicorum ex Dei parte et sua ei interdixit, et ut nullus christianus ei sicut regi obediret prohibuit. Inprecatus est etiam, ut nec ipse nec fautores eius in aliqua belli congressione aliquas uires uel uictoriam  obtinerent. Rodulfo uero ex parte Dei et sua ut regnum regeret concessit, et absolutionem omnium peccatorum suorum tam illi quam omnibus sibi fideliter adherentibus indulsit, et suam largitus est benedictionem. Imperator tamen non multo post cum Rodulfo congressus, illum peremit . Demum uero furens atrociter Romam uenit anno incarnacionis dominice 1084, et illam cepit et muros subuertit, et papam in turre Crescentis inclusit, et Rauennorum archipresulem ordinari precepit et in ecclesia sancti Petri sedere constituit, et eum Clementem appellari fecit. Gregorius uero inclusus in turre Crescentis, misit legatum ad Rotbertum ducem Apulie, ut ueniret et obsidionem  [460* 1Kb] solueret. Quod ut imperator resciuit, ab  Urbe cum prefato papa Clemente recessit. Post eius discessum Rotbertus affuit, et papam Gregorium secum usque Salernum perduxit; ubi et deguit, donec ex hac uita migrauit . Quo apud Salernum ita decedente, clerus et populus, qui ei adherebat, Desiderium, montis Casini abbatem, in loco ipsius papam ordinauerunt, eumque uictorem nominauerunt. Qui non multo post defunctus est , adhuc Clemente superstite; et successit ei Odo Hostiensis episcopus, qui Urbanus est appellatus.

Hac preterea tempestate, anno uidelicet incarnationis dominice 1087 quidam Barenses egressi ab Italia Anthiochiam negociandi gratia nauigabant. Quo dum tenderent [461-462 1Kb] , Mirream ad urbem cum tribus nauibus applicuerunt. Inuenientesque illam  Christi cultoribus uacuam---Turci quippe illam deuastauerant ---grauiter doluerunt. Tunc diuinitus animati fregerunt sepulchrum santi Nicholai , et tulerunt inde sanctissima ossa ipsius, et suam detulerunt ad urbem. In qua postmodum nouam edificantes ecclesiam, illud uenerabile thesaurum deposuerunt. Anno preterea incarnationis diuine 1100 rex Anglorum Guillelmus, magnifici regis Guillelmi successor et filius, dum uenationem exercet in silua que adiacet uindonie urbi, a quodam milite sagitta percussus interiit. Ille tamen miles qui sagittam iecit illum inscientem percussit. Ceruum quippe sagittare parabat; sed sagitta retrorsum acta regem insperate percussit et illum inopinabiliter interemit. Quod diuino nutu contigisse  non dubium est. Erat enim rex ille armis quidem strenuus atque munificus, sed nimis lasciuus et flagiciosus. uerum, antequam interiret, magnis sibi signis preostensis, si uoluisset, corrigi debuisset. Nam dum sibi subitus peccatis suis exigentibus immineret interitus, in eadem insula in qua manebat sanguinis unda fetida per spacium unius diei emanauit ipso presente, quod dicebatur eius portendere mortem. Ipso etiam tempore apparuerunt alia signa stupenda in eadem insula, quibus, sicut iam dictum est, terreri et uitam suam corrigere debuisset. Que iuuenta stolidus et honore superbus contempsit, et semper incorrigibilis mansit. Unde Dei iusto iudicio subita et intenpestiua morte preuentus occubuit [463 1Kb] . Cui successit frater  eius iunior Henricus, uir sapiens atque modestus.

Precedenti tamen tempore, anno uidelicet incarnacionis dominice 1098 cum esset luna 25, stelle de celo cadere uise sunt pridie Nonas Aprilis, a media nocte usque ad auroram  . Et eadem  nocte Giraldus abbas Silue maioris migrauit ad Dominum  . Eodem etiam anno  Urbanus papa uenit in Galliam, et magnum apud Clarummontem concilium mense Nouembrio celebrauit. Imperium enim orientale a Turcis et Pincenatis grauiter infestabatur, et iam Capadocia minor et maior et Frigia maior et minor et Bithinia simul et Asia, Galacia quoque et Libia [464 1Kb] et Pamphilia et Isauria et Licia et insule principales illarum regionum, Chio uidelicet et Mithilena, ab eis capte tenebantur, et fiebant cotidie diuerse cedes christianorum et derisiones in Christum dominum et in religionem nostram. Unde papa memorato concilio exortatus est Gallorum gentem, quam nouerat bellicosissimam, ut uiriliter oppressis fratribus succurrerent,  ne eorum temporibus christianismus in Orientis partibus penitus deperiret. Asserebatque, gloriosam et ineffabilem mercedem in celo assecuturos esse eos omnes, qui cruce Domini insigniti propter hoc negocium exequendum peterent sanctum sepulchrum. Monebat etiam, ut antequam barbari Constantinopolitanam urbem sibi subiicerent, eo festinarent; in qua est statua, ubi Christus fuit ligatus et flagellatus, et clamis coccinea, qua fuit indutus, et spinea corona qua fuit coronatus, et flagellum quo fuit flagellatus, et arundo quam pro sceptro tenuit, et uestimenta quibus antequam crucifigeretur expoliatus fuit, et quedam porcio crucis in qua confixus pependit, et claui quibus affixus fuit, et alie simul  sancte reliquie, que magnum omnibus christianis generarent detrimentum si amitterentur. Denique omnes episcopi qui ibi aderant testabantur, omnes illos admiscendos sanctorum martyrum collegio, qui ab instanti procella christianismum defenderent, et absque dubio gloriosam in hoc seculo famam in eternum et in celo mercedem ineffabilem consecuturos. Ortabantur etiam, ut uniuersi armis muniti succurrerent totis uiribus pietatis fratribus christianis in periculo constitutis. Igitur non multo post uideres inmensam plebis multitudinem a tota occidentali plaga cateruatim eo uoto spontaneo tendere, exercitum uidelicet equitum ac peditum cum diuersis telis et armis. Non pueros inprudentia, non  senes debilitas, non mulieres sexus inbecillitas domi tenebat; sed omnes diuinitus inspirati, non alicuius regis uel principis potestate conpulsi, explere tam laboriosum negocium alacriter properabant. Cum uiris gradiebantur et femine, necnon et pueri parui. Potentiores tamen inter hos omnes et fama  celebriores hii fuisse noscuntur  . Ademarus Podiensis episcopus, Raimundus comes Sancti Egidii, Hugo frater regis Philippi, Rotbertus comes Normannorum, et alter Rotbertus comes Flandrensium et frater eius Godofredus de Bolonia, Stephanus quoque comes Carnotensium, et Balduinus frater Rotgerii ducis Apulie, et Buiamundus, et Tancredus eius consobrinus, et Petrus quidam heremita, qui peditum magnum conducebat exercitum. Sed et cum his erant plures alii proceres ex diuersis regionibus, quorum nomina nunc sigillatim [465 1Kb] recensere non necessarium est. Quos omnes, ubi Constantinopolitanam ad urbem conuenere, suscipiens imperator magnis opibus honorauit, adeo ut munerum ipsius eorum nemo fuerit expers. Illi uero inde  egressi, post multos labores ad Antiochiam peruenerunt  et eam per spacium octo mensium obsederunt. Quibus euolutis, et pluribus hinc et inde cotidianis concursibus interfectis, Deo auxiliante eam intrauerunt. Turcus enim quidam, qui portam ipsius urbis custodire uidebatur, tradidit eam illis, intromittens in ipsa latenter ante crepusculum lucis comitem Bauduinum  et Buiamundum cum exercitu copioso. Quod ciues uidentes, timore percussi fugerunt confestim ad municionem. Preerat urbi amiralius nomine Cassianus  . Qui protinus ad soldanum Persie transmisit, ut ei succurreret. Porro christiani urbe potiti, magnam gentis profane multitudinem detruncauerunt. Illi uero qui municionem intrauerant nouum circa  se murum extruentes, magnis intus sese uiribus defendebant. [Gesta Iu, 21. Cf. BALD.] Soldanus autem Persie Curbaram  nomine, audiens quod christiani Antiochiam cepissent, congregauit exercitum magnum, in quo erat ammiralius Iherosolimitanus et rex Damasci, Turcique et Arabes et Sarraceni et Publicani et Agulani multi  Et ecce iam tercia dies inluxerat, quod christiani ciuitatem intrauerant, cum ille perfidorum ibidem affuit exercitus. Nostri uero urbe egressi, instructi et armati eis curauerunt occurrere. Commissum est ergo prelium magnum in ipso ciuitatis introitu et protractum usque ad uesperum, et ex utraque parte cesi multi mortales. Sed ubi nox aduenit, nostri intra  muros se receperunt, et hostes haut longe sua fixere temptoria. uerum ipsa nocte quidam nostrorum, periculo quo artabantur intus et exterius perterriti, turpiter per murum se demittentes, fugere quam Deo spem sue salutis committere maluerunt. Illi uero qui remanserunt artabantur fortiter per dies 30, dum illi qui in municione erant positi eos urgerent desuper uehementer, et illi qui de foris erant pabulandi causa illos progredi modis omnibus  prohiberent. Itaque ceperunt eis uictualia deficere, et corripuit illos miserabilis fames. Unum enim ouum 15 denariis uendebatur, et una gallina solidis 15, sed et caseus unus quatuor libris denariorum, et modicum panis uno bisancio, et una nux uno denario. Folia fici et cardui quidam pro summis edebant deliciis, et quidam caballorum et asinorum et camelorum carnibus uescebantur, et nonnulli coria animalium coquebant et manducabant. Et cum ita affligerentur per dies 30, quadam die in ipso diei crepusculo diuinis sacramentis premuniti, omnes unanimes foras eruperunt et sex acies contra hostes ordinauerunt. In prima acie fuit Hugo Magnus cum his qui aderant Francis, et in secunda dux Godefredus cum hominibus sue terre, et in tercia Robertus  Normannus cum Normannis, et in quarta episcopus Podiensis cum Aquitanis, et in quinta Tancredus cum Langobardis et Italie uiris; et in sexta fuit Buiamundus seorsum cum agmine copioso, ut si forte christianos ab hostibus urgeri conspiceret, confestim se eis coniungeret et amminiculum [466 1Kb] ferret. uidebatur quippe inter reliquos principes esse uir astucie singularis. Porro intus Sancti Egidii comes remanserat Raimundus, uir egregius, cum aliquantis custodiens temptoria christianorum, ne Turci de municione [467 1Kb] descendentes ea sibi caperent aut comburerent. Curbaram quoque in duobus cuneis totum suum diuisit exercitum. Tunc signo elato conflixere acies composite, et cesi sunt plurimi ex utraque parte; sed tandem  Curbaran Dei uirtute perterritus fugit. Quod cernentes nostri, magno ad celum clamore sublato eis uiriliter insistebant. Tunc et illi qui temptoria custodiebant [468 1Kb] certatim omnes fuge se crediderunt, relinquentes temptoria sua. Nostri uero eos persequentes, quantum eis in ipsa die uirium fuit ad insequendum et manus eorum ualuerunt ad occidendum, tantum hostium prostrauerunt, tantaque fuit cedes barbarorum illorum, ut uix pauci de tanto remanerent exercitu. Multi qui adfuerunt testati sunt, se uidisse exercitum magnum prodire de montaneis, quem precedebant sancti martires Georgius, Demetrius atque Mercurius, habentes equos albos et uexilla gerentes candida, qui una cum christianis barbarorum  urgebant exercitum. Igitur hostibus innumerabilibus inopinabiliter fugatis et cesis, uersus est christianus populus ad tentoria diripienda. Ubi multum auri repertum est et [469 1Kb] argenti, uini quoque et frumenti et farine copia multa. Sed et equorum, mulorum, asinorum, camelorum, boum et ouium ibidem est inuenta grandis numerositas. Quam colligens, ad ciuitatem tendebat alacris Deo amabilis populus uniuersus. Tunc illi qui in arce erant hoc  uidentes, confestim se ducibus reddiderunt, inpetrata sibi uita et abeundi licencia. Demum uero paucis diebus reparati, ceperunt duces pariter tractare, cuinam suorum conmitterent urbem, donec peragerent iter sancti sepulcri. Et tandem tradita est conseruanda Buiamundo, assensu tocius populi et consilio procerum sapientum. Interea uero Podiensis episcopus defunctus est et reuerenter ibidem tumulatus. Actum est autem hoc bellum anno incarnacionis diuine 1098. Porro nocte illa que bellum precessit, a parte aquilonis lux ingens in celo ardens apparuit, a prima noctis uigilia donec illucesceret, portendens humani sanguinis effusionem, qui in crastinum effundendus erat. Capta est igitur et retenta Antiochia a populo Dei tanta facilitate,  quanta non potuisset capi ab ullo mortali imperatore, nisi Dominus uoluisset. Est enim ampla [470 1Kb] et fortis, et clauditur duobus firmissimis muris. Est etiam capud tocius Syrie, et continet in se monasteria 60; archiepiscopus quoque urbis ipsius preminet 156 episcopis. Clauditur [471 1Kb] proinde ab oriente quatuor magnis montaneis, et ab occidente uallatur Farfar. uerum, dum operiuntur ibi milites Christi tempus oportunum, quo peragerent conpetenter iter sancti sepulcri, quidam miles nomine Raimundus Piletus, aggregatis sibi sociis, circumiacentem prouinciam grauiter deuastauit. Comes quoque Sancti Egidii Abaram et Marram urbes munitissimas expugnauit et cepit. Godefridns etiam de Bolonia retinuit  sibi Rohes et quedam castella que erant per girum.

Hiemis denique [472 1Kb] recedente tempore et ueris remeante , omnis Deo dilectus exercitus coadunatus est apud Antiochiam, et inierunt consilium, ut incoatum perficerent iter. [Gesta, c. 35-39.] Tunc deinde progressi accelerabant ut ceptum peragerent iter. Et multis in itinere ciuitatibus captis, tandem Iherosolimam obsidione cinxerunt. Obsessa est itaque 8. Idus Iunii; et obsedit eam Rotbertus comes Normannie ad septenPorrotrionalem plagam urbis ipsius, iuxta beati Stephani prothomartiris templum. Post eum uero fixit sua temptoria alter Rotbertus Flandrensium comes. Ab occidente quoque obsedit eam dux Godefridus et Tancredus, et a meridie, qua mons eminet illi, comes Sancti Egidii. Obsessa  est itaque firmiter per sex epdomadarum interuallum. Intra quas epdomadas euerterunt murum primum; duplici enim muro cingebatur. Transactis autem iam epdomadibus sex, feria sexta epdomadis septime , hora itidem sexta, diuinitus animatus christianus exercitus, scalis interiori muro applicatis, primum insiluit in eam ab illa parte qua residebat dux Godefridus et Eustachius frater eius.  Quod ciues conspicientes et eis resistere non ualentes, stupidi passim fugere hac illacque ceperunt. Christiani uero eos more pecudum detruncabant, et alii portas succidebant. Patefacto igitur introitu, introiuit reliqua fidelium multitudo. Tunc ciues maiori formidine repleti atque turbati, tenplum Salomonis expecierunt. Christiani uero eos persequebantur feriendo et occidendo Redundabat sanguis ubique [473 1Kb] , sed maxime circa templum, ita ut milites Christi usque ad cauillas pedum in eo consisterent. Quod cernens ammiralis urbis, qui erat in turre Dauid, tradidit se comiti Raimundo. Comes uero et eum et eos pariter qui cum eo erant inlesos conduxit usque ad Ascalonem. Porro milites Christi in ipso Domini templo auri et argenti et lapidum preciosorum  inuenere copiam magnam. [BALDERICUS]. Sed et in domibus urbis inuenta est ab eis magna et inestimabilis gaza. Patrato ergo diuina uirtute tam preclaro triumpho, abierunt omnes gaudentes et pre nimio gaudio flentes ad Iesu Christi et Saluatoris nostri sepulcrum, obtuleruntque ibi dona deuocionis sue. Altera uero die cesorum cadauera congregauerunt. Quorum moles tanta esse uisa est, ut murorum altitudinem adequare uideretur. Que igne subposito conflagrauerunt, ne fetor ipsorum erem corrumperet et eis molestiam generaret. Igitur ille Deo amabilis christianorum exercitus in tota hac uia inestimabili est [474 1Kb] usus successu. Nam cum nullo hostium agmine est congressus quod non exuperauerit,  nullam urbem obsedit quam non expugnauerit, nullam gentem est aggressus quam non calcauerit [475 1Kb] . Unde magnam gloriam suis sibi meritis adquisiuit. Nullus enim regum aut imperatorum per tam longum terre spacium suos hostes inuasit, aut aduersus tantas gentes tam feliciter dimicauit. Quis naues, quis equos, quis arma, quis sumptus tantis hominum milibus preparare potuisset? Patet igitur, patet plane, quia solus Deus hunc triumphum per christiane plebis manum ideo uoluit exercere, ut eorum fama longius diffunderetur ac cresceret  . Ipse quippe sua uirtute omnes illas gentes, si uoluisset, potuisset subuertere aut uno temporis momento ad inferna demergere uel per suos angelos funditus extirpare. [Gesta c. 39.] Porro milites Christi  regia uirtute potiti, Godefridum, uirum strenuum et honestum, regio diademate redimitum ibi reliquerunt, ut et hostes finitimos expugnaret et christianis circumquaque remanentibus in oportunitatibus subueniret. Consecrauerunt etiam ibidem patriarcham quendam Arnulfum, clericum satis industrium ac benignum. Porro Iherosolima urbs regalis est [inter montes sita, habens ad occasum turrim Dauid et ab  orientali parte templum et a meridie montem Caluarie [476 1Kb] ]. Est etiam quasi tocius orbis umbilicus, et habundat satis mediterraneis copiis nec fraudatur maritimis. Continet etiam in se domini et Saluatoris nostri sacrosanctum sepulcrum omnibus christianis excolendum. In ea quoque quondam sancta pullulauit ecclesia, et eam dominus noster iehsu Christus suo sanguine dedicauit. De qua hec tenuiter prelibauimus, quoniam plenitudinem huius historie scriptam esse alias iam cognouimus.

Philippi uero regis adhuc temporibus, anno scilicet incarnationis dominice 1102  , defunctus est rex Iherosolimorum Godefridus, et successit ei frater eius Balduinus. Obiit quoque Henricus imperator anno incarnacionis dominice 1106.

 Anno [ [* 2Kb] ] proinde incarnacionis dominice 1108. rex Francorum Philippus, uir mitis 477 1Kb] et sapiens, Miliduni [478 1Kb] positus decessit 3. Nonas  Augusti, anno uite sue 53  , regni uero sui 41, et sepultus est apud Floriacense cenobium in ecclesia sancte Dei genitricis Marie et sancti pariter Benedicti, successitque ei filius eius rex et miles strenuissimus Lugdouicus. Anno quoque eodem mortuus est Andefunsus rex Hispanie, uir bellicosus et sapiens.

 Hec modernorum regum actus scire uolentibus nudis scripsi uerbis atque simplicibus, multas res  memorabiles exiguo claudens in codice. Obmitto tamen in hac historia multa que scio, et multa que nusquam apud Latinos repperiuntur. Unde liber iste minus quam debet continere uidetur. Hinc tamen sciri potest series temporum et alia plura scitu dignissima. Sed hec cuncta, scio, despicient illi apud quos ciuica litterarum disciplina peregrinatur, et quorum scurrilitati comes est negligencia siue desidia, et illi simul qui breuiata contempnunt, et quibus solent prolixa generare fastidium. uerumptamen hec omnia illis poterunt prodesse, quibus gratissimum est plurima nosse.


Explicit historia noua Francorum [481 1Kb] .





HISTORIA REGUM FRANCORUM MONASTERII SANCTI DIONYSII.

 1 [482 1Kb] . [Gesta Fr. c. 1.] Anthenor et alii profugi ab excidio Troie, Asia peruagata, Frigeque rege facto et cum suis inter Macedones remanente, transactis Meothidis paludibus, in finibus Pannonie edificauere ciuitatem nomine Sicambriam. [H. ep. c. 1, 2, 3.] Et constituerunt post mortem Anthenoris duos, Torgotum et Francionem, a quo Franci, ut quibusdam placet, sunt appellati. Quibus mortuis, duces elegerunt Sumnonem et Genebaldum atque Marchomirum; cuius filius Pharamundus apud illos primus more regio regnauit. [G. Fr. c. 4-9.] Regnauit autem idem Pharamundus annis circiter 11, et mortuus est; regnauitque Clodius filius eius pro eo annis 20, et obiit morte communi. Cui successit in regno Meroueus de genere ipsius; a quo Meroueo  rege utili, [483 1Kb] reges Francorum Merouingi sunt appellati. Cuius tempore Wandalorum gens Germaniam Galliamque depopulans, multas ciuitates subruit multumque sanguinem christianorum fudit. Regnauit autem idem Meroueus annis 17, et mortuus est. Cui successit filius eius Childericus in regno; sed postea ob enormitatem luxurie de regno a Francis pulsus est, atque Toringiam petens, apud Bissinum regem aliquantisper habitauit. Post quem Franci penitentia ducti remittunt, et ad se accersitum in regno restituunt, pulso Romano quem sibi prefecerant. Regina uero Toringorum Bissina nomine eum subsequuta est, relicto proprio uiro supra iam nominato; ex qua sibi in coniugio copulata filium procreauit nomine Clodoueum. Regnauit autem ipse  Childericus annis 20, et mortuus est; regnauitque Clodoueus filius eius post eum; qui fuit rex potens super omnes retro reges Francorum. Qui cum post mortem Childerici patris sui regnum Francorum suscepisset regendum, Siegrium Egidii filium apud Suessionis superatum extinxit.

2 [484 1Kb] . [Gesta Fr. c. 11, 12, 15-19.] Post hec Chrotildem, filiam Gundobaldi regis Burgundie, sibi in coniugio sociauit. Et cum esset idolorum cultor precipuus, precibus coniugis sue excitus, a beato Remigio Remensium archiepiscopo baptizatus est. Post hec cum Alarico Gothorum rege apud urbem Pictauensem bello coniungitur, eiusque exercitum prostrauit, et regnum eius obtinuit. Hic ab Anastasio imperatore libellos de consulatu accepit, et statim  usque ad basilicam sancti Martini Turonis tanquam augustus processit, et diadema capiti imponens augustus est appellatus. Et cum per circuitum plurimos hostium peremisset, ipse diem clausit extremum, obiitque apud Parisius anno etatis sue 45, imperii uero sui 30, sepultusque est in basilica sancti Petri, quam ipse funditus edificauerat. Eo tempore sanctus Benedictus abbas uirtutibus floruit. A transitu sancti Martini usque ad obitum huius Clodouei computantur anni 112. Post cuius obitum quatuor filii eius, id est Theodericus [485 1Kb] , Clotharius, Childebertus, Clodomirus, regnum eius inter se diuiserunt. Theodericus sedem Remensem elegit, Clodomirus Aurelianensem, Childebertus Parisiensem, Clotarius Suessionensem. [H. ep. c. 30.] Eorum uero  sororem Amalaricus Alarici filius in matrimonio postulauit et accepit. Iste uero Theodericus ex concubina natus, postquam sedem Remensem regendam susceperat, mortuus est; in loco cuius [486 1Kb] Theodebertus filius eius successit. Cuius Theodeberti tempore Dani Gallias irruperunt; sed superati ab ipso Theodeberto, et rege eorum perempto, rapina terre restituta est. [G. Fr. c. 19, 26.] Qui 14. regni sui anno obiit, regnauitque Theudoaldus filius eius pro eo.

3 [487 1Kb] . [ISIDOR.] Per idem tempus Iustinus maior apud Constantinopolim urbem tenebat imperium, et Hildericus Wandalorum rex episcopos de exilio redire precepit. Eodem tempore Theodericus rex Italie  Iohannem papam et Simmachum patricium et Betium phylosophum gladio peremit [cf. H. m.]. Sub eodem tempore Sigismundus Burgundionum rex filiam huius Theoderici [488 1Kb] regis Italie, natam ex sorore Theoderici filii Clodouei, in matrimonio accepit, suamque germanam Hunttrico Wandalorum regi tradidit. Hermenfredo quoque regi  Thorincorum [489 1Kb] Malbergam copulauit, et terciam Alemannorum regi Huctrico tradidit  . [P. D. I, 25, 23, 25.] Per idem tempus Cassiodorus senator et Dyonisius abbas, qui ciclum decennoualem composuit, et Arator peta apud urbem Romam claruerunt. Tunc temporis Alboinus [490 1Kb] , filius Aldeni regis Langobardorum, Thurismodum regem Iepidorum in bello peremit. Hoc etiam tempore apud urbem Constatinopolim Priscianus Cesariensis, gramatice artis repertor, claruit. [Cf. G. Fr. c. 27, 20, 21, 24.] Per idem tempus Theudoaldus filius Theodeberti 7 anno regni sui mortuus est. Sub eodem tempore Clodomirus filius Clodouei interfecit sanctum Sigismundum Burgundionum regem, uirum bonum et iustum,  cum uxore et filiis. Qui Clodomirus apud uiennam cum contra Burgundiones ad bellum cum exercitu pergeret, illos fugientes incaute subsequtus est; inter quos cum uelocissimo equo perueniens, ex aduersa parte percussus corruit, et mortuus est. Cuius uxorem Clotarius frater eius in coniugio accepit, et duos filios eius, uidelicet filios fratris sui Clodomiri, ob inuidiam regni cultro interfecit. Quorum unus erat annorum 10, alius 7, tercius uero effugit, Clodoaldus nomine, et auxilio puerorum fortium liberatus est. Qui postea, relicto regno, propria manu se totundit, et clericus factus, bonis operibus preditus est; postea uero presbiter ordinatus, plenus uirtutibus migrauit ad Dominum.

 4 [491 1Kb] . [G. Fr. c. 28, 27, 29.] Eodem tempore Childebertus, frater prenominati Clotharii, apud Parisius febre correptus defunctus est, et in ecclesia sancti uincentii quam edificauerat sepultus [492 1Kb] . Sed et mater eorum Chrotildis regina Turonis ciuitate defuncta [493 1Kb] est, atque Parisius deportata, iuxta uirum suum Clodoueum condita iacet. Unde factum est, ut omnis monarchia regni Francorum sub potestate Clotharii deueniret. Cuius filii ex diuersis mulieribus plures fuere; quorum unus Crannus nomine a patre in Aquitania princeps constitutus est. Qui contra patrem suum Clotharium rebellare uolens, sed non ualens, conduxit in suum auxilium regem Britannorum Conobrem nomine. Contra quos  ipse Clotharius pergens, uiriliter pugnauit, atque rege Britannorum interfecto, Crannus captus est; quem iussit Clotharius pater suus cum uxore et filiis eius igne comburi. Illis diebus beatus Medardus migrauit ad Dominum. Post hec ipse Clotharius, secundo [494 1Kb] regni sui anno postquam Crannum peremerat, ualida febre correptus, mortuus est, et  in basilica sancti Medardi Suessionis, quam edificauerat, a filiis suis honorifice sepultus est. Tunc quatuor filii eius, id est Cherebertus, Guntrannus, Chilpericus, Sigebertus, regnum inter se diuiserunt, et Cherebertus Parisius, Guntrannus Aurelianis, Chilpericus Suessionis, Sigebertus sedem Remensem habuit. [P. D. II, 10.] Hoc tempore Benedictus papa Romane ecclesie preerat. Chilpericus uero primatum totius Gallie obtinuit, quamuis promptior et ualidior illo esset frater eius Sigebertus. [G. Fr. c. 31, 37, 38.] Qui Sigebertus duxit uxorem Brunichildem nomine, filiam Athanachildi regis Hispanie; ex qua habuit filium nomine Childebertum. Hic Childebertus duos genuit filios, Theodebertum scilicet et Theodericum. Qui Theodericus per consilium prefate Brunichildis  auie sue Theodebertum fratrem suum interfecit et filios eius; sed et ipse postmodum per insidias eiusdem ueneno interiit. Cuius etiam filios ipsa occidit.

5 [495 1Kb] . [G. Fr. c, 31, 35, 30, 32, 33.] uidens autem hoc Chilpericus, quod Sigebertus frater suus Brunichildem duxisset uxorem, misit Hispaniam, et accepit sororem illius Brunichildis, Walsuintam [496 1Kb] nomine, dimittens reginam Andoueram, ex qua iam tres filios susceperat, id est Theodebertum, Meroueum et Clodoueum. Habebat etiam regina Andouera puellam in suo obsequio nomine Fredegundem, per cuius ingenium prauum rex predictam Walsuintam nocte in stratu suo strangulauit, recepitque Andoueram in coniugio; quam postea ipsa Fredegundis ita decepit, ut propriam filiam,  quam ex rege conceperat, ex sacro fonte per nequam consilium suscipere faceret. Ob quam causam ipsa Andouera perpetuo a rege est separata, et in monasterio cum ipsa sua filia uelamine uelata usque ad finem uite sue permansit. Ista uero Fredegundis, primo regine pedissequa, postea autem regina effecta, ab ipso Chilperico rege suscepta est in coniugio; ex qua tres filios genuit, quibus defunctis, quartum genuit nomine Clotharium, qui fuit pater incliti et famosissimi regis Dagoberti. Predictus uero Sigebertus postquam Hunos super se irruentes bis superauerat et fratrem suum Chilpericum bello fugauerat, fraude ipsius Fredegundis a duobus seruis peremptus est 14 regni sui anno, etatis uero 40. Cuius filius Childebertus  iunior furtim ablatus est, et regnauit pro eo; matremque eius Brunichildem Chilpericus rex patruus suus in exilium trusit. Cherebertus uero quid egerit aut quomodo se habuerit, certum non habemus. [ISIDOR.] His diebus Iustinianus imperator Constantinopolim preerat. Hic per Belisiarium patricium de Persis mirabiliter triumphauit; ac deinde in Affricam missus, Wandalorum regem deleuit. Per idem tempus ossa Antonii monachi diuina reuelatione reperta Alexandriam perducuntur et in ecclesia  sancti Iohannis baptiste humantur. Post Iustinianum Iustinus minor annis 11 imperauit; sub quo rex Gothorum Thotila a Narsete magistro militie eiusdem Iustini superatus est [cf. P. D. III, 11: ISIDOR. G. Fr.]. Post Thotilam Leuuigildus rex Gothorum in regione Hispanie quosdam rebelles superauit. Predictus uero Childebertus [497 1Kb] cum patruo suo Guntranno pacem habuit; quam postea infregit; sed cum eo postmodum reconciliatus est. Tunc temporis Tyberius [498 1Kb] Constantinus imperator potentissimus apud Constantinopolim 7 annis rexit imperium. [P. D. Iu, 12, 13, 15, 17, 4.] Ad hunc Chilpericus rex Francorum legatos dirigens, multa ornamenta aurea ab eo suscepit; post quem Mauricius purpuram induit regnumque suscepit. Hic 50  milia solidos Childeberto iuniori direxit, ut Langobardos de Italia exterminaret. Qui misso exercitu Italiam deuastauit. Idem quoque Childebertus cum consobrino suo, Clothario scilicet, Chilperici filio, bellum gessit eiusque exercitum uehementer afflixit. Post hec ipse Childebertus Hispaniam ingressus, magnam cedem de populo illo fecit. [P. D. III, 21, 24; Iu, 7.] Eo tempore magnus Gregorius pontifex Romane ecclesie floruit, et Thessalo a supradicto rege Francorum apud Baioariam rex ordinatus est.

6 [499 1Kb] . [G. Fr. c. 35-37.] Eodem tempore Fredegundis regina Chilpericum regem uirum suum, quem adulterauerat, propter adulterium quo timebat se deprehendi inter se et Landericum comitem, insidiantes interfecerunt, cum regnasset 23 annis; remansitque  cum filio suo Clothario. Que postea diebus multis consenuit, et plena immunditiis ultimum signauit diem. [P. D. Iu, 12, 14, 18, 27, 29, 30, 31, 35, 37.] Per idem tempus Guntrannus rex obiit. Postea uero Childebertus rex Francorum, filius uidelicet Sigeberti et Brunichildis, iuuenis extinguitur anno etatis sue 25. Huni, qui et Auares, post mortem eius in Franciam irrumpunt, grauissimaque bella cum Francis gesserunt. His diebus Brunichildis regina cum nepotibus suis adhuc puerulis Theodeberto et Theoderico regebat Gallias; qui postea regnum Francorum inter se diuiserunt. Agilulfus rex Langobardorum pacem cum hoc Theoderico firmauit. Circa hec tempora monasterium sancti Benedicti a Langobardis depopulatur. Igitur Mauricius,  postquam 21 annis rexit imperium cum filiis suis Theodosio et Tiberio atque Constantino, a Foca, qui fuit strator Priscii patricii, occiditur. Hoc anno Theodebertus et Theodericus reges Francorum aduersus Clotharium filium Chilperici dimicauerunt. Et beatus papa Gregorius migrauit ad Dominum.

7 [500 1Kb] . Eo tempore filius Agilulfi regis Langobardorum filiam huius regis Theodeberti in coniugium accepit. Hac etate Eleutherius patricius eunucus, dum imperii iura conaretur arripere, a militibus peremptus  est, caputque eius Constantinopolim delatum est. Focas, extincto Mauricio eiusque filiis, per 8 annorum curricula principatus est. Hic rogante papa Bonefacio statuit sedem Romane et apostolice ecclesie capud esse omnium ecclesiarum, quia ecclesia Constantinopolitana primam omnium ecclesiarum se ascribebat. Contra hunc Focam Eraclianus, qui Affricam regebat, rebellauit eumque regno priuauit, remque publicam Eraclius eiusdem filius regendam suscepit. [G. Fr. c. 38-40.] Eodem tempore Theodebertus rex a fratre suo Theoderico perimitur; qui et ipse postmodum a Brunichilde yeneno extinguitur. Quibus ita defunctis, Clotharius iunior, filius scilicet Chilperici et Fredegundis, totius Gallie primatum obtinuit; qui et regni gubernacula  suscepit; maluit prius ultor propinquorum suorum existere, quam belli occasionem deponere. Denique in ipso regni sui primordio Brunichildem reginam, que propinquos suos Theodebertum et Theodericum, filios uidelicet Childeberti consobrini sui, peremerat et plures alios de semine regio extinxerat, quasi iungeretur ei in coniugium conuocauit. Que leta effecta, sicut ei iussum fuerat, uenit, compta preciosis ornamentis quasi ad nuptias. Quam ille iudicio Francorum camelo iussit imponi et per circuitum castrorum circumduci et postea ad equos indomitos ligatam disrumpi. Sicque obitu nefando, ut fuerat digna, ad inferos descendit. Cuius etiam ossa in igne consumpta nusquam comparuerunt.

8 [501 1Kb] [G. Dag. c. 12, 14, 24]. Huic uero Clothario  fuit filius, Dagobertus scilicet, amantissimus iuuenis: quem idem pater suus rex, dum adhuc uiueret, in regno Austrasiorum sublimauit; contra quem Saxones commoto exercitu fortiter pugnauerunt; sed Deo donante pater suus Clotharius ei subuenit, et trans Renum cum ipsis Saxonibus bellum iniit; in quo singulari certamine Bertoaldum ducem eorum peremit, pro eo quod Dagobertus filius eius sauciatus fuerat in prelio superiori, omnemque regionem eorum ita subiugauit, ut non remaneret in ea belligerans uir quantitatem spate illius supereminens. Tanta tunc Francorum potentia, tanta regum animositas erat. Tempore horum, Clotharii scilicet et dulcissimi filii eius Dagoberti, regnum Francorum  ualde eleuatum est, necnon et sancta ecclesia per sacerdotes et ecclesiasticos uiros sublimata refulsit, in tantum ut Romanus pontifex mittens in Galliam rogaret, ut sibi transmitterentur uiri fortes in fide et sapientes in eloquio, qui contra hereticos cum eo disputare possent. Eo tempore Eraclius arcem Romani tenebat imperii. Qui sapiens in artibus liberalibus et maxime in astronomia, mandauit Dagoberto, ut Hebreos de regno suo exterminaret; quod et libentissime Dagobertus fecit; preuiderat enim idem imperator in sideribus quibus intentus erat,  quod Romanorum imperium a circuncisis deleretur; sed quod intellexerat de Hebreis, hoc actum dinoscitur esse a gente Agarenorum, quos Sarracenos uocamus.

9 [502 1Kb] . [P. D. Iu, 51; u, 6, 11, 12.] Eraclio quoque mortuo, Heraclonas filius eius cum matre Martina duobus annis regnauit, et post cum Constantinus, qui et Constans, germanus eius, tenuitque imperium annis 28. Hic interfectus est apud Seracusam Sicilie ciuitatem, caputque eius delatum est Constantinopolim, et post eum regnauit Mezentius ab indictione 7. usque ad 12. [G. Dag. c. 5, 15, 16, 21.] Anno uero 37. regni Clotharii Bertetrudis, mater Dagoberti regis, moritur. Post cuius obitum ipse Clotharius aliam uxorem duxit nomine Sichildem;  de qua filium habuit nomine Hairbertum. Ipse uero Clotharius 45. regni sui anno moritur, et in suburbio Parisii in ecclesia sancti uincentii sepelitur. Quod Dagobertus filius eius audiens, uniuersis principibus quibus imperabat in Austria promouere iubet exercitum. Cumque Remis peruenisset, omnes pontifices et duces Burgundie et Neustrie inibi se illi noscuntur tradidisse. Hairbertus uero frater eius nitebatur, si posset regnum patri assumere; sed uoluntas illius parum sortita est effectum. Brunulfus autem, frater Sichildis regine et auunculus eiusdem Hairberti, uolens eum stabilire in regno, multa aduersus Dagobertum machinabatur. Quapropter, multis transactis diebus, a ducibus Dagoberti iussu eiusdem regis apud Ablatona  interfectus est. Cumque totum regnum a Dagoberto fuisset occupatum, sapienti usus consilio pagum Tholosanum et Caturciacum, Agenensem et Petragonicum et Sanctonicum et usque ad Pireneos montes Hairberto fratri suo concessit, eo tenore ut nullo tempore aduersus eum de regno patris presumeret. Inde uero Parisius rediens, Gomadrudem reginam, quam patris sui Clotharii consilio coniugem acceperat, eo quod esset sterilis, Francorum instinctu reliquit, et quandam speciosissimi decoris et generis puellam nomine Nantildem in matrimonio accipiens reginam sublimauit.

10 [503 1Kb] . [Gesta Dag. c. 24, 25, 27, 31, 32.] Denique cum Austriam regio cultu circuiret, mestusque esset  nimium, eo quod filium qui post eum regnaret minime haberet, quandam puellam nomine Ragnetrudem stratui suo asciuit; de qua eodem anno multis precibus et elemosinarum largitionibus Deo donante filium habuit, quem Hairbertus frater suus Aurelianis de sacro fonte suscepit. Dum autem illum domnus Amandus Treiectensis episcopus benediceret cathecuminumque faceret, finitaque oratione nemo responderet Amen, aperuit Dominus os pueri, cunctisque audientibus respondit Amen. Qui ex aqua et spiritu sancto regeneratus, Sigehertus nomen accepit.  Hairberto uero rege defuncto, Dagobertus rex omne regnum suum sub ditione sua redegit. Eodem anno nuncios Samoni Sclauorum regi direxit, quatinus regnum suum ab eo reciperet. Quibus Samo respondit: Et terra quam habemus Dagoberti est, et nos sui sumus, si amicitias disposuerit seruare nobiscum. Cui legati dixerunt Dagoberti: Non est possibile, ut serui Dei cum canibus amicitias iungant. Quibus rex Samo respondit: Si uos estis serui Dei, et nos sumus Dei canes, et dum uos contra ipsum agitis, permissum habemus uos morsibus lacerare. Tunc missi Dagoberti eiecti sunt de conspectu Samonis. Quo audito Dagobertus grauiter tulit, et congregato exercitu, terram illorum crudelissime deuastauit. Inde uictor rediens, Mettis ciuitate diuertit,  et pontificum et procerum suorum consilio Sigebertum filium suum in regno Austrasiorum sublimauit sedemque Mettis habere permisit. Cumque eidem regi Dagoberto de Nantilde regina natus fuisset filius nomine Ludouius, obtimatum suorum consilio cum Sigeberto rege Austrasiorum filio suo per pactionis uinculum confirmauit, ut Neutricum et [504 1Kb] Burgundia ad regnum eiusdem Ludouii post Dagoberti regis decessum respiceret.

11 [505 1Kb] . [Gesta Dagob. c. 35, 17, 42, 43.] Per idem tempus Sadregisilus Aquitanorum dux a quibusdam interfectus est. Et cum haberet filios in palatio educatos, qui facillime possent mortem patris uindicare et noluissent, secundum leges Romanas a regni proceribus redarguti, omnes paternas possessiones  perdiderunt. Cumque omnia ad regis fiscum pertinerent, ipse gloriosus rex Dagobertus ecclesie sancti Dionisii easdem possessiones, id est Nouingentum in pago Andegauensi, Parciacum, Nulliacum, Podenciniacum, Pascellarias atque Anglarias in pago Pictauensi, aliasque perplures cum salinis supra mare, deuotissime tradidit. Quarum nomina si quis inquisierit, ut reor 27 inueniet. Ipse uero rex gloriosus inter alia que laudabiliter gessit, memor uoti sui, sanctorum Dyonisii Rustici et Eleuterii auro puro et preciosis gemmis memorias exornauit, et quamuis ecclesiam, quam a fundamine construxerat, intrinsecus miro decore fabricauerit, foris quoque desuper auxidam, infra quam martirum corpora tumulauerat,  ex argento puro cooperuit. Post gloriosam uero regni amministrationem, 16, postquam regnum Francorum sortitus fuerat anno, profluuio uentris Spinogilo uilla non procul a Parisius egrotare cepit. Post paucos autem dies cum sue uite sentiret imminere periculum, Egam [506 1Kb] consiliarium suum ad se uenire precepit, reginam et Ludouium filium suum eidem in manu commendat; conuocatisque primoribus palacii filioque et uxore, cum sacramento fieri iussit de his que ecclesie sancti Dionisii contulerat; ne quilibet de successoribus suis uel quelibet  potestas eidem ecclesie auferre presumat, si iram Dei et offensam sancti Dionisii incurrere non optat. Omnibus uero obtimatibus dolore consternatis, blande leniterque uirtute qua potuit consolatus est. Cumque post longam ammonitionem loquendi finem fecisset, Ludouius filius eius omnesque proceres ipsum preceptum secundum regis iussionem propriis subscriptionibus firmauerunt. His ita explosis, christianissimus rex Dagobertus humanis rebus exemptus est. Intolerabilis autem luctus subito totum repleuit palatium, uniuersumque regnum ob ipsius mortem acerbissima occupauit lamentatio. Conditus autem aromatibus, cum ingenti populorum dolore atque frequentia translatus est in ecclesiam sancti Dyonisii Rustici et Eleuterii, quam condigne ex auro  et preciosis gemmis diuersique generis ornamentis foris et intus ultra quam credi possit mirifice exornauit; ubi etiam ordinem psallentium ad instar monasterii Augaunensium et sancti Martini Turonensis, ut ibidem laus Dei perhenniter haberetur, instituerat, atque iuxta eorum tumulum in dextro latere honore debito sepultus est.

12 [507 1Kb] . [Gesta Dag. c. 45. G. Fr. c. 43, 41, 43, 44, 45.] Post cuius discessum filius eius Clodoueus sub tenera etate sibi regnum patris asciuit, omnesque Francorum duces et Neustrie et Burgundie eum in regno sublimauerunt, accepitque uxorem de genere Saxonum nomine Balthildem, pulchram ualde et ingeniosam; ex qua tres filios habuit, Lotharium uidelicet, Childericum et Theodericum. Sigebertus  uero filius prefati Dagoberti, rex Austrasiorum, defunctus est, reliquitque filium suum Dagobertum nomine, quem Grimoaldus maior domus Austrasiorum Dodoni Pictauensi episcopo detonsum sub custodia direxit. Quapropter ipse Grimoaldus a Francis captus est, Parisiusque perductus et in uinculis mancipatus, dignas in carcere persoluit penas; ubi et miserabiliter uitam finiuit [508 1Kb] . Regnauit autem Clodoueus Dagoberti filius annis 16, et mortuus est. Tunc Franci, facto generali conuentu, maiorem filiorum eius, Clotharium scilicet, super se regem statuunt, et Hildericum fratrem eius in regno Austrasiorum prefecerunt, Theodorico iuniore fratre eorum in Francia cum Clothario rege patre suo remanente.  Eodem tempore mortuus est Archinoaldus; in cuius loco Hebroinus a Francis eligitur, uir crudelis et superbus. Post hec Clotharius mortuus est, cum annis 4 imperasset. Cui frater eius iunior Theodericus successit in regno; sed Franci propter Hebroinum, qui ei fidissimus erat, indignati sunt, scientes eius impietatem; et propter hoc Theodericum a regno et Hebroinum a ducatu deiecerunt, crineque capitis detonso in monasterio Luxouio in Burgundia sito concluserunt. Tunc in Austriam propter Childericum, fratrem huius Theoderici, miserunt;  quem cum uulfaldo duce uenientem in regno sublimauerunt. Qui postea cum uxore, cuius uterus ex conceptione iam intumescebat, a Bodone et aliis Francis interfectus est, et uulfaldus perfugato euasit ad Pipinum in Austriam. Leudisius, Archinoaldi filius, maior in domo eligitur. Leodegarius pontifex et Gerinus frater eius in hoc consilio permixti erant.

13 [509 1Kb] . Audientes Theodericus atque Hebroinus mortuum esse Childericum, de monasterio latenter exierunt, et crescente coma cum maximo armorum apparatu in Franciam redierunt, alter ad regnum, alter ad ducatus officium. Tunc Hebroinus Leudisium, qui ei in principatu successerat, apud Carisiacum castrum dolo interfecit, et Leodegarius pontifex  et Gerinus frater eius ab eodem ignominiose cruciati perimuntur, et  Lupus dux in exilium retruditur, sicut in precepto eiusdem Theoderici continetur, quod de hereditate ipsius Lupi monasterium sancti Benedicti constructum sit in agro Floriacensi. [G. Dag. c. 47.] Postea uero Hebroinus multa exercens maleficia, a quodam Franco nomine Ermenfredo perimitur.---[Lib. de maioribus domus.] Denique a temporibus Clodouei filii Dagoberti regis, patris uero Theoderici, regnum Francorum decidens per maiores domus cepit ordinari; quorum primus apud Austriam Pipinus reliquit filium suum nomine Grimoldum; post Grimoldum Archinoaldus. Quo defuncto, Ebroinus succedit,  uulfaldo apud Austriam ducis officio fungente. Quo decedente, Martinus et Pipinus iunior [510 1Kb] , filius Ansegisili, qui alio nomine Anchises dictus est, in Austria maiores domus fuere. Qui etiam moto prelio contra Theodericum regem atque Ebroinum ducem armatas acies dirigunt. Sed Martinus fuga lapsus, dolo Ebroini Lauduno Clauato interficitur. Pipinus uero in Austriam rediit; ad quem Hermenfredus occiso Ebroino fugiens euasit. Fuerunt autem maiores domus, ex quibus quidem regalis generatio processit, primus Ansbertus senator, qui ex Blithilde, filia secundi Clotharii, genuit Arnoldum, patrem sancti Arnulfi postea Mettensis episcopi; qui Arnulfus genuit Ansegisilum, alio nomine dictum Anchisem, patrem Pipini. Franci denuo pro Ebroino  Waratonem maiorem domus efficiunt; cuius filius Gislemarus, contradicente patre suo Waratone, cum Pipino ciuilia bella habuit. Iterum Pipinus cum Theoderico et Bertario bellum iniit; quos uicit et cepit, atque thesauris acceptis Nordebertum quendam  de suis maiorem domus constituit; et postea in Austriam uictor remeauit. Cuius filii fuerunt Drogo et Grimoldus; ex quibus Grimoldus ducatum accepit in Campania.

14 [511 1Kb] . Mortuo Theoderico, Clotharius filius eius regnum puer obtinuit. Quo defuncto, Childebertus frater eius successit. Hairberto quoque mortuo, Grimoldus Pipini Filius maior domus efficitur; Childebertus uero rex ut ex hac uita migrauit, regnum eius suscepit Dagobertus filius eiusdem adhuc puer. Quo tempore Grimoldus maior domus Theusindam filiam Robodi ducis coniugio sibi copulauit. Qui a Rangario Frisione in basilica sancti Lamberti peremptus est; pro quo pater eius Pipinus Theudoaldum filium eius, quem ex alia coniuge habuerat, in honore patris  constituit; ipse quoque Pipinus eodem anno, qui est incarnationis dominice 714, medio Decembri obiit, postquam obtinuerat principatum sub nominatis regibus annis 27. Plectrudis, Pipini quondam uxor, Karolum, ex alia uxore eiusdem Pipini filium, captum tenuit; sed Deo donante uiuus euasit. Hic enim post mortem Dagoberti minoris, qui quinque annis regnauit, multa prelia commisit contra Rabodum Frisionem contraque Ragenfredum, qui pro Theodoaldo, Grimoldi iusti et modesti filio, maior domus efficitur. Tunc Franci Danihelem quendam clericum post abiectionem tonsure in regno stabiliunt, eumque Chilpericum nominant; contra quem Karolus pugnauit atque in fugam uictor compulit;  ac deinde Coloniam ueniens, thesauros patris sui Pipini a Plectrude nouerca sua recipiens, regem sibi Clotharium statuit; qui eo anno mortuus est. Tandem Chilpericus rex, qui primum Danihel uocatus est, et Rainfredus dux Eudonem ducem expetunt in adiutorium; ex quibus Chilpericus, qui et Danihel, cum thesauris regalibus fugit; quem postmodum idem Eudo cum multis muneribus Karolo reddidit. Quo non plus quam 5 annis regnante, Franci Theodericum, Dagoberti iunioris filium, super se regem statuunt.

15 [512 1Kb] . Quo tempore Karolus maior domus et princeps Austrasiorum multa bella contra Rabodum et Rainfredum atque Eudonem contraque Baioarios et contra Sarracenos impari manu iniit, et semper Dei gratia uictor exstitit, atque anno dominice incarnationis  741. dux defunctus et in monasterio preciosi martiris Dionisii a suis humatus est. Hic [513 1Kb] res ecclesiarum laicis tradidit propter assiduitatem bellorum  , atque pro hoc solo maxime est eternaliter dampnatus. [Epist. syn. Caris.]  Nam sanctus  Eleutherius Aurelianensis episcopus, qui in monasterio sancti Trudonis requiescit, in oratione positus ad alterum seculum est raptus, et inter cetera, que Domino sibi ostendente conspexit, uidit ipsum Karolum in inferno torqueri. Cui interroganti responsum est ab angelo ductore, quia sanctorum iudicio, qui in futuro iudicio cum Domino iudicabunt, quorumcunque res abstulit et diuisit, ante illud iudicium anima et corpore sempiternis suppliciis est deputatus; et recepit simul cum suis peccatis penas propter peccata omnium qui res suas honore et amore Dei ad loca sanctorum in luminaribus diuini cultus et alimoniis pauperum et seruorum Christi pro animarum suarum redemptione tradiderunt. Qui in se reuersus sanctum Bonifacium et  Fulradum [514 1Kb] abbatem ecclesie sancti Dionisii ad se uocauit; eisque talia dicens, iussit ut ad sepulchrum illius Karoli irent, et si corpus eius ibidem non repperissent, ea que dicebat uera esse crederent. Qui pergentes ad locum ubi corpus eius humatum fuerat, sepulchrumque eius aperientes, subito uisus est draco exisse; et totum illud sepulchrum inuentum est interius denigratum, acsi fuisset exustum. Nos autem illos uidimus qui usque ad nostram etatem durauerunt, qui huic rei interfuerunt et nobis uiua uoce uoraciter dixerunt.--- Post cuius mortem Karlomagnus et Pipinus filii eius primatum regni Francie obtinuerunt. Quorum alter, hoc est Karlomagnus, contra Hunaldum [515 1Kb] ducem Aquitanorum ac deinde contra Odilonem Baioariorum  ducem conflictum habuit; et ad ultimum in Siracti monte monachus effectus, postmodum in monte Cassino religiosam uitam duxit. Postremum in Franciam ad fratrem suum Pipinum iam regem legatus sancti Stephani pape rediit; atque Italiam repetendo, facta legatione apud uiennam Gallie urbem obiit.

16 [516 1Kb] . His temporibus Hildricus in regno Francorum constituitur; de quo Pipinus adhuc dux legatos ad Zacariam papam direxit, interrogans eum, si ita manere deberent reges Francorum, cum pene nullius potestatis essent, sed solo nomine contenti. Quibus legatis Romanus pontifex respondit, illum debere regem uocari et esse, qui rem publicam regeret.  Detonso igitur rege Hildrico et in monasterio retruso, Franci Pipinum regem super se statuunt. Hic rebellantes sibi subegit, Griphonemque fratrem suum, Thassilonem quoque ex sorore nepotem, quorum alterum Austrasiorum, alterum Baioariorum duces instituit  . Denique Zacaria Romano pontifice defuncto, beatus Stephanus succedit, qui persecutione Haistulfi in Franciam uenit, ubi egrotauit  usque ad mortem  , et in ecclesia sancti Dionisii ante altare ipsius martiris pristinam salutem recepit uisitatione et allocutione eiusdem, et pro benedictione pastorali et ob testimonium rei geste posteris demonstrandi claues et pallium apostolice dignitatis inibi reliquit, unxitque  in reges Francorum florentissimum regem Pipinum et duos filios eius Karolum et Karlomagnum. Sed et Bertradam, coniugem ipsius incliti regis Pipini, indutam cicladibus regiis, gratia septiformis spiritus in Dei nomine consignauit, atque Francorum proceres apostolica benedictione sanctificans, auctoritate beati Petri sibi a Domino tradita obligauit, et obtestatus est ut nunquam de altera stirpe per succedentium temporum curricula ipsi uel quique ex eorum propagine  orti regem super se presumant aliquo modo constituere, nisi de eorum propagine. [Gesta pont. Rom.] Tunc gloriosus rex Pipinus congregans proceres regie potestatis, eosque tanti patris ammonitione imbuens, statuit cum eis, que Christo fauente una cum eodem papa decreuerat perficere. Tunc Francorum consilio direxit missos Haistulfo nequissimo Langobardorum regi, ut pacifice ablata restitueret ecclesiis. Sed nequam Haistulfus omnia facere renuit.

17 [517 1Kb] . Cernens uero Pipinus, quod atrocissimi Haistulfi nequaquam ualeret saxeum cor emollire, premisit ante suum occursum aliquos ex suis proceribus ad custodiendas Francorum clausas. Quod audiens proteruus Haistulfus, super eos repente irruit  cum suis exercitibus; sed Dei bonitas Francis contulit uictoriam, ita ut ipse Haistulfus fugam arriperet et absque armis pre timore Francorum in Papia ciuitate se recluderet. Quam Pipinus obsidens et multum constringens, atrocissimus Haistulfus ueniam postulans, omnimodis professus est se redditurum ciuitates. Pactoque confirmato, recipiendas ipsas ciuitates rex Pipinus consiliarium suum Fulradum abbatem Sancti Dionisii misit; et continuo ipse rex cum suis in Franciam feliciter repedauit. Post hec pestifer Haistulfus quodam in loco uenationi intentus, diuino iudicio fulmine percussus, atrocissima morte interiit. Tunc Desiderius quidam dux, audiens obisse Haistulfum, ilico aggregans  multitudinem exercituum, auxilio predicti pape Fulradi abbatis sancti Dyonisii, super Rachisum, fratrem prefati Haistulfi regis Langobardorum, arripuit fastigium. Postea idem beatissimus papa Stephanus Deo annuente rem publicam dilatans, et dominicam plebem ut bonus pastor ab insidiis inimicorum eruit, cursumque consummans, Dei uocatione ad uitam transiit perpetuam. [Epist. syn. Caris.]  Pipinus  autem rex gloriosus dampnationem patris sui Karoli cognoscens, sinodum apud Liptanas congregari fecit. Cui prefuit cum sancto Bonifacio legatus apostolice sedis Georgius nomine. Nam et sinodum ipsam habemus, et quantumcunque de rebus ecclesiasticis, quas pater suus abstulerat, prout potuit ecclesiis reddere curauit. Et quoniam omnes res ecclesie, a quibus ablate erant, restaurare propter contestationem quam cum Gaifero Aquitanorum duce habebat non preualuit, precarias fieri ab episcopis exinde petiit, et nonas ac decimas ad restaurationem tectorum, et de unaquaque ecclesia 12 denarios [518 1Kb] ad casam, cuius res beneficiate, sicut in libro capitulorum regum habetur, dari constituit, usque dum ipse res ad ecclesiam reuenirent.  Ipse uero gloriosissimus rex Pipinus regnum Francorum rexit nobiliter per 15 annos et eo amplius, Parisiusque morbo aque [519 1Kb] intercutis deficiens mortuus est, et in monasterio sancti Dionisii deportatus atque humatus est.

18 [520 1Kb] . Post cuius discessum . l.] Franci, facto generali conuentu, Karolum Magnum, filium eius, super se regem statuunt; ad quem postmodum sanctus pontifex Adrianus compulsus in Franciam uenit  , querelam depositurus de iniuriis et peruasione sancte Romane ecclesie, a Desiderio Langobardorum rege perpessis. Karolus autem rex amore et honore beati Petri et reuerentia [521 1Kb] sancti presulis Adriani ductus, expeditionem preparans, ipsum Desiderium in ciuitate Papia obsedit, et cepit  cum uxore et uno filio ; alterum autem filiorum eius regno expulit, ipsum uero Desiderium regem in Franciam misit, eumque iussit in ecclesia sancti Dionisii tonsorari et monachum fieri. Quod et factum est, ibique usque ad ultimum uite sue diem moratus est, sepultusque est ibidem in sinistra parte monasterii  . Interim famosissimus rex Karolus ad limina apostolorum Romam perrexit. Prefatus uero Adrianus papa et priores senatorii ordinis atque sacer clerus omnisque populus Romanus cum honore eundem regem exceperunt, insuper imperatorem esse acclamauerunt et die sancto pasche  consecrauerunt. Hoc itaque peracto, cum suis prospere reuersus est in Franciam. Qui  sublimatus [522 1Kb] super omnes gentes, quas adiutorio et labore Francorum sibi subiecerat, dum moratur Aquisgrani, Albuinum ducem Francorum atque Naimonem primicerium Wasconumque ducem ad se in  conclaui euocat. Quibus ait: »Bonum atque rectum mihi uidetur, ut Franci omnes mihi tributa soluant, uti cetere gentes que subiecte manent dicioni nostre.« Hoc audito, uiri sapientes Albuinus atque Naimo seu alii proceres qui aderant tristes effecti, regi respondentes dixerunt: »Domine rex, desine hoc a Francis querere, quia illorum auxilio et labore regno uicisti omnia.« At rex aliquantisper commotus ira, ait nullomodo suum uelle aliter uerti, nisi sicut dixerat. At illi terminum prolongando petierunt prolixum. Quod et rex cessit. Interim conuocauerunt omnes primores regni, eisque uelle regis manifestauerunt. Qui indignati super hac re moleste acceperunt.

19 [523 1Kb] . Tamen a Naimone duce Wascono et Albuino  deliciose bene consulati sunt. Iusserunt enim, ut omnes Franci prepararent se ad expeditionem 2 annorum, sicque armati ad regem tenderent. Et factum est. Ex improuiso nuntii diriguntur ad regem, qui nuntient exercitum ascendere contra eum immensum. Quo rex audito, mente consternatus est, eo quod minime spatium illi foret congregandi exercitum. Quid plura? Mox Albuinus et alii proceres [524 1Kb] Francorum assunt ante Karolum dicentes: »Quid agis, Karole? Suscipe tributum Francorum; adest tibi paratum exitiale [525 1Kb] .« Quod ille audiens ait: »Deliqui; date consilium, quid agam?---Mitte, inquiunt, legatos obuiam exercitui, et satisfac omnibus per emendationem.« Quod et factum est. Post uero Franci aiunt ad regem: »Tui milites sumus;  armati quocunque iusseris ibimus.« Sicque cum Ludouico rege filio eius missi sunt in partes Wasconie; peractoque negocio, cum maximo tripudio ad loca propria sunt reuersi. Qui gloriosus rex post longam regni amministrationem  febre simul laterisque dolore fatigatus, 7. postquam decubuit die, sacra communione percepta, decessit, anno etatis sue 72. et ex quo regnare ceperat 47. 5. Kal. Febr.  hora diei 3. Qui a suis ibidem in ecclesia sancte Dei genitricis, quam funditus edificauerat, conditus aromatibus humatus est.

20 [526 1Kb] . Cui  successit in regno filius eius Ludouicus Pius imperator famosissimus, nulli regum suo  tempore postponendus. Qui gloriosus imperator tres filios suos Lotharium, Ludouicum et Pipinum sublimando, monarchiam regni eis distribuit. Nam Lothario imperium Romanorum et aliis duobus partes  regni diuisit; atque instigante hnmani generis inimico, ipsi tres filii eius, factione quorundam prauorum hominum, ipsum Ludouicum patrem suum imperatorem dolo capiunt , uxoremque eius Iudith et Karolum, utriusque filium, ab eo extrahunt et exulant, deserente omni populo ipsum Ludouicum imperatorem et ad filium eius Lotharium transeunte. Ebbo etiam Remorum archiepiscopus inter eos ad eundem se contulit Lotharium. Qui Lotharius per imperialia palacia ueniens, adduxit secum eundem patrem suum usque Suessionis ad monasterium sancti Medardi. Ibique hortantibus et urgentibus ceteris episcopis seu primoribus regni, coactus est Ebbo illi imponere publicam penitentiam; unde nimiam et perpetuam eius incurrit offensam. Inde  uero plurima pars procerum et populi uerterunt se iterum ad iam dictum Ludouicum imperatorem, deserentes filium eius Lotharium, restitueruntque eum in imperium  apud monasterium sancti Dionisii  . Tandem longo post tempore in concordiam remeante patre cum filiis, asciuit ipse imperator Ludouicus consensu et fauore supradictorum filiorum Karolum in regno; cuius extitit Francorum et Burgundie regnum. Quamdiu autem superuixit genitor eorum Ludouicus, pacem quoquo [527 1Kb] modo uisi sunt tenere. Qui gloriosus imperator post longam regni amministrationem uiam ingressus est uniuerse carnis  sepultusque est Mettis ciuitate a fratre suo Drogone eiusdem urbis presule  in monasterio sancti Arnulfi  . Post cuius mortem Franci, facto generali conuentu, filium eius Karolum Caluum super se regem statuunt  . Contra quem supradicti fratres inuidia regni commoti, expeditionem ex omnibus copiis suorum extrahunt regnorum, ut dimicando contra eum auferant illi regnum.

21 [528 1Kb] . Quod Karolus cognoscens, omnes primores sui euocat regni, super hac re eos consulens. At illi unanimiter mente uirili succensi, inquiunt, non posse pati, ut sinant eos ingredi fines suos. Unde Karolus illis gratias referens, obuiam fratribus cum eis pergit. Erat autem uigilia ascensionis Domini nostri  . Ipso die adueniente exercitu undique, qui pene confluxerant quasi harena maris, resident  in parrochia Remensi. In crastinum exagitante diabolo in Fontaneola exercitus trium regum, id est Lotharii, Lucdouici atque Pipini, sperantes fore exercitum Karoli inualidum et ociosum pro sancta ascensione, subito eum inuadunt. Sed propitio Deo Franci et reliquus exercitus Karoli uiriliter dimicantes,  eos excipiunt, diuque confligendo pars Karoli uictrix efficitur. Post quiete Karolus degens in regno, et superuiuens ceteros fratres, omnia regna eorum suo coniunxit imperio. Qui incomparabili existens bonitate et priores et futuros reges Francorum superauit munificentia ecclesiastica. Nam totius regni sui monasteria largitate precipua augendo multiplicauit: insuper cenobium sancti Dionisii, ubi ipse corpore requiescit, mirabiliter terris et diuersi generis ornamentis amplificauit. Pro quibus beneficiis ut liberaretur ab inferis, ductus est in penarum loca, ut has expauescens a malis se subtraheret; et rursum ostensus est ei floriger campus, ubi requiescunt boni, quatinus magis ac magis in bonis proficeret, ut tandem illuc peruenire posset.  Quod quomodo contigerit, in gestis ipsius plenius inuenitur. Qui post gloriosam regni amministrationem ad sublimium [529 1Kb] apostolorum limina pergens, in ipso itinere morbo correptus interiit . Deinde corpus illius sepulture traditur in parrochia Lucdunensi in monasterio scilicet Nantoani [530 1Kb]  .

22 [531 1Kb] . Dum itaque ibi tumulatus multo tempore iaceret, uisio in monasterio sancti Dionisii, statuto in pago Parisiaco, cuidem monacho Erchengario nomine et cuidem clerico sancti Quintini uermandensis Alfonis nomine in una nocte apparuit [532 1Kb] , dicens se esse Karolum imperatorem ac Caluum, et se illis a Deo palam directum, ut uoluntas Dei omnipotentis filio suo Ludouico regi et proceribus regni  Francorum panderetur.

23 [533 1Kb] . Nam ait displicere Deo sanctisque martiribus Dionisio Rustico et Eleuterio et aliis omnibus, quod frustretur corpus illius sepultura basilice sanctissimi Dionisii, cui libenti dum aduixit animo quecunque ualuit tribuere studuit, seu ornamenta, que usque hodie in ipsa reseruantur ecclesia, precio inestimabilia, auro decorata, gemmisque et lapidibus preciosis, seu predia et prepotentes uillas. »Eant igitur quantocius et transferant corpus meum ad locum Sancti Dionisii. Quod filius eius et principes regni audientes, conuocatis archiepiscopis et episcopis et abbatibus atque precipue sancti Dionisii abbate Waltero nomine, honorifice a loco prime sepulture Nantoani [534 1Kb] cenobii ad locum deuehunt  sancti Dionisii martiris dignanter, et ante Sancte Trinitatis altare tumulant.

24 [535 1Kb] . Huic uero glorioso regi [536 1Kb] successit filius eius Ludouicus [537 1Kb] rex; qui genuit [538 1Kb] Karlomagnum et Ludouicum. [CONT. AIMOINI c. 42.] Karlomagnus genuit Ludouicum [539 1Kb] ; cuius diebus natio Danorum  terciam Neustriis [540 1Kb] inflictura cladem euenit. Sed Hugo cognomento Abbas eos compescuit, quorum phalanges ita strauit, ut uix nuntius superuiueret. Qua plaga humiliati Dani Gallias per alicuius temporis spacium quietas reliquerunt. Defunctis uero Hugone abbate et Ludouico principe, Karolus filius eius, qui Simplex dictus est, in cunis euum agens, patre orbatus remansit; cuius etatem Francie primores dominatui incongruam arbitrati, cum iam recidiui Danorum nunciarentur motus, consilium de summis ineunt rebus. Supererant igitur duo filii Roberti comitis Andegauorum, qui fuit uir Saxonici generis, Odo scilicet et Robertus. Odonem maiorem natu Franci et Burgundiones atque Aquitani, licet reluctantem, Karoli pueri tutorem regnique elegere  gubernatorem; quem unxit Walterus Senonum archiepiscopus. Qui benignus et rei publice hostes arcendo strenue prefuit et puero semper fidelis extitit. Quo obeunte, Karolus puer dictus Simplex regnum recepit. Sub ipso tempore uenerunt Normanni in Burgundia ad Sanctum Florentinum. Occurrit autem illis Ricardus dux Burgundie in territorio Tornodense, percussitque multitudinem eorum in [541 1Kb] ore gladii, et reliqui fugerunt. Tempore illo factus terremotus circa cenobium sancte Cobumbe 5. Idus Ianuarii. Item obsidentibus Danis Carnotinam [542 1Kb] ciuitatem, Ricardus prenominatus dux et Robertus, frater Odonis regis, irruerunt in eos, peremptisque 6 milibus octingentis, et a paucis [543 1Kb] qui remanserant obsides acceperunt 14. Kal.  Augusti in sabbato, auxiliante Deo et intercessione beate Marie. Item medio mense Martio apparuit stella a parte circii emittens radium fere diebus 14.

25 [544 1Kb] . Sequenti anno fames inualuit per totam Galliam. Post 5 fere annos Kal. Febr. ignee acies uise sunt in celo, alternatim se insequentes. In ipso autem anno fuit dissentio inter regem et principes eius; qua causa strages multe perpetrate sunt. Tercio anno post hanc persecutionem defunctus est Ricardus dux Burgundie Kal. Septembris, sepultus est in basilica sancte Columbe in oratorio Simphoriani martiris. [ID. c. 43.] Secundo anno post mortem eius Robertus princeps contra Karolum Simplicem, quia pars ei regiminis Odonis fratris sui  non reddebatur, tirannidem inuasit, et a quibusdam episcopis diademate regio se coronari ac sceptro regni insigniri [545 1Kb] ac inungi partim blanditiis partimque minis extorsit, sed letos exitus inde non habuit. Necdum enim anno illo finito, factum est bellum Suessionis ciuitate inter Karolum Simplicem et Robertum principem, ubi ipse Robertus a ducibus Karoli interfectus est, licet exercitus eius obtinuerit  uictoriam; nec tamen socii eius territi defectione, deseruere contumaciam. Karolo itaque a cede reuertenti, occurrit ei Herbertus comes uirmandensis, iniquorum nequissimus, et ficta [546 1Kb] pace deceptum in Parrona [547 1Kb] castro hospitandi gracia compulit, et sic eum dolo captum tenebroso carcere reclusit. Habebat enim predictus Robertus sororem huius Herberti, de qua natus est Hugo Magnus. Et quia status regni sine principe agebatur in incertum, Karolus in custodia positus Radulfum, filium Ricardi prefati ducis Burgundie, quem de sacro fonte susceperat, consilio Hugonis Magni, filii predicti Roberti, et procerum Francie, regnare fecit: qui unctus est in regem ciuitate Suessionis. Karolus autem propter carceris macerationem, cum 27 annis  regnasset, in ipsa custodia defunctus est, sepultusque est in basilica sancti Fursei, relinquens [548 1Kb] filium suum nomine Ludouicum, quem ex Heagiua, regis Anglorum filia, susceperat. Qui calamitate patris sui inuolui metuens, ad Anglos cum ipsa matre sua fugit. Eodem tempore pagani Burgundiam uastauerunt, factumque est prelium inter eos et christianos in monte Kalo, peremptis a paganis multis milibus nostrorum.

26 [549 1Kb] . Rodulfus uero rex 13 annis regens Franciam, et seuerus in cohercendis ecclesie predonibus et faciens remanere impetus Danorum, moritur, et sepultus est in basilica sancte Columbe iuxta patrem suum. Post cuius obitum Hugo Magnus una cum Francis misit Gislebertum  Senonum archiepiscopum  ad Heagiuam, uxorem iam dicti Karoli Simplicis, que fugerat ad patrem suum regem Anglorum cum filio suo Ludouico, et sub sacramento datis obsidibus reduxit eam in Franciam una cum ipso filio. Igitur ex consensu Hugonis Magni et primorum Francie unctus est in regem ipse Ludouicus, filius Karoli Simplicis, apud Laudunum. Secundo anno post hec 15. Kal. Martii in primo gallorum cantu usque ad diem sanguinee acies in celo sunt uise. Sequenti mense 9. Kal. Aprilis Hungri adhuc pagani Franciam atque Burgundiam ac Aquitaniam ferro et igne depopulari fecerunt. Post hec rebellauerunt Franci contra Ludouicum regem, super omnes autem Hugo Magnus. [ID. c. 44.] Inde  non post multos dies [550 1Kb] idem rex Ludouicus, filius Karoli Simplicis, supra Normannos ducens non modicum exercitum, dolo captus est ab ipsis Normannis ciuitate Baiocas, multis interfectis Francorum, consentiente tamen Hugone Magno. Eodem anno fames inualuit per totam Galliam, adeo ut modius frumenti uenderetur 24 solidos. Post mense Maio feria 6. sanguis pluit super operarios. In ipso anno  mense Septembri Ludouicus rex, totum tempus plenum ducens augustie et tribulationis, cum regnasset annis 16, diem clausit extremum, sepultusque Remis in basilica sancti Remigii, relictis duobus filiis suis Lothario atque Karolo, quos ei genuerat Gerberga, soror Othonis Romanorum postea imperatoris. Sequenti mense 2. Idus Nouembris Lotharius, filius eiusdem, iam iuuenis, unctus est in regem Remis, et Hugo Magnus factus est dux Francorum. Secundo anno post hoc mense Augusto obsedit ipse Hugo Pictauis ciuitatem sed nichil ei profuit. Dum enim obsideret eam, quadam dic intonuit Dominus, et disrupit turbo papilionem eius a summo usque deorsum, stuporque inuasit eum cum exercitu suo, ita ut uix euaderent; uersique in fugam recesserunt  ab obsidione, nemine persequente.

27 [551 1Kb] . [CONT. AIM. c. 44, 45.] Eodem anno Gislebertus dux Burgundie defunctus est, relinquens ducatum Othoni, filio Hugonis Magni, cui filiam suam in coniugio copulauerat. Sequenti anno post hec obiit ipse Hugo Magnus in Doringa uilla 16 Kal. Iulii, sepultusque est in basilica sancti Dyonisii. Successerunt autem ei filii sui Hugo cognomento Capez et Otho atque Henricus, nati ex filia Othonis regis Saxonum; quorum Hugo effectus est dux Francorum et Otho dux Burgundionum [552 1Kb] . Othone uero defuncto, successit ei frater eius Henricus. Sub eodem tempore orta est contentio inter Ansegisum episcopum Threcarum et Robertum comitem. Eiectus autem Ansegisus de ciuitate, perrexit Saxoniam  ad Othonem regem; adductisque Saxonibus, mense Octobrio obsedit Trechas longo tempore. Euntibus uero in predam Saxonibus, occurrerunt eis Archenbaldus archiepiscopus et Renaldus comes uetulus cum maximo exercitu in loco qui dicitur uillare. Helpone duce ibi interfecto cum Saxonibus, Senonenses extiterunt uictores. Dixerat enim idem Helpo, se incensurum ecclesias et uillas que sunt super uenenàm fluuium usque ad ciuitatem et infigere lanceam suam in porta sancti Leonis. Interfectus autem Helpo cum multo populo, reportatus est a seruis suis in terram suam Ardennam; sic enim mater sua Warna eum adiurauerat. Planxerunt autem eum Renaldus comes et Archenbaldus archiepiscopus, quoniam consanguineus eorum erat. uidens  uero Bruno dux Helponem socium suum interfectum, reuersus est in patriam suam. Non post multos dies Lotharius rex Francorum congregans immensum exercitum, reuocauit in ditione [553 1Kb] sua Lotharium regnum; ueniensque ad palatium Aquisgrani, ubi manebat Otho imperator, hora prandii ingressus intus, nemine contradicente, comeditque et bibit quicquid illi sibi parauerant. Otho uero imperator  cum uxore sua et populo suo fugiens euasit. Depredato palatio et tota prouincia, Lotharius rex rediit cum pace in Franciam, nemine persequente. Post hec ipse Otho imperator congregato exercitu usque Parisius uenit, ubi nepos eiusdem cum aliis pluribus occisus est ante portam, incenso suburbio ipsius urbis; ipse enim iactauerat se lanceam suam infigere in porta Parisius. Lotharius autem rex conuocato Hugone duce Francorum et Henricum Rurgundionum ducem, super eos repente irruit, et persecutus est fugientes usque ad urbem Suessionis. Illi uero ingressi alueum fluminis quod dicitur Axona [554 1Kb] , uadum nescientes, plurimi perierunt, multo plures aqua quam gladio; tantique fuerunt ibi necati, ut fluuius redundaret cadaueribus mortuorum. Lotharius  autem cum Francis persequens eos tribus diebus et totidem noctibus usque ad fluuium qui fluit iuxta Ardennam siluam, interfecit multos ex eis, dedignansque eos ultra persequi, cum magna uictoria in Franciam remeauit. Otho uero imperator taliter dehonestatus, cum paucis de suis in Lotharingiam rediit. Qui post hec nec reuisit Franciam, nec quilibet successorum eius. Eodem autem anno ipse Lotharius rex et idem Otho pacificati sunt ciuitate Remis, contradicentibus Hugone et Henrico ducibus totiusque Francie primoribus. Dedit uero Lotharius rex Othoni imperatori Lotharium regnum pro uinculo amoris; que causa magis contristauit corda Francorum.

28 [555 1Kb] . Post hec Lotharius rex obiit, sepultusque  est Remis in basilica sancti Remigii; successitque ei Ludouicus filius eius; qui 9 regni sui anno obiit iuuenis sine filiis, sepultusque est Compendio in ecclesia sancti Cornelii, atque Karolus, frater eius, filius scilicet prefati Lotharii, regnum Francorum obtinuit. Eodem uero anno Hugo dux Francorum cognomento Capez contra Karolum hunc rebellauit, eo quod ipse Karolus in matrimonio acceperat filiam Herberti Trecharum comitis. Qui collecto copioso exercitu, Laudunum obsedit, ubi ipse Karolus manebat cum uxore sua. Karolus cum suis exiens de ciuitate, Hugonem fugauit et obsidentium fugientium hospitia incendit. Tunc Hugo cernens, quod nullo modo posset Karolum uincere, consilium habuit cum Ascelino traditore, Lauduni pontifice et  eiusdem Karoli consiliatore. Tradens itaque Ascelinus [556 1Kb] Laudunum Hugoni duci cunctis quiescentibus, Karolus cum uxore sua captus est intus, atque ciuitate Aurelianis in carcere recluditur; nondum enim unctus erat in regem, Hugone contradicente. Qui reclusus Aurelianis duos filios ex predicta coniuge, Karolum et Ludouicum, genuit. Et  genus et regnum deficit hic Karoli [557 1Kb] . Eodem uero anno  ipse Hugo dux cognomento Capez unctus est in regem ciuitate Remis, Robertumque filium eius dulcissimum in ipso anno regio diademate sublimari fecit.

29 [558 1Kb] . [CONTIN. AIM. c. 46.] Illis diebus domnus [559 1Kb] Arnulfus uir bonus et modestus, frater prefati Lotharii, natus tamen de concubina, Remorum ecclesiam gubernabat. Huic Hugo ordinatus rex plurimas insidias tetendit, cupiens exterminare omnem progeniem Lotharii. Qui congregans concilium in ciuitate Remis, Seguinum Senonum archiepiscopum cum suffraganeis suis ad illud inuitauit. In quo concilio prefatum Arnulfum, quoniam multum ei inuidebat, degradari fecit, atque Aurelianis cum prefato Karolo nepote ipsius custodie mancipauit, dicens natum  ex concubina non debere pontificali infula sublimari. In cuius etiam locum Gibertum philosophum consecrari fecit, eo quod magister fuerat Roberti regis, filii sui, et domni Leuterici, postea Senonum archiepiscopi. Seguinus uero archiepiscopus nullo modo consentire uoluit degradationi Arnulfi nec Girberti consecrationi, licet urgeret iussio regis; sed plus Deum quam terrenum regem timens, in quantum potuit restitit; qua causa ira regis in eum efferbuit. Quo audito Romanus pontifex episcopos, qui ordinationi Girberti et Arnulfi degradationi consenserant, a sacerdotali honore suspendit, misitque Leonem abbatem a sede apostolica ad Seguinum Senonum archiepiscopum, qui uice sua ciuitate Remis congreget concilium. Collecto igitur concilio ex iussione  apostolica, predictus Arnulfus, iam tercium annum agens in uinculis, reuocatur de custodia et cum honore reponitur in sede propria. Girbertus uero intelligens, quod pontificatus honorem usurpasset iniuste, penitentia ductus iudicabat se indignum tali honore. Altercationem autem Girberti et Leonis missi apostolici si quis diligentius inquisierit, in gestis Remorum pontificum inuenire poterit. Per idem tempus electione Othonis imperatoris et acclamatione populi Girbertus philosophus suscepit episcopatum Rauennate urbis; quo per plures annos ibidem residente, Romano papa defuncto, a populo urbis Rome acclamatur sibi dari pontifex. Qui assumptus  de Rauenna, consecratur episcopus in urbe Romana.

30 [560 1Kb] . Eodem uero tempore  Hugo rex cognomento Capez 11 annum agens in corona, ciuitate Parisius humanis rebus exemptus est, et in basilica sancti Dyonisii sepultus est. Cui successit Robertus, filius eius, regum piissimus, ualde litteratus  et modestus. Qui ex regina Constancia, comitis Prouincie filia, tres filios genuit, Hugonem  regem, qui ob nimium decorem corporis et morum uocatus est Flos iuuenum, et Robertum Burgundie ducem atque Henricum, postea Francorum regem. Eodem tempore quidam miles Walterus nomine et uxor eius castrum Milidunum Odoni comiti tradiderunt. Rotbertus autem rex et Burchardus comes congregantes exercitum, conuocatisque Normannorum auxiliis, obsederunt Milidunum. [CONTIN. AIM. c. 46, 47.] Quo expugnato [561 1Kb] et capto, Walterus et uxor eius, quia illud tradiderant, ante portam eiusdem castri suspensi sunt in patibulo. Tunc Rotbertus [562 1Kb] rex Burchardo [563 1Kb] comiti idem castrum sicut antea possederat [564 1Kb] reddidit. Rainaldus igitur comes Senonum uetulus, plenus omnibus malis, defunctus, sepultus est in basilica sancte Columbe. Cui Frotmundus,  filius eius, successit, habens in coniugio filiam Rainaldi Remorum comitis. Sub ipso tempore Seguinus Senonum archiepiscopus ultimum uite sue signauit diem; post cuius transitum Senonensis ecclesia sine pastore fuit per annum unum. Omnis autem populus eiusdem urbis poscebat sibi dari Leuthricum archidiaconum; sed quidam clerici uolentes ordinari resistebant, precipue Frotmundus, filius Rainaldi comitis, uolens consecrari episcopum filium suum Brunonem [565 1Kb] clericum. Sed Dei uoluntate et apostolica auctoritate Leuthericum consecrauerunt episcopum suffraganei pontifices Senonice ecclesie. Eodem anno defunctus est Henricus dux Burgundie sine filiis, rebellaueruntque Burgundiones, nolentes recipere regem Rotbertum nepotem  eiusdem Henrici. Landricus itaque comes ingressus Authitiodorum tenuit ciuitatem. Quo audito Rotbertus rex collegit exercitum, conuocatoque Richardo duce Normannorum, uastauit Burgundiam, obsidens Autisiodorum multis diebus. Burgundiones uero se subdere ei unanimiter resistebant. Obsedit iterum Auallonem castrum fere tribus mensibus. Quo fame ei reddito, regressus est in Franciam cum exercitu suo.

31 [566 1Kb] . Mortuo autem Frotmundo comite Senonum, successit ei Renardus filius eius, iniquorum nequissimus; qui ecclesiis et Christi fidelibus tantam persecutionem intulit, quanta non est audita a tempore paganorum usque in hodiernum diem. Qua  persecutione Leutericus Senonum archiepiscopus angustiatus, orabat attentius ut sibi suisque Christus misereretur. Postea uero ab archiepiscopo Leuterico ciuitas Senonum capta est consilio Rainaldi Parisiorum episcopi, et reddita festinanter Roberto regi; unde Rainardus comes fugiens, nudus latuit. Sed Frotmundus frater eius ceterique milites ingressi turrem ciuitatis, obtinuerunt eam multis diebus.  Quam Robertus rex oppugnans, in illa Frotmundum cepit; quem Aurelianis uinculis mancipauit; ubi miserabiliter uitam finiuit. Sub eodem tempore mense Februario duobus diebus, 14 [567 1Kb] scilicet et 15, sol in uirtute sua mirabiliter luxit. In circuitu eius uisus est circulus etherei coloris permaximus, fulgens quasi arcus in nubibus. Circa ipsum circulum duo soles uisi sunt, quasi duo radii longissimi, unus uersus Aquitaniam iubar emittens, alius [568 1Kb] uersus Franciam. Hec signa 5 feria tota die sunt uisa; sequenti autem die, hoc est 6 feria, ipsa eadem signa [569 1Kb] in sole similiter apparuerunt a prima hora diei usque in [570 1Kb] terciam plenam, sed non sicut in die primo clara. Prima die huius signi fuit luna 14, in secunda [571 1Kb] 15.

 32 [572 1Kb] . Post hec Robertus rex christianissimus obiit anno Domini [573 1Kb] 1031, positusque est iuxta patrem suum in ecclesia sancti [574 1Kb] Dyonisii. Post cuius obitum filius eius Robertus Burgundie ducatum obtinuit, et Hugo Flos iuuenum maior natu unctus [575 1Kb] in regem [576 1Kb] , coronam regni Francie suscepit. Qui mirificis bellorum insignibus magnanimitatisque uirtutibus laureatusque [577 1Kb] effulsit. Quo primo regni sui anno humanis rebus subtracto [578 1Kb]  , Henricus frater eius, miles audacissimus, monarchia regni sublimatus, unctus est in regem, matre sua Constancia contradicente multosque primorum Gallie [579 1Kb] contra illum excitante. Quos omnes ille breui tempore et parua manu ita armis perdomuit, ut  sese suaque omnia eius summitterent potestati. Qui inter alia que strenue gessit Willelmum Normannorum ducem a quibusdam potentibus Normannis exhereditatum, ipsis deuictis, in honore [580 1Kb] restituit, quibusdam ex eis patibulo suspensis, aliis uinculis mancipatis, aliis potestatibus priuatis. Hic ex Anna, filia regis Russie nomine Bullesclot [581 1Kb] , genuit Philippum regem et Hugonem Magnum, uirmandensem [582 1Kb] postea comitem. Tercio autem regni eius [583 1Kb] anno urbs Parisius [584 1Kb] flagrauit incendio. Hoc etiam regnante per 5 annos fames inualuit. Ipse denique, multis preliis deuictis, plenusque dierum, ciuitate Senonas [585 1Kb] obiit morte communi , sepultusque est iuxta patrem suum in basilica sancti Dionisii.

 33 [586 1Kb] . Philippus autem filius eius coronam regni post eum recepit, unctus in regem Remis a Geruasio archiepiscopo eiusdem [587 1Kb] urbis. Quo regnante 7 Kal.Mai. cometes apparuit fere diebus 5 magnum  iubar emittens contra occidentem. Nec multo post, in [588 1Kb] ipso uidelicet anno , die festi sancti Michelis comes Normannorum Willelmus cum ingenti nauium apparatu mare transiit, regnumque Anglorum occupauit et cepit. Illis diebus ossa beati Nicholai a Myrrea Licie urbe translata sunt in Barin ciuitate Apulie iuxta mare. Post hos dies prefatus Willelmus Normannorum [589 1Kb] comes et rex Anglorum moritur , successeruntque ei filii ipsius, Robertus in Normannia et Willelmus Rufus [590 1Kb] in Anglia. Post hec diuersarum gentium motus ad Iherusalem capiendam , crucibus ad humeros uestibus superpositis, factus est clamantium Deus uult. In cuius captione splendor in celo uisus est pene per totum orbem. Postea Willelmus  Rufus [590 1Kb] rex Anglorum, uenationi intentus, sagitta incaute emissa occiditur . Cui Henricus frater eius [591 1Kb] uelocissime successit, ne impediretur a Roberto fratre suo, iam, de [592 1Kb] Iherosolimitana expeditione reuerso [593 1Kb] . Eodem anno ipse Henricus diademate coronatus regio, accepit uxorem nomine Mathildem, filiam regis Scotorum, ualde litteratam. Sub eodem tempore mense Februario cometes apparuit, et in anno sequenti mense Maio Goiffredus Martellus  Andegauorum comes, iuuenis ualde plangendus, in obsidione unius castelli sagitta interficitur. Ipso etiam anno Henricus Romanorum et Theutonum imperator Leodio Sancti Lamberti ultimum uite sue signauit diem , fugiendo filium suum persecutorem, periurum  et rebellem, quem honorifice sublimauerat regem. Sequenti anno  domnus [594 1Kb] Paschalis papa secundus in Franciam uenit, ubi [595 1Kb] a Philippo rege et Gallie primoribus ualde honoratus est, ut dignum erat apostolice sedis dignitati [596 1Kb] . Peractoque [597 1Kb] pro quo uenerat, cum pace reuersus est ad propriam sedem. Philippus uero rex, cuius temporibus hec euenerunt, in primordio regni sui  accepit uxorem, sororem scilicet [598 1Kb] Roberti [599 1Kb] Flandrensis comitis, cuius laus multa habetur in bellicis negociis; ex qua genuit Ludouicum regem et filiam unam nomine Constanciam; quam idem pater suus rex Hugoni Trecharum comiti in matrimonio copulauit; sed postmodum pro parentela  ab eo ablatam Boamundo uiro bellicoso [600 1Kb] apud Carnothum coniugio copulauit. Ipse uero Philippus, uiuente legali coniuge sua, Fulconi Rechin Andegauorum comiti uxorem suam apud Turonis  dolo subripuit; ex qua Philippum et Florum genuit 601 1Kb] et filiam unam, quam Tanchredus Anthiochenus [602 1Kb] in coniugio postulauit et accepit. Ipse autem Philippus 48 regni sui anno apud Milidunum 4 Kal. Augusti obiit , sepultusque [603 1Kb] est in ecclesia sancti Benedicti super Ligerim in pago Aurelianensi. Cui Ludouicus filius eius successit, unctusque est in regem Aurelianis a domno [604 1Kb] Daigberto [605 1Kb] archiepiscopo Senonensi. Qui in multis exercitiis fatigatus, partim sua simplicitate partim procerum suorum infidelitate Deo donante uictor extitit [* 2Kb]  6Kb] .

 Decedente itaque prefato Pictauorum comite Willelmo, accepit Ludouicus iuuenis rex Francorum filiam eius cum ipsius ducatu. Ipso anno obiit in ciuitate Parisius Ludouicus senior  rex Francorum Kal. Augusti, et sepultus est in ecclesia sancti Dionysii; et successit ei Ludouicus filius eius rex Francorum et dux Aquitanorum anno ab incarnatione Domini 1137.





HUGONIS DE S. MARIA MONACHI FLORIACENSIS TRACTATUS DE REGIA POTESTATE ET SACERDOTALI DIGNITATE.




INCIPIT PROLOGUS.


 HENRICO Anglorum regi gloriosissimo frater Hugo monachorum omnium extremus, sanctissimi Benedicti Floriacensis monachus, pacis perpetue munus.

Considerans, domine rex, discrimen discordie in quo sancta uersatur Ecclesia de potestate regia et sacerdotali dignitate, quas quidam ab inuicem secernunt et diuidunt, libellulum istum pia cura et fraterno compunctus amore condere statui, quo contentio hec aliquatenus sopiatur, et error qui longe lateque diffunditur, pariter mitigetur, error, inquam, illorum qui sacerdotalem dignitatem a regia dignitate temere secernentes, ordinem a Deo dispositum euertunt, dum opinantur se scire quod nesciunt. Putant enim quod terreni regni dispositio  non a Deo, sed ab hominibus sit ordinata, siue disposita. Et ideo sacerdotalem dignitatem maiestati regie preferunt, cum ei subesse ordine, non dignitate, debeat, sicut presens libellulus declarabit. Erroris igitur huius depulsa tenebrosa caligine, forsitan diuinis dogmatibus et uerbis rationabilibus acquiescent. Error quippe non tantum in maioribus, sed etiam in rebus minoribus est uitandus. Error autem nichil aliud est quam putare falsum quod uerum est, et uerum quod falsum est, uel pro incerto uerum habere, seu a rationis tramite deuiare. Illi uero qui suo furori tantummodo satisfacere cupientes, rerum ordinem, quem Deus disposuit, student peruertere, sacrilegii crimen incurrunt, et  pharisei merito nuncupantur. Nam ideo noster conditor et saluator Dominus iehsu Christus Rex simul et Sacerdos sacrosancto ministerio uocari dignatus est ut nobis ostenderet quanto federe uel affinitate rex et sacerdos sibi inuicem debeant conuenire. Indissociabile enim est quod in unitate coniungitur. His nempe potestatibus inuicem dissidentibus et confligentibus pax dissoluitur, et Ecclesia quam ipse Christus suo sanguine redimere dignatus est, infeliciter perturbatur. Proinde, domine rex, idcirco uobis opus hoc assignare uel dedicare decreui, ut auctoritatis uestre priuilegio confirmetur et corroboretur, et per loca plurima dispergatur, uel si fuerit inutile, disrumpatur. In hac etiam re sequor antiquorum uirorum uestigia, qui sua studia olim regibus  imbutis litterarum studiis presentabant. Precor denique excellentiam celsitudinis uestre ut illud et seorsum et cum uiris sapientibus qui uobiscum sunt, retractetis et diligenter examinetis, et ut quecunque in eo confutanda uideritis, detegere satagatis. Scio enim quia ab his qui rerum ordinem sua temeritate conantur euertere, non solum damnabitur, sed etiam conspuetur, uel eo quod ab eorum sententia deuiare uidetur, uel ideo quod rem propositam explanare rusticano sermone uidetur. Nam cecis corde plerumque sua, proh dolor! cecitas atque temeritas placet. uerumtamen precor eos per eorum magnificentiam ne eis sordescat meum rusticanum eloquium sed malint ueros quam disertos  audire sermones. Ceterum scio quia tutius ueritas auditur quam predicatur. Unde nunc deprecor omnes uenerabiles presules et reliquos sancte Ecclesie prelatos et clericos simul sensatos, qui hec lecturi sunt, ne me presumptorem iudicent aut temerarium, quasi ego eos in cathedris sedentes et diuine philosophie arcana scientes superbe coner instruere. Non, queso ita existiment, sed hec pie et equanimiter legant atque suscipiant. Opto enim ut et ipsi  omnes uenerabiles Patres et domini mei quotidie proficiant in Christo Iesu Domino nostro et ut Ecclesie sancte corpus eorum temporibus ordine congruo dispositum corroboretur, et firmo pacis federe iugiter perfruatur, uos autem, domine rex, Deus omnipotens sua gratia per longa temporum curricula nobis sanum et incolumem conseruare dignetur, Amen.


Explicit prologus.



INCIPIT LIBER.



CAPUT PRIMUM. Quod non sit potestas nisi a Deo.


Scio quosdam nostris temporibus qui reges autumant non a Deo sed ab his habuisse principium qui Deum ignorantes, superbia, rapinis, perfidia, homicidiis, et postremo uniuersis pene sceleribus in mundi principio diabolo agitante supra pares homines dominari ceca cupiditate et inenarrabili affectauerunt presumptione uel temeritate. Quorum sententia quam sit friuola liquet apostolico documento, qui ait: »Non est potestas nisi a Deo. Que enim sunt, a Deo ordinate sunt .« Constat igitur hac sententia quia non ab hominibus, sed a Deo, potestas regia in terris est ordinata siue disposita. Ipse quippe primum hominem in mundi statim primordio dote sapientie premunitum omnibus  mundi preposuit creaturis. In qua re ei subtiliter intimauit unum esse totius creature celi et terre Regem ac Dominum, cui illa iure celestis curia, que supra nos est, certis distincta gradibus et potestatibus militat et obaudit. Et ut hoc etiam pariter in nostri forma corporis agnoscamus, uidemus omnia nostri corporis membra capiti subiacere. Omnia, inquam, humani corporis membra capiti esse subiecta atque subposita positione simul et ordine patet. Unde nobis liquido claret Deum omnipotentem non solum humanum corpus uariis membrorum distinxisse lineamentis, sed et totum mundum certis gradibus ac potestatibus, sicut illa celestis curia cognoscitur  esse distincta, in qua ipse solus Deus pater omnipotens regiam obtinet dignitatem, et in qua post ipsum angeli, archangeli, throni et dominationes, et queque cetere potestates sibi inuicem preesse mirabili et modesta potestatum uarietate noscuntur. Alia tamen est persona Patris, et alia Filii, et alia Spiritus sancti. Sed Pater, et Filius, et Spiritus sanctus unus est Deus. uerumtamen Pater solus de alio non est, Filius uero de Patre natus est. Patris tamen et Filii, sicut iam dictum est, est una diuinitas et una maiestas. Unus, inquam, est Deus Pater, a quo omnia, et a quo Filius, per quem omnia; ut eius principii auctoritas in omnibus conseruetur et in tribus personis una Deitas adoretur.



CAPUT II. Quod sicut caput in corpore, ita rex in regno suo principatum debeat obtinere.


In mundo quoque Deus unum formauit hominem, a quo postmodum omne genus humanum traxit originem. Proinde sicut de Deo Patre natus est Deus Dei Filius, ut per ipsum omnïs fieret creatura, ita et de uiro formata est mulier, per quam fieret omnis humani generis genitura. Non est, inquam, mulier de uiro nata, sed facta; quia non poterat de simplici corpore nasci. De Patre uero Deo natus est Deus Dei Filius ineffabiliter et incomprehensibiliter, utpote Spiritus de spiritu, Deus de Deo, ut per ipsum omnis fieret creatura. Mulier uero facta est de uiro, ut per eam natiuitas oriretur. Unius tamen  substantie uir et mulier est; sed gradu maior est uir, quia ex uiro mulier, sicut testatur Apostolus, dicens: »Caput mulieris est uir .« Unius etiam substantie Pater et Filius est; sed ordine, non natura, Pater maior esse cognoscitur, Paulo teste, qui ait: »Caput Christi Deus . Nam, sicut iam premissum est, Pater a nullo est, Filius uero de Patre est, ut summe Trinitatis essentia in unitate Deitatis adoretur et ueneretur. Principales etiam potestates, quibus hic mundus regitur, due sunt, regia et sacerdotalis. Quas duas potestates in sua sola persona ipse Dominus iehsu Christus sacrosancto mysterio gestare decreuit, qui Rex simul est et Sacerdos: Rex, quia nos regit; Sacerdos uero, quia nos sui corporis immolatione a peccatorum nostrorum  sordibus emundauit et Patri suo reconciliauit.



CAPUT III. Quod rex Dei Patris imaginem obtineat, et episcopus Christi.

uerumtamen rex in regni sui corpore Patris omnipotentis obtinere uidetur imaginem, et episcopus Christi. Unde rite regi subiacere uidentur omnes regni ipsius episcopi, sicut Patri Filius deprehenditur esse subiectus, non natura, sed ordine, ut uniuersitas regni ad unum redigatur principium. Cuius mysterii sacramentum in Exodo Dominus euidenter aperit, ubi ad Moysen dicit: »Ecce constitui te Deum Pharaonis, et Aaron erit propheta tuus  .« Porro Moyses in Hebraico populo regis imaginem, et Aaron sacerdotis obtinuisse uisus est: salua alia sancta sacramenti significatione. Unde ipse Moyses sacrosancto mysterio tabernaculum edificat atque sanctificat, et Aaron consecrat, et populo legis diuine decreta proponit, et Aaron in uirga quam ei tradiderat Moyses operatur signa et prodigia coram Pharaone et optimatibus eius.



CAPUT Iu. De officio legitimi regis.

Regis igitur ministerium est populum sibi subiectum ab errore corrigere et ad equitatis atque iustitie semitam reuocare. Unde etiam in libro Iudicum reperies quia antequam regem haberent filii Isrel, Ionathas filius filii Moysi, cum inter Leuitas deputatus  esset, presumpsit sibi sacerdotium: »Quia unusquisque, inquit, sibi placita faciebat, eo quod non esset rex in Isrel .« Ex quibus uerbis liquido patet quia ubi rex non est qui populum regat et a temeritate reuocet et abducat, totum regni corpus uacillat. Unde ille rex merito uocitatur qui mores suos competenter regere et sibi subiectos bene nouit modificare. Ideo, inquam, Deus omnipotens ceteris hominibus regem, cui cum eis una nascendi moriendique conditio est, pretulisse cognoscitur, ut et suo terrore sibi subiectum populum a malo cerceat, et ut ad recte uiuendum legibus subdat. Unde per terrenum regnum sepe celeste proficit, dum quod sacerdos non preualet efficere per doctrine sermonem, regia potestas hoc  agit uel imperat per discipline terrorem. Populus enim regis metu facile corrigitur. Rex uero nisi solo Dei timore et metu gehenne ab iniusto tramite minime deterretur. Debet tamen semper animo recolere illud uiri sapientissimi dictum: »In maiori fortuna minor licentia est.« Ipse etiam sibi subiecto populo debet semper magis proficere quam nocere. uerumtamen secundum meritum subditorum tribuuntur plerumque persone regentium; et ita nonnunquam sibi inuicem connectuntur merita subiectorum atque rectorum ut ex culpa rectoris fiat deterior uita subditorum, et ex meritis subditorum mutetur uita rectorum. Sed et sic Deus omnipotens et Dominus uniuerse creature suam ordinauit creaturam  ut et de bonis et de malis bene faceret. De bonis, inquam, et de malis bene facit Deus qui omnia iuste facit atque disponit. Et sic fit ut et malus angelus et malus homo diuine militent prouidentie, licet nesciant quid boni de illis operetur diuina prouidentia uel uoluntas. Porro ipsius uoluntas, etiam cum mala irrogat, iusta esse dignoscitur. Et quia iusta est, mala non est. Et quod bene fit, iuste fit. Ita, inquam, non tantum omnes homines, sed etiam omnis creatura in genere suo et in ordine suo diuine prouidentie legibus subdite sint, ne aliquid iniustum possit accidere creature. Quod ostendit euangelista, ubi ait: »Nonne duo passeres asse ueneunt et unus eorum non cadit in terra sine uoluntate Patris uestri?«  Igitur liquet  hoc documento illud etiam quod homines in terra uilissimum putant, Dei omnipotentia gubernari. Sed quia mundas et rationabiles animas ipse per se Deus specialiter curat atque gubernat, siue per optimos angelos, qui administratorii spiritus sunt, propter eos qui hereditatem sunt percepturi, siue per homines tota sibi uoluntate seruientes, cetera uero per prauos disponit atque gubernat, uerissime illud ab Apostolo dici potuit quod scriptum est: »Nunquid de bobus cura est Deo?«  Itaque rex bonus hominibus datur Deo propitio, et prauus Deo irato, sicut ipse per prophetam testatur Isrelitico populo dicens: »Dabo, inquit, tibi regem in furore meo .« Et in alio loco: »Regnare permittit, inquit, Deus hypocritam propter peccata populi  .« Quapropter tolerandi sunt a subditis quique reges ac principes, nec est eis a quoquam temere resistendum; ne dum eorum iniustitia reprehenditur, ipsa magistra rectitudinis humilitas amittatur. Ita, inquam, a subditis circa reges et principes est tenenda uia rectitudinis et humilitatis, ut ita reprehensibilia suorum rectorum facta despiciant, quatenus eorum mens a prelatorum reuerentia non recedat. Quod bene boni filii Ne tunc fecisse leguntur cum uerenda ipsius auersis uultibus uelare studuerunt . Quos imitantur subditi quique quibus sic prepositorum suorum mala displicent ut tamen hec ab aliis occultent. Qui etiam tunc auersi operimentum deferunt quando iudicantes factum, et uenerantes magistrum, nolunt uideri  quod tegunt. Hanc etiam formam humilitatis et mansuetudinis Dominus noster iehsu Christus in terris positus nobis euidenter ostendit, cum Herodem regem truculentissimum humiliter euitauit. Nam illum ualebat sua illa nimirum potestate perimere qua ad se adorandum magos a longinquis regionibus dignatus est euocare. Ipse etiam postmodum seuientes in se principes sacerdotum sepe sua mansuetudine declinauit, et leprosis iussit ut iuxta legis decreta se eis ostenderent, quanquam sciret eos indignos dignitate sacerdotali, ne eis preiudicium facere uideretur. Honorandi etiam sunt omnes qui in potestate positi sunt ab his quibus presunt, etsi non propter se, uel propter ordinem  et gradum quem a Deo acceperunt. Sic enim iubet Apostolus dicens: »Omnibus, inquit, potestatibus sublimioribus subditi estote. Non est enim potestas nisi a Deo. Que enim sunt, a Deo ordinata sunt .« Ipse nempe, sicut iam superius ostensum est, per prauas malorum hominum uoluntates explere nonnunquam consueuit suam equam ac iustissimam uoluntatem, sicut per Iudeos maliuolos, bona uoluntate Patris, Christus pro nobis occisus est. Quod scientes atque credentes, et preceptum Apostoli pariter obseruantes, etiam gentiles in potestate positos honoramus, et mala que nobis ingerunt equanimiter toleramus, ne Deo iniuriam facere uideamur, qui illos ordinis titulo super homines extulit atque sublimauit, licet illi indigni sint  ordine quo fruuntur. Nam et reges reprobos diuinis reuelationibus cernimus honoratos. Pharaoni nempe future famis somnium diuinitus est reuelatum. Et Nabuchodonosor, multis astantibus, filium Dei in camino ignis inter tres pueros legitur agnouisse. Caiphas quoque sceleratissimus pontifex prophetasse cognoscitur euangelico documento, non utique merito suo, sed ordinis sacerdotalis gratia, qua Dei iusto certoque fruebatur iudicio. Dauid etiam Saulem regem, quem a Deo sciebat esse reprobatum atque depositum, honorificauit, ita ut in illum extendere manum nequaquam presumeret, cum eum Deus suis manibus tradidisset. Multis enim annorum curriculis ipse rex Saul, patientia Dei supportante, qua peccatoribus examinis sui dignam  censuram inferre plerumque detrectat, regalis officii obtinuit dignitatem, postquam a Deo propter suam superbiam et inobedientiam meruit reprobari. Et cum iam illum Deus, sicut legitur, reprobasset, Samuel propheta sanctissimus oraculo diuino profectus est in Bethlehem ad domum Iesse, non manifeste, sed occulte, ut uideretur regem metuere, quando Dauid in regem inunxit Quid de Elia propheta sanctissimo dixerim, qui Achab regem et uxorem eius Iezabel contra se furentes fugiendo maluit declinare quam eis aliquam molestiam inferre? Non enim eum pena latebat que legis diuine transgressoribus imminebat. Sed malum, quod eis euenturum quandoque sciebat, patienter exspectare quam eos aliquo penarum detrimento ledere  gestiebat. Declinauit igitur sapienter uir sanctissimus regis seui tyrannidem et uxoris eius stultam et ineptam proteruiam. In manu quippe Dei est et superbos de sublimi sede deponere et humiles quosque ad culmen dignitatis erigere. Oportet denique, sicut precipit Apostolus, ut omnis anima sublimioribus potestatibus subdita sit, et ut reddantur omnibus omnia que, saluo Domini nostri Dei cultu, principibus redduntur. »Obsecro,« inquit idem Apostolus, »primum fieri deprecationes et orationes pro regibus et omnibus qui in sublimitate positi sunt, ut securam et tranquillam uitam agamus, cum omni pietate et caritate .« Precipit etiam ut quicunque sunt sub iugo seruitutis, dominos suos  omni honore dignos arbitrentur, et ut qui infideles habent dominos, eos non contemnant, sed magis eis seruiant, quia fideles sunt, propter eum qui eos illis subiecit, scientes quia, sicut alias idem Apostolus dicit: »Omnis preuaricatio et inobedientia accipit dignam mercedis retributionem .« Cuius subiectionis et humilitatis exemplum ipse per se Dominus iehsu Christus nobis tradere uisus est, cum pro capite suo Cesari tributum soluere non dedignatus est. De hac etiam mansuetissima seruitute quidam sapiens perhibet dicens quia »iustus liberaliter, iniustus uero compeditus seruit.« Pro illis denique orare, non eis contumeliose resistere, precipimur, sicut Samuel orasse legitur pro Saule, qui tamen exauditus non est. Iam enim Dei iusto  iudicio rex ille superbus et impenitens reprobatus erat. Quapropter orare pro regibus diuine legis trangressoribus sancta consueuit Ecclesia, quia patet sancta lectione librorum plurimos sanctos uiros oratione pura tyrannos uicisse, et plures hostes sepe almis precibus quam armis fudisse. Nam Moyses orabat, non dimicabat, quando diuisum est mare et per medium eius populus transmeauit; Pharao uero cum curribus et equitibus suis demersus est in fluctibus ipsius. Nihil enim ipse Moyses contra Pharaonem nisi solam uirgam leuauit. Amalech denique uictus est cum Moyses manus ad Deum leuaret. Sacrarum etiam tubarum sonitu muri Iericho cecidere. Sed et rex Ezechias non armis se, sed cilicio induit, et pro galea cinere caput texit, quando  Sennacherib rex Assyriorum aduersus eum multis uallatus satellitibus uenit. uerum Ezechie regis mitissimi oratio ad Deum ascendit, et in castris Sennacherib superbissimi angelus descendit, qui de eius exercitu octoginta quinque millia uirorum interfecit. Quis hec et eiusmodi prodigia considerans non admiretur et non intelligat prauis regibus spiritualibus potius orationibus quam armis carnalibus resistendum? Proinde sanctus Ambrosius Mediolanensis episcopus, cum ei Iustina imperatrix, Arianorum fautrix, multas pro defensione fidei catholice inferret iniurias, non illi studuit armis uiolenter resistere, sed eius ferocitatem continuis, id est diurnis et nocturnalibus orationibus refrenare. Nam armis presulem quemlibet contra regem uel  imperatorem contendere, et sacra loca ac Deo dicata humano sanguine polluere, nefarium et temerarium est. Quod Dominus iehsu Christus saluator et conditor noster tunc manifestissime docuit cum Petrus apostolus gladium suum extrahens, pontificis seruum apprehendit, et eius auriculam amputauit. Ait enim illi: »Conuerte gladium tuum in uaginam. Omnes enim qui acceperint gladium, gladio peribunt .« Ac deinde: »An putas quia non possum rogare Patrem meum, et exhibebit mihi modo plusquam duodecim legiones angelorum?«  Unde illi qui non zelo Dei, sed sua temeritate uel arrogantia potestati resistunt, Deo rebellare uidentur, qui dixit: »Per me reges regnant  et principes dominantur ;« cuius iudicia, etsi manent occulta, nunquam tamen sunt iniusta. Illis, inquam, armis temere resistere aut eis aliqua fraude interitum machinare nullatenus sancta consueuit Ecclesia, reuoluens illud preceptum Dominicum quo suis fidelibus ait: »Mihi uindictam, et ego retribuam .« Non enim qui bonus permanet polluitur, si malo societur; sed qui malus est, in bonum uertitur, si boni exempla sectetur. Patienter etiam nos Dominus quotidie peccantes exspectat, dans nobis spatium penitendi, ut nostram patientiam exerceat et informet suo exemplo, quo nouerimus quantum nos oporteat tolerare malos, cum ignoremus quales futuri sunt, quando ille parcit et sinit eos uiuere quem nichil futurorum  latet. Unde, si contigerit rebelles pro hac contumacia mori, nequaquam de martyrii nomine glorientur, qui furum more merito supplicio condemnantur. uerum ad malum perpetrandum nullus potestatibus debet adhibere consensum: quia, si illis debetur a Christi cultoribus terrena militia, Deo debetur innocentia. Unde, si forte coactus fuerit aliquis Christianus ut aut eis obediendo iustitie uel innocentie regulam infringat aut quamlibet penam aut mortem pro contemptu huiusmodi soluat, eligat Deo fidelis anima magis fugitiuam uitam amittere quam reatum peragere, recolens illud quod in Euangelio scriptum est: »Nolite timere eos qui occidunt corpus, animam autem non possunt occidere; sed potius eum timete qui potest et animam et corpus  perdere in gehennam .« Adulatores uero regum ac principum, eos uidelicet qui pro terreno commodo eorum prauitates suis laudibus efferunt, detestatur sancta Scriptura, que ait: »ue qui dicunt bonum malum et malum bonum .« Et alibi : »Nemo potest Deo seruire et mammone,« et cetera que sequuntur in eodem capitulo. Quomodo autem fidelibus regibus et potestatibus seruiatur, Dominus ostendit, ubi dicit: »Reddite que sunt Cesaris Cesari, et que sunt Dei Deo ,« id est regi uel principi terrenam iubet reddi militiam et honorificentiam, et Deo seruare mentis et corporis inuiolabilem puritatem.



CAPUT u. De electione episcopi.


Igitur rex instinctu Spiritus sancti potest, sicut existimo, presulatus honorem religioso clerico tribuere. Animarum uero curam archiepiscopus debet ei committere. Qua discreta consuetudine usi sunt quondam quique Christianissimi reges et principes in promouendis uiris ecclesiasticis atque sanctissimis usque ad hec tempora nostra. Clericus uero ille religiosus uidetur existere quem amor pecunie minime uexat, nec reprobi mores aut conuersatio reprehensibilem reddunt uel contemptibilem. Ubi uero eligitur episcopus a clero uel populo secundum morem ecclesiasticum, nullam uim ac perturbationem eligentibus rationabiliter rex per tyrannidem debet inferre, sed ordinationi legitime suum adhibere consensum.  At si reprehensibilis ille qui eligitur fuerit inuentus, non solum rex, sed nec plebs prouincie debet electioni ipsius suum assensum fauoremque tribuere, sed etiam crimina, quibus ille detestabili maculatur infamia, uoce publica denudare, ut uel hac contumelia eligentium temeritas comprimatur. Post electionem autem, non annulum aut baculum a manu regia, sed inuestituram rerum secularium clectus antistes debet suscipere, et in suis ordinibus per annulum aut baculum animarum curam ab archiepiscopo suo, ut negotium huiusmodi sine disceptatione peragatur, et terrenis et spiritalibus potestatibus sue auctoritatis priuilegium conseruetur. Quod si regulariter fuerit conseruatum, implebitur illud quod Saluator noster in Euangelio precipiens  dixit: »Reddite que sunt Cesaris Cesari, et que sunt Dei Deo ,« nec fluctuabit res firmiter et ordinabiliter stabilita, et procul aberit ab Ecclesia sancta magnus tribulationum aceruus. Rex enim, sicut iamdudum premissum est, Dei Patris obtinere uidetur imaginem, et episcopus Christi. Quamuis ipse Dominus iehsu Christus in Euangelio suis discipulis eorumque sequacibus dicere uideatur: »Non uos me elegistis, sed ego elegi uos, et posui uos ut eatis et fructum afferatis et fructus uester maneat; et ego dispono uobis sicut disposuit mihi Pater meus regnum ;« regnum uidelicet sanctarum animarum, non regnum seculi huius, sicut ipse passionis sue tempore Pilato testatus est dicens: »Regnum meum non est de hoc mundo  .« Nam, sicut scribit ad Timotheum apostolus Paulus, »Nemo militans Deo implicat se negotiis secularibus .«



CAPUT uI. Item de officio legitimi regis.

Porro legitimi regis officium est populum in iustitia et equitate gubernare et Ecclesiam sanctam totis uiribus defendere. Oportet etiam eum esse pupillorum tutorem, et uiduarum protectorem, et pauperum auxiliatorem, ut cum beato Iob Domino dicere possit: »Oculus fui ceco et pes claudo, et rem quam nesciebam diligenter inuestigabam .« Debet proinde Deum omnipotentem, qui multis hominum millibus eum preposuit, toto mentis  affectu diligere, et populum sibi a Deo commissum tanquam se ipsum. Egregii etiam regis et principis est ecclesias regni sui edificiis uenustissimis decorare, et eas suis laboribus ampliare, et in eis religionis cultum propensius conseruare, sicut Constantinus pius imperator et alii quique reges ac principes priscis temporibus fecisse noscuntur. Debet etiam quatuor principalibus maxime pollere uirtutibus, sobrietate uidelicet, iustitia, prudentia ac temperantia. Nam sobrietate ab omni desidia uel torpore mentis defenditur; iustitia uero Deo simul et hominibus sensatis acceptabilis inuenitur. Per prudentiam autem iustum ab iniusto separat et discernit, et temperantia omnem nimietatem euitat. Preter hec etiam uirtutum insignia decet illum esse  litteris eruditum ut acuatur quotidie eius ingenium lectione diuinorum librorum, et informetur et corroboretur tam antiquorum quam modernorum exemplis uirorum. uana enim esse deputari potest scientia que litterarum notitia non fulcitur. Nam semper fluctuare cognoscitur. »Initium tamen sapientie, timor Domini est .« Teste quippe Salomone, »qui sine timore Domini est, non poterit iustificari .« Nam animositas et iracundia eius, ipsius subuersio est. Qui autem diligit sapientiam, dirigetur a Domino. Quod idem Salomon non ignorans, humiliter Dominum rogitabat, dicens: »Deus patrum nostrorum, qui fecisti omnia uerbo tuo, et sapientia tua condidisti hominem, ut dominatur creature tue, que a te facta est, et ut  disponat orbem terrarum in equitate, et ut in iustitia et in directione cordis iudicium iudicet, da mihi sedium tuarum assistricem sapientiam, et noli me reprobare a pueris eius; quoniam seruus tuus sum ego et filius ancille tue, homo infirmus et exigui temporis, et minor ad intellectum iudicii et legum. Tu autem elegisti me, Domine, presidere populo tuo et iudicem filiorum ac filiarum tuarum. Reuela ergo mihi quod placitum est in oculis tuis et quod directum est in preceptis tuis; quoniam ipse sapientie dux es et sapientum emendator, et nos et sermones nostri in manu tua sunt, et omnis sapientia et operum scientia et disciplina. Mitte, inquam, Domine, sapientiam in precordiis meis de celis sanctis tuis et a sede magnitudinis tue, ut mecum  sit, et mecum laboret, et sciam quid acceptum sit apud te. Scit enim omnia et intelligit, et deducet me in operibus meis sobrie, et custodiet me in sua potentia; et erunt accepta opera mea, et disponam populum meum iuste. Quis hominum, Domine, poterit scire consilium tuum, aut quis poterit cognoscere quod uoles, nisi spiritus scientie tue de altissimis tuis repleuerit illum? Corpus enim quod corrumpitur aggrauat animam, et deprimit terrena inhabitatio sensum multa cogitantem. Sed per sapientiam sanati sunt quicunque tibi placuerunt. Misereris enim omnium, quia omnia potes; et dissimulas peccata hominum propter penitentiam. Diligis enim omnia, et nichil odisti eorum que fecisti. Nec enim odiens aliquid constituisti. Quomodo ergo  posset aliquid permanere nisi tu uoluisses conseruare? Parcis uero omnibus, quia creature tue sunt. O quam bonus es, Domine, et suauis in omnibus; qui cui uis misereris, et quem uis induras! Et hos quidem iustificas, alios autem uindicta iustitie tue in perpetuum exerces. Alios uero per que peccant, per hec etiam in presenti torques. Omnibus tamen flagellis et miserationibus tuis multis consulis et alloqueris ut relicta malitia ad te reuertantur. Et homo quidem per malitiam perdit animam suam. Nam manum tuam nequaquam effugere potest. ue autem omnibus qui non cognouerunt te, Domine. Tu uero, Deus noster, in te confidentibus omnibus suauis et uerus, patiens et misericors es, et misericorditer  disponis omnia. Etenim si peccauerimus tui sumus, scientes magnitudinem tuam. Et si non peccauerimus, scimus quoniam apud te sumus computati. Nosse autem te, Domine, consummata iustitia est; et scire iustitiam tuam, radix est immortalitatis. Negantes autem te impii, fortitudine brachii tui conterentur. Non enim timens aliquem, ueniam dabis peccatis ipsius. Nam quis dicet tibi: Quid fecisti sic? Aut quis stabit contra iudicium tuum? Aut quis in conspectum tuum ueniet iudex iniquorum hominum? Aut quis imputabit tibi, si perierint, quos tu fecisti? Non enim est alius Deus quam tu, cui est cura de omnibus, et omnia iusto disponis iudicio. Et neque rex neque tyrannus in conspectu tuo inquirent de his quos perdidisti. Tu autem. Domine  Deus uirtutum, cum tranquillitate iudicas, et cum magna reuerentia disponis nos. Insensatis autem iudicium in derisum dedisti: et qui ludibriis non sunt correpti, dignum iudicium sunt experti. Respicio, Domine, nationes hominum, et uideo quianullus sperauit in te, et confusus est, et permansit in mandatis tuis et derelictus est. Et quis inuocauit, et despexisti eum? Quoniam pius et misericors es, et remittis peccata in tempore tribulationis omnibus exquirentibus te in ueritate. ue duplici corde et labiis scelestis et manibus malefacientibus. ue hypocrite in conspectu hominum. ue dissolutis corde, qui non credunt tibi. Ideo non protegentur a te. Qui uero credunt in te, non erunt incredibiles; sed patientiam habebunt usque ad conspectionem tuam,  dicentes: Si patientiam non habuerimus, incidemus in manus tuas. Horrendum est, Domine, incidere in manibus tuis. Cor quoque quod est durum, male habebit in nouissimo; et qui amat periculum, peribit in illo. Scio, Domine, quia non abscondar in populo magno, nec latebo in immensa creatura: quia tu celorum contines thronum, et abyssos intueris, et respicis interiora filiorum hominum. Parce mihi, Domine, quia loquor ad te, cum sim puluis et cinis et diuersorum peccatorum plenus putredine; sed scio quia secundum magnitudinem tuam, sic misericordia tua apud te est. Domine pater et Deus uite mee, ne derelinquas me in cogitatu maligno, et delicta mea non appareant in conspectu tuo, nec gaudeat de me inimicus meus. Extollentiam oculorum  meorum ne dederis mihi et omne desiderium prauum auerte a me. Auerte a me uentris et concubitus concupiscentiam, et anime irreuerenti et infrunite ne tradas me, sed uictui meo tribue necessaria.«

Hec est Salomonis oratio; quam a libris eius sparsim colligendo in hunc librum ad erudiendum regem inclusimus, et ut sciret que a Deo petere deberet.



CAPUT uII. Item de officio legitimi regis.

Sed his interim sepositis, rursus eum monemus ut mores subditorum exhortando, terrendo, blandiendo, corrigendo, et boni operis exempla monstrando,  diatim emendare procuret. Studeat quoque sapientes homines honorare et omnes pariter Ecclesie seruitores. Monita etiam sanctorum uirorum ac si Dei oracula suscipiat, et episcopis sanctis rationabiliter acquiescat. Nam sic Christi seruis et sapientibus uiris quasi quibusdam basibus firmissimis regni sustentatur et corroboratur sublimitas. Multo enim utilius Pharaonem sanctus iuuit Ioseph consilii patientia, quam si ei contulisset grandem pecuniam. Nam pecunia facile consumitur, consilia uero uirorum sapientium nequeunt exhauriri. Unde apparet quia melior est sapientia negotiatione argenti et auri, primi et purissimi fructus eius. Sit proinde largus atque munificus, affabilis et tranquillus. Habeat etiam animum iucundum, linguam eruditam,  sensum expeditum, uerbum uerax, fidem puram, deuictionem precipuam, risumque modestum. Sit ei motus impiger, et habitus et incessus honestus, et uictus abundans, non tamen talis qui superfluus sit. Inuidiam autem, luxuriem, et uinolentiam tanquam sordes pessimas abiiciat ab animo suo, et pessimam cupiditatem, quia »radix omnium malorum est cupiditas .« Sint ministri illius modesti, et consiliatores sensati, et prepositi fideles atque prudentes. Fideles quoque suos honoret et diligat, et sibi seruientes sublimet et protegat. Porro regibus transgressoribus modi curationum tales sunt adhibendi ut et maiestas regia in eis honoretur, et reatus puniatur censura iustitie. Sub religionis enim disciplina regia potestas posita est.  Nam, quamuis sit rex potestatis culmine preditus, nodo tamen Christiane fidei tenetur astrictus. Corrigendus tamen est, non cum tumore superbie, sed caritatis affectu sapienterque. De iracundo quippe uel insipiente doctore Salomon dicit: »In ore stulti uirga superbie .« Stulti proinde et superbi doctores discipline rigorem in rabiem furoris et ad immanitatem conuertunt crudelitatis. uerumtamen reges legitimi propter reprobos spernendi non sunt: quia celestis curie sacer principatus ideo non est a Deo reprobatus uel spretus quod diabolus eorum princeps contra eum superbiens tyrannidem arripuit et sibi subiecta agmina secum nefanda suasione peccare pellexit; sed ipse Dominus iehsu Christus postmodum ad eumdem diabolum comprimendum,  qui dignitatem nominis ipsius et sedem sibi presumpserat, de celo descendit. Post Deum enim Patrem diabolus dici uoluit Deus, et ad dexteram Dei patris sedere temere concupiuit, cum hoc illi non contingeret, sed esset Filii Dei, qui post Patrem Deum, secundum quod iam dictum est, secundus est, non natura, sed ordine. uenit ergo Dominus iehsu Christus in mundum, sicut decebat, et manifestauit se, non omnibus hominibus, sed tantum suis sequacibus, ut, reprobata persona diaboli, hunc esse cognoscerent cuius principatum et potestatem ipse Satanas sibi temeritate propria presumpsisset. Diabolus autem et principes mundi huius Christi diuinitatem in carne latentem penitus cognoscere nequiuerunt:  quia, sicut Apostolus testatur, »Si cognouissent, nunquam Dominum glorie crucifixissent .« Unde contigit ut qui arte, non uiolentia, primum hominem per consensum peccati sibi subegerat, Dei circumuentus arte illum amitteret, dum illi mortem per suos satellites intulit quem immunem ab omni peccato necare presumpsit. Itaque tali commercio Christus et angelorum numerum restaurauit, et humanum genus suo sanguine a iugo diaboli liberauit. Contigit denique ut diabolus, qui per unum hominem peccantem totum genus humanum sibi subposuerat, per unum non peccantem hominem amitteret quod habebat. Sed hec de diabolo et de eius tyrannide dixisse sufficiat. Hoc tamen exemplo lucide patet quia principatus quem  aut seditio extorquet, aut ambitus occupat, solet esse perniciosus. Difficile quippe bono exitu terminantur que malo sunt inchoata principio. Propterea huiusmodi principes, non reges, sed tyranni merito uocitantur; et episcopi qui eos ordinare presumunt, aut peruerse ordinationi eorum prebent consensum, anathematis iaculo sunt puniendi. Sed et regem hereticum auctoritate diuina pro defensione fidei catholice condemnare et anathematis sententia prefocare sancta consueuit Ecclesia, ne illius contubernio sanctorum catholicorum collegium maculetur. Nonne ab eo apostolus Paulus nos separat et diuidit dicens: »Hereticum hominem post primam et secundam correptionem deuita, sciens quia subuersus est qui huiusmodi est, et delinquit  proprio iudicio condemnatus .« Salomon etiam gentilem hominem heretico meliorem esse pronuntiat, ubi ait: »Melior est canis uiuus leone mortuo .« canem uiuum appellans gentilem, et leonem mortuum hereticum. Sed plerique principum terrenorum in sanctis et iustis hominibus ueritatem persequuntur, quoniam nolunt ab eis sua facta damnari. uerumtamen qui ueritatem odit, Deum profecto non amare cognoscitur, qui ueritas est. Quod prouidens Dominus, episcopum qui non sua temeritate, sed zelo Dei, terrenis principibus uidetur esse contrarius, exhortans ad mundi odia perferenda, de se ipso exemplum proponit et dicit: »Non est seruus maior domino suo. Si me persecuti sunt, et uos persequentur. Si sermonem  meum seruauerunt, et uestrum seruabunt .« Et item: »Si mundus uos odit, scitote quia me priorem uobis odio habuit .« In hoc loco mundum illos appellans a quibus huius mundi scelera diliguntur. Porro ille »qui ex Deo est, uerba Dei audit .« Unde rex admonitionibus episcopalibus debet aurem suam libenter accommodare et sacerdoti salubria suggerenti fideliter obaudire, quoniam de his uidetur Dominus suo ore dixisse: »Qui uos audit, me audit. Et qui uos spernit, me spernit .« At si rex aurem suam a sana et salubri doctrina ceperit auertere proprio fastu uel tumiditate, non episcopo sed Deo contumax et rebellis uidetur existere, cuius iram  incurrere nimis periculosum est ac formidabile. Scriptum est enim: »Deus superbis resistit, humilibus autem dat gratiam .« Mortem autem aut scandalum illis inferre nullatenus rex presumere debet. Nam pro hoc facinore comperimus multos reges et imperatores miserabiliter et inopinabiliter ex hac uita migrasse. De his nempe, id est de presulibus et sanctis hominibus, Dominus dicit: »Qui uos tangit, quasi qui tangit pupillam oculi mei .« At si contigerit ut hec uiro catholico conditio proponatur ut aut heretico faueat aut pro defensione fidei catholice subeat mortem, eligat magis mori quam uiuere uiolata sancte fidei sinceritate, reuoluens illud in corde suo quod scriptum est in Euangelii libro: »Quid prodest homini  si uniuersum mundum lucretur, anime uero sue detrimentum patiatur. Aut quam dabit homo commutationem pro anima sua? « Et illud item quod Dominus suis repromittit fidelibus dicens: »Qui me confessus fuerit coram hominibus, confitebor et ego eum coram Patre meo qui in celis est .«



CAPUT uIII De reprobis regibus atque principibus.

Porro ipsi reges et principes atque tyranni, dum Deo subesse et eius precepta custodire renuunt, dominationis sue uim et potestatem plerumque solent amittere, sicut primus homo dominationis sue uigorem et dignitatis prerogatiuam post suam transgressionem cognoscitur amisisse. Postquam nempe  diuino noluit esse subiectus imperio, ipsa etiam corporis sui membra sibi rebellare et ignitos aculeos carnalis concupiscentie statim contra suam uoluntatem in sua carne seuire persensit. Pisces quoque maris et uolucres celi et bestie agri, que illi ante commissum facinus quasi priuata animalia subiacebant, iugum dominationis eius a se ceperunt abigere, et iam ei amplius solito seruire nolebant. Que tamen omnia ui rationis sue cepit demum paulatim sibi subigere et ad suos usus exquisitis artibus retorquere. Itaque pari modo regi Deo contrario populus sibi subiectus multoties incipit aduersus eum insurgere et uariis ac multiplicibus insidiis illum appetere et multis aduersitatibus fatigare. Ad quam rem pertinere uidetur quod Deus  regem Babylonium non bestiis ferocibus, sed muscis et serpentibus punire decreuit. Ut intelligat humana superbia quod per humiles et infimos homines soleat sepe tumidos et superbos quosque comprimere et a sublimitate deponere. Solent etiam homines huiusmodi ignominiosa morte uitam terminare aut in turpi paupertate deficere, sicut Herodes et Pilatus; quorum Herodes uermibus scaturiens miserabiliter exspirauit, et Pilatus exsilio condemnatus, pauper et inops defunctus est. Illi quoque qui recta peruertunt iudicia amore, odio, metu, misericordia, incuria, temeritate, aut gratia questus, circa finem uite horribilibus infirmitatibus molestari solent, uel uilitate uel inopia rerum, aut  membrorum languore suorum.



CAPUT IX. De dignitate sacerdotum.

uerum quia iam satis de his, sicut reor, secundum ingenii mei facultatem uisus sum perorasse, restat nunc ut de his que ad episcopum pertinent pauca subiiciam. Igitur episcopo a Deo et Domino Iesu Christo priuilegium est concessum aperire et claudere celum hominibus. Huic etiam reges et omnes terrene potestates pro Christi amore capita subdunt: quia licet rex uel imperator culmine regni sit preditus, nodo tamen fidei tenetur astrictus. Hic quoque propter condimentum doctrine, quo mentes fidelium debet condire, sal terre uocatur, et rex propter ducatum quem prebere populo debet, et angelus,  quia bona nuntiat, et pastor, quia diuini uerbi dapibus homines explet. Quibus etiam moribus debeat pollere, et quibus uirtutibus effulgere, apostolus Paulus declarat in epistola sua dicens. »Oportet, inquit, episcopum irreprehensibilem esse, sobrium, pudicum, hospitalem, prudentem, non neophytum, non uinolentum, non percussorem, non litigiosum, sed modestum. Oportet etiam illum habere bonum testimonium ab his qui foris sunt .« Nam, sicut alio continetur in loco, ipse debet exemplum bonorum operum, non solum sibi subiecto populo, sed etiam discolis hominibus, id est gentilibus, uite melioris ostendere, ut fiat in eo quod in Euangelio Dominus suis apostolis precipiens dixit: »Sic luceat lux uestra coram hominibus  ut uideant opera uestra bona et glorificent patrem uestrum qui in celis est .« Hic quoque debet diuitibus precipere non sublime sapere nec sperare in incerto diuitiarum, sed in Deo uiuo et uero, qui prestat omnibus omnia ad fruendum, bene agere, diuites fieri in operibus bonis, facile tribuere, thesaurizare sibi fundamentum bonum in futurum, ut possint apprehendere uitam eternam . Ceterum contra regem catholicum armis dimicare nullatenus debet, licet ministerii dignitate multum illi premineat, tantum scilicet quantum officia diuina sua sanctitate noscuntur negotiis secularibus eminere. Nam et regalem dignitatem habere sancte Scripture testimonio uidetur episcopus.  Ait enim Dominus iehsu Christus suis apostolis eorumque sequacibus: »Ego dispono uobis sicut disposuit mihi Pater meus regnum .« Et Apostolus: »uos estis genus electum, regale sacerdotium .« Unde, si contigerit ut episcopus reprehensibilis inueniatur , non in curia seculari, sed in synodo generali, res huiusmodi terminetur. Ipse proinde episcopus inter regem et oues sibi creditas officium optimi pastoris debet peragere et pro grege sibi commisso discrimini se pronus obiicere. Ipse, inquam, toto nisu regis ac principis iram a populo debet auertere et pro regis et populi salute pariter piis precibus ante Deum nocte dieque persistere. uices enim Christi Filii Dei summi in terra uidetur  obtinere, qui se pro nobis peccatoribus obtulit immolandum. Unde inter nos et Deum mediator debet existere. Ipse est sanctus sanctorum, clericorum scilicet ac presbyterorum, quibus omnibus eminet ac precellit. Hic est Ecclesie sponsus, hic Christi uicarius, ut compatiatur infirmitatibus nostris; de quo Paulus apostolus dicit: »Omnis pontifex ex omnibus assumptus, pro hominibus constituitur in his que sunt ad Deum, ut offerat dona et sacrificia pro peccatis eorum .« Honorandi igitur sunt omnes episcopi, sicut regni celestis clauicularii et iudices culparum humanarum. Ad eorum enim ius pertinet uiros seculares pro illis criminibus que in locis Deo consecratis committunt iudiciali seueritate distringere et pro aliis criminibus iusta consideratione  penitentias dare. Ipsi quoque debent omnes presbyteros et clericos sententia iudiciali distringere, ut et terrenis et spiritalibus iudicibus sue auctoritatis priuilegium conseruetur. Ipsi denique sunt qui bonum quod per gratiam sancti Spiritus intelligendo didicerunt, subiectorum mentibus profuturum, secundum apostoli Pauli preceptum , arguendo, obsecrando, et increpando inserere nituntur, corda fidelium diuinis dogmatibus quasi imbribus irrigantes celestibus, ut proferre immarcescibilem bonorum operum possint fructum.



CAPUT X. De his quos episcopus excommunicat.

Quapropter summopere caueat rex ne his quos ipsi ab Ecclesia pro suis criminibus anathematis  sententia pepulerunt aliquo pacto communicet. Nam teste Scriptura , facientes et consentientes par pena constringit. Consentit autem criminoso et reatum eius sustentat qui postquam ab Ecclesia, crimine suo exigente, proiectus est, illi communicat. uerum plerique ideo diuinum munus formidare iudicium uidentur quod eorum contemptum non statim pena prosequitur. Unde quid regi cuidam olim ex hac re contigerit, breuiter intimare curabo. Legitur enim in historia gentis Anglorum quod quidam episcopus duos fratres palatinos uiros pro repudio uxorum excommunicauerit. Contigit autem ut rex ipsius gentis iuxta domum ipsorum transiret. Qui multis blandimentis delinitus ut apud eos ad prandendum diuerteret, tandem consensit. Expleto  autem conuiuio, cum iam rediret, obuiauit episcopum qui fratres illos excommunicauerat. Quem cum uidisset, intremuit, et exsiliens de equo, in media, ut erat, uia prostrauit se coram ipso. Episcopus uero ferula quam manu ferebat tetigit eum dicens: »O rex, non est meum ignoscere tibi, quia Deum contempsisti, quando te excommunicatis scienter sociasti. Idcirco data est sententia in te, et hoc anno in ipsa domo morieris in qua excommunicatis te sociasti.« Quod et factum est; et euoluto anno rex ibidem mortuus est. Ecce rex non potuit hunc reatum nisi morte piare, nec episcopus illi prostrato ualuit ignoscere. Ex qua re colligitur quia nec episcopus, cuius excommunicatio contemnitur, sine  graui penitentia facinus huiusmodi ignoscere potest. Ergo, sicut precipit beatus papa Gregorius, sub magno moderamine pastores Ecclesie soluere studeant aut ligare. Sed utrum iuste an iniuste obliget pastor, pastoris tamen sententia gregi timenda, ne is qui subest, et cum iniuste forsitan ligatur, ipsam obligationis sue sententiam ex alia culpa mereatur.



CAPUT XI. De prauis presulibus.

uerum reperiuntur quidam in numero sacerdotum qui per pecuniam sacerdotes appellari contendunt; et cum non sint ulla scientia prediti aut aliqua religione suffulti, legis diuine uolunt uideri magistri. Sed hi nimirum merito contemnuntur, et non episcopi,  sed Simoniaci a Simone Mago uocitari merentur. Non enim eis est pars in sermone sacerdotii, sed a gratia Spiritus sancti extorres habentur; que et gratis datur, et gratis accipitur. Nam, teste Euangelio, »qui non intrat per ostium in ouile ouium, ille fur est et latro.« Qui autem »intrat per ostium, pastor est ouium, et huic ostiarius aperit, et oues uocem eius audiunt .« Et post pauca: »Alienum autem non sequuntur, quia non audiunt uocem alienorum .« Quidam etiam episcoporum se contra morem ecclesiasticum extollere cupientes, in soluendis et ligandis subditis sue uoluntatis motus, non causarum merita, exercent. Unde populus iam legis onus, per deuia currens, plus solito spernit, iaculumque anathematis ingens,  dumque furit, nullas rationis sentit habenas. Nam religioni Christiane opprobrium nascitur, et sacerdotalis dignitas inde ualde contemnitur, quod sacerdotalis infula ambitione potius quam meritorum existimatione defertur et imperitis quibusque confertur. Nam quidam illorum illos qui iuramento dominis suis constricti tenentur a sacramento fidelitatis absoluunt. Quod quam sit absurdum, Dominus indicat ubi dicit: »Non periurabis in nomine meo, nec pollues nomen Domini Dei tui .« Et ad Sedechiam regem Iude, qui iuramentum quod Babylonio regi prebuerat uiolauerat, ore prophetico dicit: »uiuo ego, quoniam iuramentum quod spreuit, et fedus quod preuaricatus est, ponam in capite eius .«



CAPUT XII. De illo qui contra Christianum frangit sacramentum.


Intelligat ergo quilibet Christianus, qui contra dominum suum aut alterum Christianum frangit sacramentum, quid mereatur, cum propter hoc scelus Sedechias uir Iudeus auulsis oculis a gentili rege in Babyloniam captiuus ductus esse cognoscatur . Non enim illi considerandum est cui iurat, sed per quem iurat. Alioquin et illum despicit per quem iurat; et hostis fidelior inuenitur, qui sacramento decipitur. Multum enim desipit qui illum decipit cui iuramento diuini nominis fuerat federatus. Ceterum sacramentum incaute prolatum  non est conseruandum, ueluti si quispiam adultere perpetuam cum ea permanendi fidem polliceatur. Tolerabilius enim est non implere sacramentum quam permanere in stupri flagitium. uerumtamen de fatuis doctoribus in Euangelio Dominus dicit: »Cecus si ceco ducatum prebeat, ambo in foueam cadunt .« Superbi etiam et iracundi doctores nonnunquam discipline rigorem in rabiem furoris et ad immanitatem conuertunt crudelitatis. Sed, sicut item dicit beatus papa Gregorius, iudicare digne de subditis nequeunt qui in subiectorum causis sua uel odia uel gratiam sequuntur. De qua re Propheta etiam dicere uidetur: »Mortificabant animas que non moriuntur, et uiuificabant animas que non uiuunt .« Non morientem  quippe mortificat qui iustum damnat, et non uicturum uiuificare nititur qui reum de supplicio absoluere conatur. Cause ergo pensande sunt, et tunc ligandi atque soluendi potestas est exercenda. Considerandum est denique atque cauendum episcopo ne ipsius uitio doctrina diuina uilescat. Nam qui sicut decet non uiuit, ipsam quam predicat ueritatem contemptibilem reddit. Cauendum etiam est illi qui pontificatus officium assecutus est ut se talem exhibeat, ne forte aliis predicans, ipse reprobus inueniatur. Subditis quoque considerandum est quia licet talis iudicandi locum teneat, cuius uita loco minime concordat, locum tamen apostolorum in ligandi et soluendi officio retinet. Quapropter excommunicatio et predicatio illius non ex eius persona  debet contemni, sed ex auctoritate summi Iudicis obseruari. Nam pastor animarum nostrarum Christus esse cognoscitur, qui in presulibus auditur atque contemnitur. De quibus Dominus in Euangelio dicit: »Super cathedram Moysi sederunt scribe et pharisei. Que dicunt uobis, facite: que autem faciunt, facere nolite .« Et non solum episcopi, sed et omnes presbyteri et clerici ab uniuersis Dei fidelibus sunt honorandi sicut Dei domestici, cui seruire nocte dieque uidentur. Porro presules atque presbyteri bases et columne uidentur esse sancte Ecclesie, et clerici et monachi eius uidentur esse ministri. Horum enim manibus ministrorum sacro baptismate quisque fidelis abluitur, et horum iterum manibus sacratissimum mysterium  corporis et sanguinis Christi conficitur; per que mysteria Deo regeneramur atque coniungimur. Omnis, inquam, qui de Christi corpore est, ei merito subdi debet et eorum salutaribus monitis obedire et paternam eis reuerentiam exhibere. Ipsi, inquam, sunt qui nostrorum munera precum offerre et Deo pro nobis incessanter supplicare noscuntur. Ipsis, inquam, pro nostris criminibus Deum exorantibus fit nobis ipse Deus propitius, et auertit iram suam a nobis. Ipsi pro uiuis ac defunctis ante Deum semper indefessis precibus instant, et ipsi nobis frugum ubertatem obtinent, et ipsi tempestates et queque discrimina a Christi grege repellunt. Ipsis etiam mater nostra, sancta uidelicet Ecclesia, quasi nobilibus  satellitibus decoratur, illustratur, atque seruatur. Et si reprehensibiles quidam illorum fore reperiuntur, ideo ceteri contemnendi non sunt, quia et in angelis prauitas reperta est. Consideranda quippe est hominibus illa beati Iob sententia dicentis : »Quis potest mundum statuere de immundo conceptum semine, nisi tu qui solus es?« subaudis, mundus. Unusquisque proinde, siue laicus, siue clericus, Dei munere est quod est, si tamen aliquid est. Unde dicitur in Euangelio: »Nolite iudicare, et non iudicabimini; et nolite condemnare, et non condemnabimini .« uerum, quamuis de filiis Dei scriptum sit: »Quotquot spiritu Dei aguntur, hi filii sunt Dei ,« tamen omnes mortales quandiu in hac corruptibili carne tenentur,  peccant. Sed ne facinora ad immensum cumulum peccatorum prorumpant, aliqua pena in hoc seculo plecti debent. Unde pro illis qui sceleratissime uiuere decreuerunt, nec uolunt uitam suam moresque corrigere, id est propter fornicatores et adulteros, siue propter fures atque sacrilegos et alios flagitiosos comprimendos et corrigendos, regem Deus hominibus preesse uoluit, ne eterni pena supplicii eis reseruetur in posterum. Nam illa crimina que in hoc seculo puniuntur, profecto in futuro seculo non nocebunt. Fit igitur in his quod ab Apostolo dictum est: »Si nosmetipsos diiudicaremus, non utique iudicaremur. Cum iudicamur autem, a Domino corripimur, ut non cum hoc mundo damnemur .« Multa enim bona inuitis  prestantur quando eorum consulitur utilitati, non uoluntati, qua sibi inueniuntur esse inimici. Scriptum quippe est quia »qui diligit iniquitatem, odit animam suam .« Igitur amici malignantium hominum sunt illi qui eorum iniquitates corripiunt, et pro commissis criminibus eorum corpora aliqua pena emendatoria puniunt. Peccata enim que feriri gehenne ignibus possunt, discipline sunt uerbere corrigenda; ut qui Dei mandata contemnunt, temporali supplicio terreantur. Quod Psalmista dicere uidetur cum ait: »In chamo et freno maxillas eorum constringe, qui non approximant ad te .« uerum, sicut sub igne aurum rutilat et palea fumat, et quemadmodum sub eadem tritura frumenta purgantur et palee conteruntur, ita  communis pena bonos purificat, malos exterminat. Nam boni quique igne tribulationum excoquuntur, et mali murmurant et puniuntur. In quibusdam autem grauis inest stultitia; et sic eos iniquitas obligat ut a culpa nec pena compescat. Alii uero mala perpeti immerito uidentur. Sed hec diuinitas fieri sinit ut cruciatibus et flagellis erudiantur. »Flagellat« enim Deus »omnem filium quem recipit .« Sed licet non sint omnes filii qui flagellantur, tamen nullus est filius qui non flagelletur. Porro quidam sine uerbere relinquuntur. Unde ad eterna tormenta, mala agendo, liberius festinant. De quibus in beati Iob libro scriptum est: »uidi stultum firma radice .« Stultus, inquam,  firma radice stare conspicitur quando in hac uita continua prosperitate letatur. uerumtamen in futurum districtus iudex tanta aduersitate feriet quos reprobat quanta nunc seueritate corripit quos amat. Sed ne facinora ad immensum cumulum peccatorum prorumpant, aliqua pena, sicut premissum est, plecti debent. Nam inordinata pietas cum temporaliter parcit, et ad eterna supplicia pertrahit et uitia pullulare permittit. Discretionis tamen modus in omnibus est a iudicibus obseruandus; et ut sit ordinata pietas, ad scientiam est transeundum, ut sciat iudex quid iuste puniat et quid ex misericordia dimittat. Sic denique debet prudentia iudicum corda in bonum semper acuere ne aut ipsa prudentia rectitudinis modum excedat, aut simplicitas in ignorantie  fallacia corruat. Porro ipsi reges, imperatores, ac iudices, cum iuste rationis imperio sceleratos morte puniunt, aut equitate dictante bella gerunt, nequaquam contra preceptum legis facere putandi sunt quo dictum est: »Non occides .« Nam ideo criminosi lege perimuntur ne mortifero peccato perniciosa securitas detur. Et idcirco non iniuste bella geruntur ut pax acquiratur. Moyses namque, uir mitis atque sanctissimus, legis diuine mandato multos legitur homines occidisse et multas etiam gentes, Deo sibi ducatum prebente, armis uictricibus exstinxisse. Hoc etiam multi alii principes Noui ac ueteris Testamenti diuino feruore succensi fecisse leguntur. Timor enim Dei et timor supplicii retrahit hominem a peccato. uerum illa principum  uel prelatorum omnium cautela utilis est atque laudabilis in qua totum agit ratio, et furor nichil sibi uindicat. Pro penitentibus uero Deus episcopum in Ecclesia statuit, quamuis ipse cor contritum et humiliatum non despiciat. Debet enim episcopus quosdam eorum, id est penitentium, secundum modum culpe in actione penitentie a corpore Christi et sanguine separare, et quibusdam certum penitentie pondus imponere; qua peracta, reconcilientur, et fidelibus fratribus rursus aggregentur, et in gremium sancte recipiantur Ecclesie, a cuius societate aberrauerant peccando. Extra quam Ecclesiam non remittuntur peccata; nec quisquam, nisi per eam, uitam potest assequi sempiternam. Ipse denique pro  suo officio alios corrigit, et alios erudit, et alios censura iustitie dictante excommunicat. Ipse quoque quosdam nonnunquam obiurgare detrectat, quia uel aptius tempus exspectat, uel metuit ne increpati deteriores fiant. Non est enim omnibus hominibus una adhibenda doctrina; sed pro qualitate morum diuersa debet esse exhortatio doctorum. Nam quosdam increpatio dura, quosdam uero exhortatio corrigit blanda: Non omnia denique tempora congruunt doctrine; sed secundum Salomonis sententiam »tempus tacendi, et tempus loquendi .« Unde etiam sepefatus papa Gregorius in uicesimo Moralium libro dicit: »Sancti, inquit, uiri cum uident quosdam sua uerba despicere, intelligunt eos diuinitus deseri, et ideo gementes conticescunt.«  uerumtamen non dicimus ut conticescat episcopus odio malorum hominum territus, sed consilio caritatis; cui iubet Apostolus dicens: »Insta opportune, importune; obsecra, increpa, in omni patientia et doctrina .« Hec nos de duabus sufficiat dixisse potestatibus quibus in presenti uita sancta regitur et gubernatur Ecclesia, quibus etiam post Deum sic illustrari cognoscitur sicut duobus magnis luminaribus, sole uidelicet et luna, tota mundi fabrica, aut sicut duobus oculis totum humanum corpus decoratur et illuminatur. Quas nimirum potestates sanctas fore nemo debet ambigere. Ipsas enim Deus et Dominus in sua persona sacrauit, uniuit et sanctificauit. Quibus etiam liber Sapientie precipit dicens: »Diligite iustitiam, qui iudicatis  terram. Sentite de Domino in bonitate, et in simplicitate cordis querite illum; quoniam inuenitur ab his qui non tentant illum, apparet autem eis qui fidem habent in illum .« His, inquam, potestatibus ac principatibus terrenum regnum est distinctum atque dispositum. Unde illi qui hanc positionem ab omnipotente Deo congruo ordine distinctam atque dispositam conantur peruertere, de illorum numero uidentur existere qui ignorantes Dei iustitiam et suam uolentes constituere, iustitie eius non sunt subiecti. Nonne ipse Deus omnia in numero et mensura et pondere fecit? Nonne elementa huius mundi, quamuis unum ab altero ualde diuersum sit, sibi inuicem concorda noscuntur? Nonne Dominus in Euangelio dicit: »Omne regnum in se ipsum diuisum  desolabitur, et domus super domum cadet? « Denique quidam sapiens dicit: »Concordia res minime crescunt, et discordia res maxime dilabuntur.« uerum nunc opere pretium est illud audire uel considerare quod olim Gregorius papa sanctissimus Sabino Constantinopolitano diacono scripsit. Ait enim: »Unum est quod breuiter suggeras serenissimo domino nostro imperatori, quia ego seruus eius, si in eius mortem uel in Langobardorum consiliis me uoluissem inserere, hodie Langobardorum gens nec regem nec duces nec comites haberet, sed in summa confusione essent omnia. Sed quia Deum timeo, in mortem cuiuslibet hominis me miscere formido.« Proinde ego non astruo ut liceat  cuiquam regi uel imperatori quidquam contra Dei precepta aut sanctorum canonum constituta facere uel instituere. Sed dico quod, sicut bonus Christianus regum legibus contra Deum constitutis obedire non debet, sic et qui rationabiliter constitutis non obedit, male facit. Nam, sicut beatus testatur Augustinus: »Pax omnium rerum est tranquillitas ordinis. Ordo uero est parium et disparium rerum sua cuique rei dispositio.« Sed, quia iam noster sermo forsitan nimis in longum protrahitur, restat ut amodo terminetur, ne prolixitate sua generet legenti fastidium. Claudendus, inquam, est liber iste, quem ego Dei opitulante clementia, non tumore superbie, sed fraterno compunctus affectu composui, desiderans ut non tantum he due, de quibus  hactenus tractauimus, potestates, sed etiam omnes Christi cultores concordes et sibimet inuicem sint coherentes. Quod etiam precipit sanctus et sapiens Apostolus dicens: »Pacem, inquit, sectamini cum omnibus et sanctimoniam, sine qua nemo uidebit Deum .« Hoc quoque mandatum pium ac saluberrimum Christus Dominus suis tradidit discipulis dicens: »Mandatum nouum do uobis, ut diligatis inuicem .« Et passioni iam proximus iterum dixit eis: »Pacem relinquo uobis, pacem meam do uobis .« Porro ego presentem libellum exemplis sancte Scripture diligenter corroborare curaui, ne forte inueniatur uacuus et inutilis labor meus. Opto proinde ut omnes qui  eum pio et benigno animo suscepturi sunt, ualeant  semper in Christo Iesu Domino nostro. Amen.


Explicit liber primus.



LIBER SECUNDUS.


 Finito precedenti libello, tacere deliberaueram, id est, a presenti negotio quiescere, et alias animum applicare, cum ecce uenit mihi in mentem illud quod scriptum est, quia »in ore duorum uel trium testium stabit omne uerbum .« Et mox recaluit animus meus, et opportunum esse iudicaui ut de hac eademque re, de qua  iam unum librum edideram, facerem et secundum, quatenus duobus libris res una ualidius firmetur et corroboretur. Porro libro superiori omnem potestatem a Deo esse dispositam satis, sicut reor, ostendimus. Nunc autem legentibus euidenter notificare decreuimus quod ipse. Deus duas specialiter potestates in Ecclesia sua sancta collocauit atque constituit, regiam uidelicet et sacerdotalem, non absque magno ac saluberrimo sacramento. Quas duas potestates ipsa Dei sapientia, carnem, in qua uideri posset, assumens, in unitate sue persone suscepit, et eas in ea ideo quadam germanitate sibi mutuo sociauit atque coniunxit ut et unum sit in eis uinculum caritatis semper, quod nunquam disiungatur, et ut ambe sibi inuicem fideliter adherentes mutuo socientur  et compaginentur. uicaria enim sui ope uel opitulatione semper indigent; et nisi sibi inuicem conueniant, fluctuat omne corpus Ecclesie, et per incerta populus euagatur. Proinde quia in duobus preceptis totam legem et prophetas pendere ipse Dominus dixit in Euangelio , et quia caritas gemina esse dignoscitur , duas conuenienter potestates Deus et Dominus omnium in Ecclesia statuit, quibus dispensationem omnium que intra ipsam geruntur committere procurauit. His, inquam, duabus potestatibus quasi alis duabus fulcitur et sustentatur; et his predita, libero uolatu penetrat celum. Harum etiam industria potestatum olim tam in Iudea quam inter gentiles meruit  exaltari et nobiliter sublimari, et harum potestatum pia cura ac uigilanti solertia extendit palmites suos a mari usque ad mare. Quod quomodo contigerit, id est qualiter per has duas potestates, Dei gratia comitante, creuerit et adoleuerit, pro modulo nostre scientie nostris nunc auditoribus referemus. Summatim tamen quedam perstringam, quia cuncta ad hec pertinentia generatim complecti non ualeo. A regibus tamen et prophetis Iudaice gentis exordium sumam. Moyses igitur dux pariter et propheta Isrelitice gentis, ut modo melius Dauidico utamur eloquio , percussit Aegyptum cum primogenitis eorum, et eduxit Isrel de medio eius in manu potenti et brachio excelso et diuisit mare  Rubrum in diuisiones, et eduxit Isrel per medium eius, et excussit Pharaonem et uirtutem eius in mari Rubro, et transduxit populum suum per desertum, et percussit gentes multas, et occidit reges fortes, Seon regem Amorrheorum, et Og regem Basan, et dedit terram eorum hereditatem populo suo, illum significans regem ac Pastorem mitissimum qui transfert  in se credentes per spem et fidem de mortalitate ad immortalitatem. Unde, sicut in libro superiori iam diximus, sacrosancto mysterio in eremo Dei tabernaculum edificauit, et Aaron consecrauit, ac populo diuine legis precepta proposuit. Aaron uero in uirga, quam ei ipse tradiderat, operabatur signa et prodigia coram Pharaone et optimatibus eius. Post Moysen uero surrexit iehsu filius Naue; cuius imperio impeditus est sol ab itinere suo, donec expugnaret hostes populi Dei. Hic quoque fuit uir magnus et fortis, secundum nomen suum inter reges atque prophetas gerens figuram Saluatoris nostri, qui est Rex pariter et Sacerdos; qui et in figura et mysterio Iordanis alueum transiens, diuisit populo terram repromissionis in funiculo distributionis. Post  hunc autem Samuel propheta renouauit regnum, ungens Saulem in regem; qui et hostes populi Dei superauit, et fines regni sui fideliter ampliauit. uerumtamen postea fortune sue prosperitatibus euectus, superbiens, Deo displicuit. Unde pro eo modo dictus propheta frequenter Dominum orauit; sed tamen exauditus non est. Iam enim iusto iudicio Dei condemnatus erat. Post Saulem autem regnauit Dauid, qui interpretatur »rex fortis,« qui uicit Goliam hostem immanissimum, significans Regem illum fortissimum qui deuicit diabolum totius humani generis inimicum. Porro Dauid in toto corde suo dilexit eum qui exaltauit illum, et primus intulit arcam Dei in Ierusalem cum laudibus et gloria magna;  ediditque uolumen egregium quod appellatur Psalterium. Quapropter transtulit Deus peccatum illius, et confirmauit regnum eius in multas generationes. Cum enim in occulto, non in aperto, Urie militis sui uxorem adulterii contagio maculasset, et postmodum ipsum Uriam, ut facinus admissum tegi posset, hostium manibus mala fraude necari fecisset, Nathan illum propheta de suo facinore inuectione publica redarguens increpauit, et confessione correptum consequenter absoluit. Post Dauid autem regnauit Salomon filius eius. Hic condidit templum Domino Deo suo ex lignis imputribilibus et pretiosis lapidibus, in quo sancta figurabatur Ecclesia; et constituit in eo sacerdotum officia in ministeriis suis, et Leuitas in ordine suo, ut ministrarent Domino  iuxta ritum uniuscuiusque diei, sicut preceperat ei Dauid pater eius. Sed et hic repletus sapientia composuit syrasirim, in quo per epithalamium carmen canit mystice coniunctionem Christi et Ecclesie. In prouerbiis quoque et in interpretationibus factus est admirabilis, et diuulgatum est nomen eius longe lateque. Sed cum polleret magnis opibus et gloria magna nimis, intumescens corde, effrenatus est in libidinem, et exarsit in concupiscentia feminarum alienigenarum, et insuper adorauit deos earum. Quamobrem indignatus est Dominus, et concitauit aduersus eum Ieroboam filium Nabat seruum ipsius. Scidit quoque regnum de manu filii eius. Nam in Ierusalem regnauit Roboam filius Nabat. Sed ne in singulis immorer, dum regnaret postmodum  in Ierusalem rex Ezechias, et fecisset quod erat placitum coram Domino Deo, iuxta omnia que fecerat Dauid pater eius, surrexit contra eum Sennacherib rex Assyriorum multo uallatus exercitu. Tunc surgens rex Ezechias et Isaias propheta orauerunt ad Dominum; quos Dominus exaudiuit. Et in castris Sennacherib angelus descendit, qui de eius exercitu centum octoginta quinque millia interfecit. Igitur reges gloriosi a Deo inspirati pro uiribus suis sanctam extulerunt Ecclesiam; et eorum pia cura ac uigilanti solertia adoleuit primum in Iudea, et demum in gentibus suos palmites dilatauit. Nihilominus etiam sancti prophete illam suarum uirtutum decore pariter ornauerunt, et auro sue sapientie nobilitauerunt. Constat ergo reges atque  prophetas sanctissimos uicaria sui ope semper indiguisse. Ecclesiam autem Synagogam appello; quoniam illa que in ea fiebant, presentis Ecclesie figuram gerebant; et in illo sacrificio Christi figurabatur occisio, cuius sumus sanguine redempti atque reparati. Sed et per Sabbati otium figurabatur requies beatorum. Ipsa etiam Lex Nouum Testamentum in figura precessit. Unde superueniente euangelica luce, umbra consequenter abscessit. Nunc autem sanctorum prophetarum uicem in Ecclesia Christi retinent sacerdotes. Sic enim Dominus ad ipsam loquitur per Isaiam prophetam: »Ecce, inquit, constituam principes tuos sicut antea, et consiliarios tuos sicut ab initio .« Et Psalmista: »Pro patribus tuis nati sunt tibi filii: constitues eos  principes super omnem terram .« Igitur regiam et sacerdotalem dignitatem Deus in terris ordinauit siue disposuit non absque magno ac saluberrimo sacramento. Unde congruit et ualde conueniens est ut he due potestates sibi inuicem fraterna caritate semper adhereant, et ut se mutua sollicitudine tucantur. Nam nisi inuicem conueniant, fluctuat omne corpus Ecclesie, et per deuia populus agitatur. His enim duabus potestatibus quasi duabus columnis fortibus atque firmissimis fulcitur atque sustentatur. His etiam duabus potestatibus quasi alis duabus ab aduersitatibus mundi huius fetus eius ambiuntur ac proteguntur. Illi uero qui his alis ambiri refugiunt rebellare Deo noscuntur. Hec et de regibus  et prophetis Iudaice gentis dixisse sufficiat, ut paulatim et seriatim quod proposuimus explanemus.

Igitur postquam Deus ac Dominus noster iehsu Christus hominem quem fecerat morte sua a morte redemit eterna, et captiuitatem nostre carnis resuscitauit a mortuis et inuexit in celum, uetus euacuatum est testamentum, sicut euacuari solet puerilis etas fortiori etate superueniente. Unus enim Deus per sanctos prophetas et famulos suos secundum ordinatissimam distributionem temporum dedit minora precepta populo, quem timore adhuc alligari oportebat, et per filium suum maiora populo, quem caritate iam liberari conuenerat. Quorum preceptorum geruli Christi fuere discipuli qui cognominantur apostoli. Ipsi quippe et eorum sequaces  probati in fide, longanimes in spe, potentes in opere et sermone, patientes in tribulatione, et eruditi in omnibus que fecit ipse Dominus iehsu Christus, abierunt per orbem uniuersum uomere uerbi Dei mentes hominum proscindentes, et in eis nouorum preceptorum semina iacientes, et Ecclesie fundamenta locantes super lapidem angularem Christum Iesum, in quo ambo parietes e diuerso uenientes, de Iudeis uidelicet et gentibus, gemina caritate copularentur. Beatus uero Petrus descendit Antiochiam, et ibi fundauit Ecclesiam, in qua primum a nomine Christi cognominati sunt Christiani. Inde quoque Romam uenit; et ibi uerbum Domini predicans, per annos uiginti et quinque tenuit ipsius urbis papatum. Ad cuius pastoris solatium  diuinitus est missus Paulus Apostolus gentium, ut alter alteri solatio esset. Sed hos ambos apostolos Nero seuissimus imperator mortis damnauit sententia. Porro post Petrum apostolum Clemens, uir sapientissimus, ab ipso Petro consecratus, Romanam regendam suscepit Ecclesiam; qui et ipse non multo post maris gurgitibus immersus pro nomine Christi compleuit martyrium. Et cum adhuc fere per orbem uniuersum tyrannorum imperio simulacra colerentur, Marcellus urbis modo dicte papa sanctissimus in domo Lucine matrone, quam Deo dicauerat, ad animalia publica custodienda deputatus, uitam finiuit. Et que maior nominis Christiani iniuria quam summum pontificem,  id est sancte Romane presulem Ecclesie, iumentorum stabularium esse? Omitto, inquam, multa alia crudelia et exquisita tormenta quibus plures Domini sacerdotes tam Rome quam alias, ut de aliis christicolis taceamus, per annos ferme trecentos et decem ab incarnatione Domini per martyrii coronam ad eternam peruenere felicitatem. Quo in tempore quisque qui Christiano gregi preerat iure sacerdotii, ad martyrii tormenta primus rapiebatur, et supplicia grauiora patiebatur. Sed postquam populo sedenti in umbra mortis, id est in tenebris infidelitatis, lumen ostensum est ueritatis, Constantinus Romanorum clementissimus imperator edicto proprio constituit per totum Romanum imperium templa gentilium claudi, et edificauit in eadem urbe  plures ecclesias; inter quas construxit ecclesiam beati Ioannis Baptiste, et beatorum apostolorum Petri et Pauli, quas etiam magnis possessionibus ditauit, auroque et argento locupletauit, atque eorumdem apostolorum sacras reliquias auro purissimo ac gemmis pretiosissimis inclusit. Dedit etiam beato pape Siluestro et successoribus eius uigorem et honorificentiam imperialem, priuilegio suo decernens ut principatum obtineant tam super quatuor principales sedes, Antiochenam uidelicet, Alexandrinam, Constantinopolitanam, et Hierosolymitanam, quam etiam super uniuersas per totum orbem Ecclesias, et ut pontifex sancte Romane Ecclesie celsior existat cunctis sacerdotibus mundi huius. Congruum quoque duxit imperii et regni Romani potestatem  in orientali regione transferre, ut ibi lex sancta caput teneat principatus ubi apostolorum princeps Petrus crucis patibulum sustinens occubuit, et ibi gentes colla flectant ubi earum doctor Paulus extenso collo pro Christo martyrio est coronatus, et ibi Domini nostri famulentur officio ubi quondam terreni regis seruiebant imperio. Ad summum proinde tradidit Romano pontifici palatium suum Lateranense et coronam capitis sui et chlamydem purpuream et cetera omnia ornamenta imperialia et omnem gloriam sue potestatis et processionem imperialem et dignitatem imperialium equitum palatio presidentium. Decreuit etiam clericos sancte Romane Ecclesie seruientes habere potentiam et precellentiam, id est, consules atque patricios effici,  nec non et ceteris dignitatibus imperialibus decorari, ut sicut ornabatur imperialis militia, ita et ipse clerus ornetur, et sancta Romana decoretur Ecclesia, ut amplissimo honore apex pontificalis effulgeat. Quod priuilegium obtulit super corpora sanctorum apostolorum Petri et Pauli, eligens sibi ipsum principem apostolorum eiusque uicarios firmos apud Deum intercessores atque patronos. Et hoc quidem honore dignissimo Constantinus Romanorum clementissimus imperator sanctam Ecclesiam extulit ac honorauit. uerum episcopalis dignitas longe gloriosius a Deo meruit exaltari. Dedit enim eis, id est episcopis, Deus ac Dominus noster iehsu Christus potestatem aperire et claudere celum hominibus.  Quo eos pollere priuilegio intelligens memoratus imperator Constantinus, in Nicea synodo post omnes episcopos ultimus residens, nullam iudicii sententiam super eos dare uoluit; sed illos omnes deos uocans, non suo eos subesse debere iudicio, sed se ad eorum pendere iudicauit arbitrium. Nam eorumdem presulum officium est ab iniusto tramite reuocare regiam potestatem, et si ei non acquieuerit, etiam excommunicare. Quod in ueteri lege sancti prophete fecisse comperiuntur. Nathan quippe propheta, sicut iam premissum est, peccatum quod rex Dauid fraudulenter et occulte commiserat, ei publice denudauit, et confessione correptum consequenter absoluit . Et in Nouo Testamento beatus Ambrosius Mediolanensis episcopus  maiorem Theodosium imperatorem pro suo facinore ab ecclesiastica communione publice palamque suspendit, et ad penitentiam redegit regiam potestatem. Sanctus etiam Germanus Parisiorum episcopus Aribertum regem Francorum, quia, uxore sua legitima derelicta, duas sibi subintroduxerat uxores, excommunicauit. Et quia correptus non est, Dei iudicio percussus, in eadem excommunicatione mortuus est. Necesse est enim ut temeritas malorum principum sanctorum auctoritate presulum refrenctur et dignis cerctionibus comprimatur: que si non fuerit digna castigatione restricta prebebit populo facilem peccandi facultatem. Fornicatores autem et adulteros apostolus Paulus a contubernio ceterorum separat Christianorum, ubi cum eiusmodi nec  cibum dicit esse sumendum . Unde merito ab Ecclesia segregantur, et a sacramentis altaris arcentur. Ecclesiastice uero discipline iugum nemo catholicus a ceruice sua debet abigere, sed sacerdoti salubria sibi suggerenti parere: quia, sicut Samuel propheta testatur, »melior est obedientia quam uictime, et auscultare magis quam offerre adipem arietum .« Obedientia ergo uictimis iure preponitur: quia per uictimas aliena caro, per obedientiam uero uoluntas propria mactatur. Tanto, inquam, quisque Deum citius placat quanto ante eius oculos arbitrii sui repressa superbia gladio timoris Dei uoluptates suas a se precidendo debilitat. Obedientia nempe est uirtus que principaliter  fidei meritum possidet: qua quisquis caruerit, infidelis esse conuincitur, etiamsi fidelis esse probetur; quam qui sacerdotibus non exhibet, Deo repugnare uidetur. Ab eis enim, id est a sanctis presulibus, sicut supra retulimus, per uniuersum orbem quondam fides catholica diffusa est. Apostoli quippe, quorum ipsi sunt heredes, siue discipuli, adherentes Christo summo Pontifici, inuenti sunt precipue persecutionis tempore fide firmi ac religione precipui et metu mortis interriti. Unde nunc omnis Christianus recte eorum expetit suffragio a peccatorum suorum nexibus enodari, et eos honorat et excolit uelut patres atque magistros.

uerum quia de his pro tempore satis iam diximus, decet ut iterum de regum antiquorum magnificentia  uel liberalitate, qua sanctam extulerunt Ecclesiam, pauca nescientibus retegamus. Pipinus rex Francorum Adriani pape precibus inuitatus Romam uenit, et eumdem Romanum antistitem ab infestatione Haistulfi regis Italie magnifice liberauit, et predia ei erepta restituit. Adriano uero pape Leo successit; quem Romani multis iniuriis affecerunt, et a sua sede pariter expulerunt. Sed et hunc Carolus rex Francorum magnificus Romam ueniens loco suo restituit, et inimicos eius morte mulctauit, multaque in auro et argento ecclesie beati Petri largitus est munera. Imperatoris quoque Henrici secundi temporibus iterum Romani Clementem papam multis contumeliis affectum a sua cathedra pepulerunt. Quod prefatus audiens imperator Romam  uenit, et eum in propria sede reposuit. Post decessum uero pape Clementis, rursus Romani quondam inutilem puerum papam ordinauerunt. Sed et hunc Henricus tertius, Henrici supradicti successor et filius, a sede deposuit, et Gregorium sextum illi substituit. Quidam denique regum et imperatorum pro Dei amore et dilectorum suorum expiatione, alios benignitatis fructus indigentibus exhibuere. Alii uero pro sibi subdita gente multas pertulerunt anxietates, et quidam pacem regni suis pretulere periculis. Sed et quidam illorum fures, adulteros et omnes eque sacrilegos exquisitis interimentes suppliciis, magna populo suo beneficia contulerunt. Alii quoque leges discretione precipuas et honestas populis tradiderunt. Alii uero fuerunt benignitate  precipui, et alii sensati, et facundia prediti, et alii pacifici, et alii uniuersa morum probitate conspicui. Alii ipsorum etiam diuersis edificiis ecclesias ornauerunt, et alii uictricibus armis gentem perfidam a regni sui finibus expulerunt: quibus omnibus indiget Ecclesia. Quidam etiam in suis fundis edificauerunt ecclesias, in quibus uiros posuere religiosos, et eis sua predia contulerunt, ut ex eorum reditibus uiuerent, et ibi dein sine sollicitudine nocte dieque Domino ministrarent, homines sanctos et honestos eis preponentes, quos appellamus abbates, qui eos diligenter diuinis mandatis imbuerent, et eis pariter necessaria prouiderent. Ex eo quoque tempore ceperunt etiam presulatus honorem quibusque uiris religiosis et diuinis dogmatibus diligenter  excultis regali munificentia tribuere et Ecclesie Dei pastores dignissimos prouidere. Qua discreta consuetudine usi sunt multi reges et principes usque ad tempora nostra in promouendis uiris doctissimis atque sanctissimis, sicut in superiori iam diximus libro. Unde etiam ille magnus papa Gregorius, cuius hodie sacri flores eloquii redolent in sancta Ecclesia, Mauricio imperatore iubente, consecrari non renuit. Quod et ante eum beatus fecisse legitur Ambrosius Mediolanensis archiepiscopus, uir sanctissimus; qui, ualentiniano imperatore iubente, presulatum predicte suscepit Ecclesie. Hoc etiam fecere multi uiri catholici, quos et decorabat morum elegantia atque sanctissima uita. De quorum numero fuisse noscuntur  sanctus Andenus Rothomagensis archiepiscopus et sanctus Eligius Nouiomensis antistes, uiri Deo gratissimi, sicut eorum indicant actus, qui regis Dagoberti munere pontificari meruere. uerumtamen propter eos qui uiolenter in Ecclesia se ingerunt, et presulatus honorem ab irreligiosis principibus pecunia comparant, amantes superbiam et temporalem dominationem cum uana pompa et arrogantia mundi huius, statuit sancta Nicena synodus ne quis preter uoluntatem et consensum metropolitani sui ullatenus fiat episcopus. Quod et postmodum uenerabiles Romani corroborauere pontifices, uidelicet Gelasius, Celestinus, et Leo sanctissimus, decernentes ut nulla ratione fiat episcopus qui nec a clericis est electus, nec a plebibus expetitus,  nec a prouincialibus episcopis metropolitani iudicio consecratus. Unde salutiferum et opportunum esse speramus ut si rex aut quislibet pius princeps presulatus honorem uiro sancto ordinabiliter tribuere uult, ne hoc suo solo faciat arbitrio, sed consilio et consensu metropolitani episcopi. Nam pro eis qui se contra censuram religiosam prouehunt, et culmen regiminis potius sibi rapiunt quam assequuntur, solet sepe dissensio pullulare, et oritur nonnunquam in populo grauis pernicies. Unde nobis cautum fore uidetur ut si res huiusmodi, prauorum studiis obstantibus, competenter minime perfici potuerit, ut tandiu differatur donec in generali synodo rationabiliter atque legitime terminetur. Proinde regis officium est etiam  dissidentes episcopos reconciliare, sicut multis documentis possumus approbare. Imperatoris quippe ualentiniani iunioris temporibus Sixtus Romanus pontifex incriminatus est a quodam Basso. Quod audiens modo dictus Augustus, pia cura iussit concilium celebrari; in quo purgatus est papa Sixtus a crimine, et Bassus condemnatus est. Theodorici etiam regis Italie temporibus Symmachus sedem obtinuit apostolicam, et eodem die Laurentius prouectus est ad eumdem gradum per seditionem. Quod senatus Romanus regi Theodorico intimauit, et ut eis mitteret qui ordinaretur apostolicus suggessit. At ille misit eis Petrum Altine ciuitatis episcopum. Sed Symmachus conuocauit concilium centum et uiginti quinque episcoporum,  in quo purgauit se ab his que ei obiiciebantur; et ita demum usque ad diem sue dormitionis permansit apostolicus, et Laurentius priuatus est sede sua. Anno quoque Incarnationis Dominice nongentesimo sexagesimo secundo Octauianus papa, cum de irreligiositate culparetur, Othone Romano imperatore iubente a sua sede expulsus est, et Ioannes septimus ei est substitutus. uerum cum modo dictus imperator a Roma discessisset, Romani Octauianum receperunt, et Ioannem ab urbe expulerunt, et Benedictum papam ordinauerunt. Quod imperator Otho comperiens Romam rediit, et prefatum papam Benedictum iudicio synodali deposuit, et Ioannem loco suo restituit.

 Itaque, sicut euidenter sermo noster aperuit, regi rite subiacere uidentur omnes regni ipsius episcopi, sicut patri filius deprehenditur esse subiectus, non natura, sed ordine, ut uniuersitas regni ad unum redigatur principium. Ad eum denique pertinet illas que ad querelas ueniunt causas in toto regno suo prudenter audire et auctoritatis sue priuilegio corrigere uel pacificare. Unde reprehendi a quibusdam solet quod Gregorius septimus consecrari uitauit consensu et licentia imperatoris. Pro qua re dissensio ista processit, et fiunt quotidie cedes Christianorum, et loca Dei sacrata Romano sanguine polluuntur et contaminantur, ecclesie solo tenus euertuntur, et Christicole a suis domibus excluduntur, et castella et uici et uille flammis ardentibus  consumuntur; et nullus, proh dolor! inuenitur qui causam istam caute discutiat, prudenter examinet, ac iuste determinet. Clerus et populus in ambiguo positus est, et magniloqui siue magnates nolunt brachia sua, id est uires suas, extendere contra impetum tribulationis; sed facti sunt quique potentes uelut arietes inuicem se debellantes. Reprehenditur etiam illud decretum ipsius in quo continetur ut nullus episcoporum inuestituram episcopatus uel abbatie de manu regis uel imperatoris suscipiat, propter uiros sanctos qui dudum regum uel imperatorum munere, sicut supra retulimus, pontificatus honorem recipere non recusauerunt, quod nunquam fecissent, si in hac re culpam latere nouissent. Nec, ut speramus, Deus illos tantis miraculis  coruscare faceret, nisi eorum uita coram ipso laudabilis exstitisset. Superuacua igitur esse uidetur. Porro pompa mundi huius quibusque principibus superbie et elationis tumorem ingerere solet; et dum illicita committunt, reprehensoribus suis dicere solent: Nos a nemine debemus iudicari, et sub nullius sumus positi potestate; indomabiles se prebentes medicis spiritalibus, id est sanctis doctoribus, qui eorum delicta paterna scirent possentque pietate curare. Itaque in languore suo permanent donec deficiant; non attendentes illud sapientissimum dictum: »Omnia, inquit, mihi licent, sed non omnia expediunt .« Qui si Deum timerent, et ignem illum qui paratus est diabolo et satellitibus eius, nimirum illud animo sepe reuoluerent  quod in beati Iob libro scriptum est: »Nunquid iustificari potest homo comparatus Deo, aut apparere mundus natus de muliere? Ecce et luna non splendet, et stelle non sunt munde in conspectu eius. Quanto magis homo putredo, et filius hominis uermis? « Et in libro Sapientie: »Corpus enim quod corrumpitur aggrauat animam, et terrena inhabitatio deprimit sensum multa cogitantem .«

uerum nunc uereor ne quis me redarguens dicat: Non est tuum, frater, honorabiles ac sublimes increpare personas, quorum peccata Deus iudicanda suo reseruat iudicio. Sed meminerit quisquis ille est quia beatissimus Petrus apostolus, qui ceteris omnibus apostolis preeminebat, et cui Deus ac Dominus  noster iehsu Christus ore proprio locutus fuerat dicens: »Tu es Petrus, et super hanc petram edificabo Ecclesiam meam, et porte inferi non preualebunt aduersus eam, et tibi dabo claues regni celorum, et quodcunque ligaueris super terram, erit ligatum et in celis, et quodcunque solueris super terram, erit solutum et in celis ,« quod hunc Paulus nuper ad fidem conuersus ausus est reprehendere, ac diuino zelo succensus coram omnibus increpare. Sic etenim idem apostolus Paulus scribens ad Galatas dicit: »Cum uenisset Cephas Antiochiam, in faciem ei restiti, quia reprehensibilis erat. Prius enim quam uenirent quidam ab Iacob, cum gentibus edebat. Cum autem  uenissent, subtrahebat et segregabat se, timens eos qui ex circumcisione erant. Et simulationi eius consenserunt ceteri Iudei, ita ut et Barnabas duceretur ab eis in illam simulationem. Sed cum uidissem quod non recte ambularent ad ueritatem Euangelii, dixi Cephe coram omnibus: Si tu, Iudeus cum sis, gentiliter uiuis, et non Iudaice, quomodo gentes cogis Iudaizare? Nos natura Iudei, et non ex gentibus peccatores. Scientes autem quod non iustificatur homo ex operibus nisi per fidem Iesu Christi, et nos in Christo Iesu credimus, ut iustificemur ex fide Christi, et non ex operibus legis .« Ergo si tantus apostolus, carnis infirmitate prepeditus, reprehensibilis inuentus est, quanto magis ille reprehensibilis est cuius cor tumet,  et quasi magna cogitans, attonitos habet oculos? uerumtamen ille qui ceteris apostolis eminebat, et quem Dominus iehsu Christus magister optimus ore suo docuerat et Spiritus sanctus illuminauerat, Paulum nuper ad fidem conuersum salubria sibi suggerentem humiliter audire non renuit, sed illi penitus acquieuit. Homo uero fastu potentie seculi huius preditus, sicut in libro Iob legitur, »in superbiam erigitur, et tanquam pullum onagri se liberum natum putat ,« ideoque reatum suum cognoscere et sanctis hominibus assensum prebere detrectat. uerumtamen Deus sapientes homines sepe per simplices quosque solet instruere. Unde et Balaam propheta, qui mercedem amauit iniquitatis, correctorem habuit sue uesanie animal  mutum cui insidere solebat . Excelsus quippe Dominus et humilia respicit et excelsa a longe cognoscit. Humilia, inquam, respicit, ut attollat, et excelsa, id est superba, ut deiiciat. Quapropter oportet ut quicunque culmen honoris obtinet, se diligenter attendat, et nulla se ipsum adulatione seducat, sed intelligat cum quanto periculo mortis eterne et cum quanta penuria perfecte iustitie peregrinemur a Domino. Nam licet sint speciosi pedes euangelizantium pacem, euangelizantium bona , tamen de terra sicca puluerem contrahere solent. Et si hoc dispensatores uerbi Dei et ministri sacramentorum eius, quanto magis quedam prouincia magni Regis? Unde Psalmista Domino  dicit: »Beatus quem tu erudieris, Domine, et de lege tua docueris eum .« Sed his modo sepositis, opere pretium est beati Pape Leonis Nicolai] decretum nostris auditoribus propalare, et quid de ordinando papa sanxerit nescientibus intimare. Qui cum anno Incarnationis Dominice millesimo quinquagesimo octauo pape Leoni successisset, anno ordinationis sue secundo concilium habuit in basilica Lateranensi mense aprili, indictione duodecima; in qua residens, omnibus sibi circumsidentibus dixit:

»Nouit modestia uestra, fratres karissimi et cepiscopi, inferiora quoque membra non latuit, defuncto pie memorie domno Stephano decessore nostro, hec apostolica sedes, cui Deo auctore deseruio,  quot aduersa pertulerit, quot denique per Simoniace heresis trapezetas malleis et crebris tunsionibus subiacuerit, adeo ut columna Dei uiuentis iamiam pene uideretur nutare, et sagena summi piscatoris, procellis intumescentibus, in naufragii profunda submergi. Unde, si placet fraternitati uestre, debemus auxiliante Deo futuris casibus prudenter occurrere et ecclesiastico statui, ne rediuiua, quod absit! mala preualeant, in posterum preuidere. Quapropter instructi predecessorum nostrorum aliorumque sanctorum Patrum auctoritate decernimus atque constituimus ut obeunte huius Romane uniuersalis Ecclesie pontifice, in primis cardinales episcopi diligentissima simul consideratione tractantes, mox sibi clericos cardinales adhibeant, sicque  reliquus clerus et populus ad consensum noue electionis accedant. Et ne uenalitatis morbus qualibet occasione subripiat, religiosi uiri preduces sint in promouendi pontificis electione, reliqui autem sequaces. Et certe rectus atque legitimus hic electionis ordo perpenditur, si, perspectis diuersorum Patrum regulis seu gestis, etiam illa beati Leonis sententia recolatur: »Nulla, inquit, ratio sinit ut inter episcopos habeantur qui nec a clericis sunt electi, nec a plebibus expetiti, nec a comprouincialibus episcopis metropolitani iudicio consecrati.« Quia uero sedes apostolica cunctis in orbe terrarum prefertur Ecclesiis, atque ideo super se metropolitanum habere non potest, cardinales episcopi procul  dubio metropolitani uice fungantur, qui electum antistitem ad apostolici culminis apicem prouehant. Eligant autem de ipsius Ecclesie gremio, si repertus fuerit idoneus; uel, si de ipsa non inuenitur, ex alia assumatur. Saluo debito honore et reuerentia dilecti filii nostri Henrici, qui in presentiarum rex habetur, et futurus imperator Deo concedente speratur, sicut iam sibi concessimus et successoribus illius qui ab hac apostolica sede personaliter hoc ius impetrauerint. Quod si prauorum atque iniquorum hominum ita peruersitas inualuerit ut pura, sincera, atque gratuita electio fieri in urbe non possit, cardinales episcopi cum religiosis clericis catholicisque laicis, licet paucis, ius potestatis obtineant eligere apostolice sedis antistitem ubi congruentius  iudicauerint. Plane postquam electio fuerit facta, si bellica tempestas uel qualiscunque hominum conatus malignitatis studio restiterit ut is qui electus est in apostolica sede iuxta consuetudinem inthronizari non ualeat, electus tamen sicut papa auctoritatem obtineat regendi sanctam Romanam Ecclesiam et disponendi omnes facultates illius, quod beatum Gregorium ante electionem suam fecisse cognoscimus. Quod si quis contra hoc decretum nostrum synodali sententia promulgatum per seditionem uel presumptionem aut quolibet ingenium electus aut etiam ordinatus seu inthronizatus fuerit, auctoritate diuina et sanctorum apostolorum Petri et Pauli perpetuo anathemate cum suis auctoribus, factoribus, sequacibus, a liminibus sancte Dei Ecclesie  separatus, subiiciatur sicut Antichristus et inuasor atque destructor totius Christianitatis, nec aliqua super hoc audientia aliquando ei reseruetur, sed ab omni ecclesiastico gradu, in quocunque prius fuerat, sine retractatione deponatur: cui quisquis adheserit, uel qualemcunque tanquam pontifici reuerentiam exhibuerit, aut in aliquo eum defendere presumpserit, pari sententia sit mancipatus. Quisquis autem huius nostri decreti uel sententie uiolator exstiterit, et Romanam Ecclesiam sua presumptione confundere et perturbare contra hoc statutum tentauerit, perpetuo anathemate atque excommunicatione damnetur, et cum impiis, quando resurgent in iudicio, reputetur. Omnipotentis scilicet Dei Patris et Filii et Spiritus sancti contra se iram sentiat,  et sanctorum apostolorum Petri et Pauli, quorum presumit confundere Ecclesiam, in hac uita et in futura furorem reperiat. Fiat habitatio eius deserta, et in tabernaculis eius non sit qui inhabitet. Fiant filii eius orphani, et uxor eius uidua. Commotus commoueatur ipse et filii eius, et mendicent, et eiiciantur de habitationibus suis. Scrutetur fenerator omnem substantiam eius, et diripiant alieni labores eius. Orbis terrarum pugnet contra illum, et cetera elementa sint ei contraria; et omnium sanctorum quiescentium merita illum confundant, et in hac uita super eum apertam uindictam ostendant. Obseruatores autem huius nostri decreti Dei omnipotentis gratia protegat, et auctoritate beatorum  Petri et Pauli ab omnibus uinculis absoluat peccatorum.«

Ecce iste papa sanctissimus sano ac saluberrimo consilio et discretione precipua in ordinatione Domini pape debitum honorem et reuerentiam imperatori reseruans, illud apostoli Petri mandatum obseruat quod scripsit idem apostolus in Epistola sua dicens: »Subiecti estote omni humane creature propter Deum, siue regi quasi precellenti, siue ducibus quasi ab eo missis ad uindictam malefactorum, laudem uero bonorum; quia sic est uoluntas Dei ut bene facientes obmutescere faciatis imprudentium hominum ignorantiam, quasi liberi, non quasi uelamen habentes malitie libertatem, sed sicut serui Dei .« Per terrenum quippe regnum celeste  tunc proficit, dum quod sacerdos non preualet efficere per doctrine sermonem, regia potestas hoc agit uel imperat per discipline terrorem. Decet igitur ut unicuique potestati sue auctoritatis priuilegium sibi semper saluum et incolume perseueret. Denique, sicut Paulus apostolus docet: »Nemo« sacerdotium sibi preripere debet, »sed qui uocatur a Deo tanquam Aaron. Nam et Christus non semetipsum clarificauit ut Pontifex fieret, sed qui locutus est ad eum: »Filius meus es tu, ego hodie genui te .« Et in alio loco: »Tu es sacerdos in eternum secundum ordinem Melchisedech ;« qui in diebus carnis sue preces supplicationesque ad eum qui possit eum a morte saluum facere cum clamore ualido et lacrymis offerens, exauditus  est pro sua reuerentia. Et quidem cum esset Filius Dei, didicit ex his que passus est obedientiam, et consummatus, factus est in omnibus obtemperantibus sibi causa salutis eterne, appellatus a Deo Pontifex iuxta ordinem Melchisedech .« Ergo decet ut episcopi quique sequantur formam que precessit in capite, ut et ipsi inueniantur digni offerre spiritales hostias acceptabiles Deo per eumdem Christum Dominum nostrum, cuius umbra noscuntur existere. Denique regia potestas spernenda non est; quia regis officium est totum sibi subiectum populum ab errore corrigere et ad equitatis atque iustitie semitam reuocare. Unde in libro Iudicum reperies quia antequam regem haberent filii Isrel, Ionathas filius filii Moysi, cum inter leuitas  deputatus esset, presumpsit sibi sacerdotium; quia unusquisque, inquit, sibi placita faciebat, eo quod non esset rex in Isrel . Ipsius etiam officium est molas iniqui conterere et de faucibus eius predam eripere, ut recte pater pauperum et oculus cecorum et pes claudorum nominari possit et esse. Ipse quoque debet esse sancte defensor Ecclesie. Unde honorandus est tam ab omnibus sui regni presulibus quam a ceteris omnibus quibus preest, etsi non propter se, uel propter honorem et gradum quem a Deo accepit. Nec nos mouere debet quia multi praui et pauci boni reges inueniuntur. Frumentum enim in comparatione palearum ualde exiguum esse uidetur. Sed nouit agricola quid faciat de ingenti aceruo palearum, et nouit Deus qui  sunt eius. Sustinet tamen prauos, ut suorum electorum fidem atque prudentiam per illorum peruersitatem exercendo confirmet, et quia de numero eorum multi conuertuntur et corriguntur. Sustineamus ergo et nos eos quos esse uidemus iniustos, et amemus eos quos iustos esse uidemus. Non tamen dico toleremus malos carnali timore, sed Dei amore. Nec dico ut amemus eos exspectantes ab eis pro nostro amore carnalem retributionem, aut ut seruiamus eis propter commoda temporalia aut propter gloriam temporalem, nec ut ponamus in eis spem nostram: quoniam maledictus est homo qui spem suam ponit in homine. Nec dico ut exhibeamus eis nosmetipsos ministros ad male faciendum, ut eis placere possimus: quoniam »dissipabit Deus ossa eorum  qui hominibus placent,« sicut Psalmista testatur ; sed ut amemus iustos quia iusti sunt, et toleremus malos caritate illius qui eos nobis equo iudicio pretulit atque preposuit. Legem quippe non implet nisi caritas. Et si nos diabolus per eos occultus impugnat, clamemus illud Psalmiste: »Deus meus, eripe me de manu legem pretereuntis et iniqui, quoniam tu es patientia mea a iuuentute mea. .« Et precemur illum ut misericordie sue dulcedinem instillet in nobis. Etenim, sicut testatur Psalmista: »Custodit Dominus omnes diligentes se, et omnes peccatores disperdet .« Et liber Sapientie dicit: »Multi potentes oppressi sunt ualide, et gloriosi traditi sunt in manus  exterorum .« Et Iob: »Apprehendet impium quasi aqua inopia, nocte opprimet eum tempestas, et tollet illum uentus urens .« Denique si per eos, id est, si per prauos prelatos diabolus nos instigat uerbo aut urget tormento ut malum peragamus, mox illis respondeamus, quia »obedire Deo oportet magis quam hominibus .« Nec quibuslibet tormentis exsuperemur, quia »non sunt condigne passiones huius temporis ad futuram gloriam que reuelabitur in nobis .« Proinde mouet plerosque quod iusti in hac uita multa patiantur aduersa, mali uero magnis prosperitatibus gaudent. Sed de suis tribulationibus exsultat Paulus apostolus dicens: »Gloriamur in tribulationibus, scientes quoniam tribulatio patientiam  operatur, patientia uero probationem, et probatio spem. Spes autem non confundit, quia caritas Dei diffusa est in cordibus nostris per Spiritum sanctum qui datus est nobis .« Quo Spiritu referti uel inebriati quique uiri perfecti omnes aduersitates mundi huius propter eum tolerant qui pro eis mori non dedignatus est. Pro eo, inquam, quod ardenti amore diligitur omnia tolerantur. At impatiens, dum mala que ei iuste a Deo inferuntur pati renuit, non efficit ut a malis eruatur, sed ut mala grauiora patiatur. Nemo enim leges Omnipotentis euadit; sed omnis creatura, uelit nolio militat Deo et illius subiacet potestati. Sed boni libera uoluntate, sicut boni filii, Deo seruire noscuntur, et faciunt quod bonum est. Mali quoque Deo  seruiunt, sed necessitate; et fit de illis quod iustum est. Itaque et de bonis et de malis Deus bene facere consueuit. uerumtamen quidquid ab eo fit, iuste fit. Igitur equius est ut nos eius sequamur quam ille nostram sequatur uoluntatem; ut eo ipso quo nos eius sequimur uoluntatem, ordinati esse incipiamus. Unde congruum est ut si quis uspiam est qui duas has de quibus loquimur potestates ab inuicem per discordiam seiunxit ac separauit, ne negligat agere penitentiam, et nequaquam lethali et mortifere plage per pudorem addat tumorem. Nihil enim est infelicius, nichil scelestius, quam de uulnere quod latere non potest non erubescere et de ligatura eius erubescere. Satagat, inquam, qui hoc scelus  admisit Deo satisfacere per penitentie dolorem et per humilitatis gemitum et per contriti cordis sacrificium, cooperantibus eleemosynis. Non enim precipitur nobis ut tantummodo cessemus a peccatis; sed et de preteritis, inquit, deprecare Dominum. Omnibus denique peccatoribus penitentia necessaria est: quam qui contemnit agere, aut Dei flagello plerumque percutitur, aut morte conteritur. Unde peccatorem admonet liber Sapientie dicens: »Fili, ne tardes conuerti ad Dominum, et ne differas de die in diem. Subito nempe ueniet ira illius, et in tempore uindicte disperdet te .« Et de penitente in libro Iob hoc inuenies scriptum: »Si reuersus fueris ad Omnipotentem, edificaberis et longe facies iniquitatem a tabernaculo tuo. Dabit  tibi pro terra silicem, et pro silice torrentes aureos; et argentum coaceruabitur tibi, et afflues deliciis; et rogabis eum, et exaudiet te. Erit Omnipotens contra hostes tuos, et decernens rem et ueniet tibi .« Et paulo post: »Qui inclinauerit oculos, ipse saluabitur .« Plura parabam  adhuc dicere. Sed ne legentibus tedium ingeram, non placet amplius producere librum ac protelare sermonem; maxime cum super hec omnia multa in altero libro dixisse me recolo, que semel audisse sapienti sufficere debent.


Explicit liber secundus.





HUGONIS EPISTOLA AD IuONEM CARNOTENSEM EPISCOPUM







uITA SANCTI SACERDOTIS EPISCOPI LEMOuICENSIS AB HUGONE DE S. MARIA FLORIACENSI MONACHO, INNOuATA.






COMMENTARIUS PRAEuIUS.

 1. Loca ortu, habitatione, episcopatu, morte, sepultura ac translatione reliquiarum S. Sacerdotis celebria sunt ista. Burdegala, totius Aquitanie emporium celeberrimum, locus illi aut saltem patri eius ad hanc uitam natalis obtigit. Succedit urbs Cadurcensis, nobili episcopatu et academia in eadem Aquitania florens: in qua ab ipso episcopo suam institutionem adolescens accepit. In hac diecesi Cadurcensi idem S. Sacerdos celebriorem fecit uicum Calabrum, prope fluuium, Ausonio et Sidonio Apollinari dictum Duranium, uulgo la Dordogne, quo in loco baptizatus eius dominium accepit: ibidem postea diuino monitu monachus, dein abbas effectus, ibidemque sepulture mandatus. Propinquus locus hic fuit ei qui nunc Caluiacum dicitur: et uetus nomen remanet lacui inter Caluiacum et Carluxium, qui ad monasterii iura pertinens adhuc appellatur l'étang de Calabre, uti etiam la Tour de Calabre, turri antiqua cum ecclesia desolata, cuius parochi, addicta olim terra appellatur Bordarium S. Sacerdotis, a ripa fluminis cui adiacet. Ex hoc loco euocatus Sacerdos ad cathedram Lemouicensem, in eadem Aquitania prima, ad uigennam fluuium uixit reliquum fere uite tempus: sed presentiens finem uiuendi imminere, reuersurus ad monasterium Calabrum, Argentaci, loco ad fluuium Dordoniam inter Bortum et Carenacum sito, uita functus est; et inde ad suum monasterium Calabrum delatus, ibidem sepulturam accepit. Et hec loca ad eius uitam pertinent: sed pre illis aliam urbem honestauit Reliquiarum translatione, et miraculis omnipotentis Dei operatione factis, ab eadem adoptatus in precipuum patronum.

2. Urbs ea est Sarlatum, in ditione Petrocoriensi, cum celebri ordinis Benedictini monasterio sub titulo Saluatoris mundi, quod tabule abbatie perhibent a Pipino rege aut eius filio Carolo Magno fundatum. Ad hoc monasterium, tempore Ludouici Pii, sacra corpora S. Sacerdotis, eiusque matris Mundane martyris, translata fuisse infra referuntur, dein plurimis claruisse miraculis. Imo et apud Decanum Sarlatensem an. 1663 inueniebatur ms. anni 1542, in quo asserebatur etiam patris Laban corpus ibidem in honore fuisse, tanquam beati. Postmodum Ioannes XXII summus pontifex, monasterium illud episcopali fastigio insigniuit an. 1317, et ecclesia cathedralis dicata est S. Sacerdoti episcopo Lemouicensi, de quo hic agimus; mense autem seu redditibus episcopalibus est adiunctum monasterium Calabrum seu Caluiacum  solum duabus leucis Sarlato dissitum, ubi S. Sacerdos uulgo appellatur saint Sardos, Sardou, uel Sardot aut Serdot non autem Saproc, ut quidam Francici scriptores hallucinando indicant. Sub illo autem uulgari nomine duo habentur oppida: unum in Aquitania sub diecesi Montalbanensi, leuce spatio dissitum a Garumne ripa, quatuor a Tolosa; alterum S. Sardos, de Granges siue a Grangiis cognominatum in diecesi Agennensi, tribus ab ea urbe leucis dissitum, una uero ab ostio Loti in Garumnam procurrentis. His adde ecclesiam S. Sacerdotis de Aurenca, nominatam in bulla Eugenii III.

3. Quis primus auctor et quo tempore uitam S. Sacerdotis scripserit, nos latet. Hugo monachus Floriacensis, qui sub Ludouico uI, cognomento Crasso, circa annum 1130 floruit, in Chronico suo, Monasterii Westphalie anno 1636 excuso, pag. 127, occasione Ecdicii, filii Auiti imperatoris, ista de Actis S. Sacerdotis scripsit: »Ecdicius, Auiti quondam imperatoris filius, in libro uite cuiusdam sancti confessoris, nomine et officio Sacerdotis, Lemouicine ciuitatis, corrupto nomine  nominatur Altitius, et hic illum creditur a baptismatis lauacro suscepisse. Cuius pretiosissimi confessoris uite seriem, partim in occulto sermone compositam, partim uero scriptorum indicio deprauatam conspiciens; nuper corrigere statui, et tempore quo floruit, post multorum annorum curricula moderno tempore designaui. Et de ipsius quidem Sancti uirtutibus in eadem  serie apertissimo sermone expressi. De hoc autem Altitio illud plane diffiniri nolui, quod euidenti testimonio probare non possum, melius esse credens, quod me latet, seu de quibus ambigo, Deo totum relinquere, quam dubia pro certis proterue defendere. Hoc tamen antiquus ille liber, qui prefati confessoris actus continet, mihi uidetur innuere, quod circa hoc tempus, de quo nunc loquimur, memoratus Sacerdos esse potuit infantulus.«

4. Hactenus Hugo Floriacensis, iisdem fere uerbis hic usus quibus inchoauit ipsius uite prologum. Qui dum antiquum Actuum sancti confessoris librum ait fuisse »in occulto sermone compositum,« uidetur mihi intelligere uulgarem Petracoricensium seculo IX sermonem; ideo occultum, quia seculo XII, quo florebat Hugo, ualde immutatum a forma priori; aut potius quia minime communem, id est ubique terrarum intelligendum, ut erant ea que conscribebantur sermone Latino. Sic Regino Prumiensis, Hugone Floriacensi seculis duobus antiquior, in Chronica ad annum 814 dicit, se reperisse eatenus scripta »in quodam libello, plebeio et rusticano sermone composita, que ex parte ad Latinam regulam correxi, inquit , quedam etiam addidi que ex narratione seniorum audiui.« Quem autem plebeium et rusticanum sermonem Regino uocat, is erat haud dubie qui per prouincius Romano imperio quondam subiectas usurpatus. a Francis earumdem tunc possessoribus, et patria, id est Teutonica, lingua diu usis uocabatur Romanus, siue ut in quodam uetusto capitulari legitur Rusticus Romanus, quemadmodum etiamnunc uocatur in Hispania aliisque prouinciis, corruptus ille ex Latino sermo, quo passim ee regiones utuntur, que olim Romane ditionis fuere.

5. Sic autem conscriptum librum accepisse potuit Hugo ab suo ceuo, et monastice uite apud Floriacenses. socio, Aimoyno: utpote patria Petracorico, »ex uilla  que uocatur ad Francos, uulgo uillefranche,« leucis solum tredecim remota Sarlato. Acceptum porro non simpliciter Latine reddidit expoliuitque, sed quedam etiam ex suo sensu immutauit; addidit etiam n. 23 que commoda credebat ad explicandum chronologicam rationem, prout ea tempora ferebant non insulsam, sed que erudito hoc seculo plane iudicatur uacillare. Hanc autem S. Sacerdotis uitam, ab Hugone Floriacensi sic exornatam, damus hactenus ineditam; qualem nobis submisit uir in antiquitate historica eruditus, Armandus Gerard, canonicus Sarlatensis, cuius beneficio Sammarthani ediderunt abbatum et episcoporum Sarlatensium seriem. uitam istam ipse descripsit ex ueteri codice ms. de uitis SS. qui penes eum erat, ubi illa continebatur a pagina uersa 88 ad paginam uersam 95. uite quoque priorem partem contulit cum ea que in ueteri Breuiario Sarlatensi est distributa in lectiones per totam octauam recitari solitas. Idem penes se habuit eamdem legendam, ueteri sermone Petragorico, non quidem ex uetusto illo contextu transcriptam, quo usus Hugo est; sed ex Latino Hugonis, cui precise inheret, in Romanum, id est uulgare idioma redditam.

6. Ipsam uitam abbreuiauit aliquantulum Bernardus Guidonis, ordinis Predicatorum, episcopus Lodouensis creatus anno 1324, eamque inseruit suo Sanctorali: quam ex ms. Pragensi nobis anno 1642 submisit Ioannes Scholtz societatis Iesu, postea uero eamdem Tutele Lemouicum, ad calcem erudite Disquisitionis de seculo quo idem sanctus uixit, ex ms. codice edidit Stephanus Baluzius Tutelensis: de quare etiam disputasse dicitur Antonius Dadinus Altaserra, antecessor Tolosanus, tomo II rerum Aquitanicarum libro uI, c. 2. uerum hunc illius operis tomum II aliunde non nouimus quam ex epistola predicti Armandi Gerard, ubi etiam Disquisitionis illius ut Gallice scripte meminit; quam insuper inuenimus citatam apud Philippum Labbe tomo II Noue bibliothece manuscriptorum librorum, ubi pag. 661 et seqq. edidit istam uitam, cum autographo Sanctoralis Bernardi Guidonis collatam, et in parua capita distinxit. Nos secundam hanc uitam utpote ex priore exstractam, et omissis miraculis abbreuiatam, omittimus, cum apud dictos auctores uideri possit.

7. Aliquod etiam uite compendium exstat in Breuiario Lemouicensi anno 1626 excuso; in qua urbe et diecesi colitur sub ritu duplici ad hunc quintum Maii, quo die, id est tertio Nonas Maii dicitur, et apud Hugonem Floriacensem et apud Bernardum Guidonis, et in dicto Breuiario Lemouicensi, spiritum Deo reddidisse. Eodemque etiam die apud Sarlatenses festum eius solemnissimo ritu celebratur, et ipse apud Saussaium in Martyrologio Gallicano longo encomio honoratur. Interim uitio amanuensium relatus est ad diem 4 Maii in ms. Adone, quem Rome reperimus in illustri bibliotheca cardinalis Sforza, ubi ista erant inserta: »In Petragoricis natale S. Sacerdotis confessoris et pontificis.« Que ita leguntur in Martyrologio Bellini Parisis aucto. »In territorio Petragoricensi S. Sacerdotis Lemouicensis episcopi.« Hec inde edidit more suo Molanus in Auctario Usuardi: et Molano solum citato relatus est S. Sacerdos in hodiernum Martyrologium Romanum, uti etiam in Germanicum Canisii. Ferrarius in Catalogo Sanctorum, qui non sunt in Martyrologio Romano, eumdem, quasi a iam relato diuersum ad quartum Maii his uerbis profert: »Lemouicis in Gallia S. Sacerdotis episcopi.« Dein in notis citantur Tabule Ecclesie Lemouicensis, sed in ea colitur die quinta Maii. Dein patria dicitur Burdegala, »ubi corpus iacet;« sed illud est in cathedrali Sarlatensi. Demum additur, »in uitis sanctorum Gallie apud Renatum Benedictum, presbyterum uocari,« sed in margine indicatur, »S. Sacerdos Latine, Gallice Sainct Prestre« dici. Sed hec Renati marginalis nota per quam ridicula accidit intelligentibus, S. Sacerdotem episcopum, non aliter quam saint Serdot uulgo nuncupari; et ad hunc prorsus impertinens esse, quod appellatiue sumpta uox Sacerdos, quatenus ordini presbyterali tribuitur, uulgari lingua reddatur Prêtre. Apage eiusmodi interpretamenta, que nostrum hunc sanctum confundere possent cum aliquo  S. Presbytero; sicut ex tali causa factum diximus, ut S. Monica, Augustini mater, cum S. Prima Ostiensi martyre confunderetur. Sed ad diem quod attinet, malumus nos cum antiquis Actis omnibus, et usu Ecclesia um Lemouicensis, Sarlatensis, aliarumque uicinarum, malumus proponere ipsa Acta ad hunc diem quintum Maii. »Diem nemine tradente qua facta sub Carolo Magno translatio ad ecclesiam Sarlatensem est, nondum certissime cognouimus,« inquit uite auctor. Recolitur nichilominus illa Sarlati officio duplici 3 Iulii: et iterum 23 Augusti »Reuelatio S. Sacerdotis:« sed de neutra habentur lectiones proprie, ut difficile sit diuinare, quid nomine Reuelationis intelligatur, aut ad quod tempus ea spectet; uel que ipsius et Translationis differentia sit; unde Bernardus Guido eas confudit.

8. Maior controuersia est quonam seculo et quibus annis uixerit. Altaserram et Balusium secuti Labbe atque le Cointe, S. Sacerdotem ad seculum septimum aut etiam octauum transferunt: imo Labbe tomo II Noue sue Bibliothece omnia ad hunc sensum corrigit. Ac primo inter nomina ac gesta Lemouicensium episcoporum pag. 267 ista reperit: »S. Sacerdos natione Burdegalensis, qui ueneratur et quiescit apud Sarlatum Petragorice diecesis, qui etiam florebat circa annum 517« et recte; sed Labbe addit »legendum 715 aut quid eiusmodi.« Eodem modo pag. 663 quia regnante Clodoueo rege infra num. 13 dicitur ordinatus episcopus Lemouicensis, ista parenthesi inclusit Labbe. »Forte excidit, equiuoco illi, aut quid simile, uel inepti exscriptoris glossema fuit, unde postea adlecta, que ad calcem habentur, de tempore quo floruit,« scilicet nobis num. 17. uerum arbitramur omnes illos characteres seruandos; sanctumque Sacerdotem tempore  Iustiniani imperatoris diem clausisse ultimum, forte circa annum 530 ac tum impleuisse annos uite circiter septuaginta, aut saltem ultra sexaginta: itaque de fonte susceptum esse ab Ecdicio, filio Auiti imperatoris, qui anno 467 sub Anthemio imperatore fuit comes et magister militie in Gallia, et anno 474 a Iulio Nepote imperatore patricius creatus, ac uulgo rex appellatus, et sic pro rege Alticio sub initium uite, cum Hugone Floriacensi, arbitramur legendum regem Ecdicium, alias enim labyrinthum incurrimus inextricabilem. Dein Capuanum, alibi ignotum damus Cadurcensibus episcopum circa annum 480 inter Alithum, qui cum S. Paulino uixit, et Betium, qui subscripsit Concilio Agathensi anno 506, et Aurelianensi primo anno 508 aut sequenti. Monachus porro et abbas fuerit factus S. Sacerdos sub finem seculi quinti: ac post deuictum a Chlodoueo Alaricum regem Gothorum, circa annum 509 episcopus Lemouicensis, approbante ante suum obitum Chlodoueo: et sic floruerit sub imperatoribus Anastasio, Iustino et Iustiniano, mortuus circa annum 530 et uere uixerit cum SS. Remigio, Benedicto, uedasto et Amando. Qui omnes in Actis antiquis notantur, neque ex ullo istis temporibus habito concilio aliquid extundi potest, quod chronologie isti repugnet.

9. Bernardus Guidonis apud Labbe, quamuis S. Sacerdotem floruisse dicat circa annum 517  tamen cum Rusticos duos preposuisset Exotio, ante annum 560 sedere exorso  et post Exotium nominasset alios octo; eorum ultimo Cesario subiungit »Roricios siue Ruricios etiam duos, de quorum, inquit, temporibus require in libris antiquis B. Stephani ecclesie cathedralis,« ac denique, interiectis iterum tribus, nominat Agericum siue Agerium, S. Sacerdotis decessorem in uita predicta nominatum. Quod dum facit, et, tibi ipsi repugnans, S. Sacerdotem ceuum pene facit S. Cessatori, qui Caroli Martelli tempore floruit; merito suspectus sit nobis, ne ordo episcoporum apud eum eque peruersus sit in S. Sacerdote quam peruersus est in utroque Ruricio, quorum alterum 5 seculo, alterum 6 floruisse mox probabimus. Sanmarthani, allegato ms. Catalogo Ioannis Cordesii Canonici Lemouicensis, Bernardi sententiam amplectuntur circa S. Sacerdotem, circa Ruricios corrigunt; corrigendi tamen adhuc ipsi, quod Synodos quibus interfuit iunior, adscribant Episcopatui senioris: Rusticos autem nullos agnoscunt, alios aliquos a Bernardo nominatos pretereunt, tanquam ex sola scriptionis diuersitate distinctos et introductos: quod illis libenter assentior, sed pariter iudico in Catalogis, pro arbitrio auctorum tam recentium interpolatis alteratisque nullam certam Chronologiam posse fundari.

10. Porro sicuti Sammarthani censent, nullam esse rationem habendam Rusticorum, ut a Ruriciis diuersorum; ita existimat Armandus Gerard nec Aggericum quidem Hugonis Flauiniacensis  distinguendum a Ruricio seniore, inter quem et iuniorem sedisse debuit S. Sacerdos. Ratio huius coniecture est, quod sicuti a rure Latinis dicebatur rusticus aut ruricius, ita Petragoricis in sua uulgari lingua, in cuius usu iste uoces non erant, ab agro dici debuerit agre uel agry. Sic autem scriptum nomen eius episcopi, qui Sacerdotem precessit, cum inuenisset Hugo Flauiniacensis, cui Latina et genuina episcoporum Lemouicensium nomina minus nota erant, putat eum Armandus, dum Petragoricas uoces Latine forme reddere uoluit, nominasse Aggericum, quem debuisset uocare Ruricium. Sunt tamen quibus id dici nulla cum uerisimilitudine uideatur, et omnino iudicant retinendum Agericum, a Ruriciis distinctum: quibus sane nichil est quod prohibeat ipsum interponere. Etenim Ruricium I constat anno 470 fuisse episcopum, et anno 506 propter etatem ac morbos excusatum quo minus concilio Agathensi interesset; iunioris non inuenimus notitiam ante annum 535, quo concilio Aruernensi interfuit, idemque uidetur usque ad annum 555 aut ultra fuisse in uiuis: proinde notabile interuallum temporis statui potest inter utrumque; et locus datur non solum S. Sacerdoti, sed etiam ante hunc Aggerico, saltem ad biennium, si fuit a Ruricio I diuersus.

11. Qui utrumque Ruricium coniunxerunt auctores, aliud nullum habuere fundamentum, quam quod uenantius Fortunatus in epitaphio eos coniunxerit ita canens:

Hic sacra pontificum, toto radiantia mundo,
   Membra, sepulcra tegunt: spiritus astra colit,
Ruricii gemini, prenomine, sanguine nexi,
   Exsultant pariter hinc auus, inde nepos.
Tempore quisque suo fundans pia templa Patroni,
   Iste Augustini condidit, ille Petri.

Atqui hic illi non magis dicuntur sibi in episcopatu immediate successisse, quam auus fundasse templum S. Augustini, nepos Petri, prout Bernardus Guido et post hunc alii interpretantur; licet ipsa syntaxis uerborum suffragante temporis ratione, potius exigat, ut auus Petro, nepos Augustino fundarit ecclesiam.



uITA S. SACERDOTIS.



PROLOGUS Ex ms. Bibliothece Colbertine Parisiis.


Antiquam seriem uite gloriosi presulis Sacerdotis relegens, et in ea quedam superflua, quedam autem scriptorum uitio deprauata conspiciens, moderno tempore corrigere statui; eiusdemque historie textum, compendiosa breuitate transformatum et melioratum, lucidius honestiusque depingere. Ad quem poliendum et elimandum composui mihi multas  historias, quasi limas, ut nichil habeat nisi splendidum et honestum; et undecunque textum, undecim distinguendo Capitulis, adornaui. Quedam quoque diuersis historiis, ubi opportunum duxi, ex latere in marginibus  subnotaui, ut ex his lector lineam temporum cognosceret, et ex breui multa colligeret. Adieci etiam de translatione eiusdem beatissimi presulis  capitulum unum. uerum non studeo uerbum pro uerbo transcribere, nec tamen  omnino noua pro ueteribus endere; sed sensum exsensu, secundum ingenioli mei paupertatem, meliorando depromere; sicut poterit lectoris solertia, utramque seriem perscrutando, facile comprobare. Quod ut facerem domnus Arnaldus  abbas me monuit, ipsius S. Sacerdotis abbatie prouisor; cuius imperium contemnere, multa illius deuictus obsecratione, non ualui. Compulit me etiam meritum tanti confessoris, et uirtutes que apud eius sacratissima  ossa crebrius fiunt. Et cum cernerem antiquorum tyrannorum historias oratoris facundia excellenter euehi, et huius sancti atque clarissimi sideris, sancti scilicet Sacerdotis, uite seriem scriptorum negligentia deprimi; et ita ueritatis rationem in eadem serie quasi quibusdam ambagibus occultari, quemadmodum solet aliquando sol nubibus obfuscari; indignum uisum est mihi, nec potui ullo modo pati, quin splendidum honestumque aliquid  de eo conscriberem; maxime cum et materia non deesset, et antiquarum historiarum ordo huic nostro operi sufficienter suffragari ualeret. Denique exigit et mee fidei probatio, ut in Dei laude et sanctorum eius aliquod opusculum deuotus faciam, ad laudem et gloriam ipsorum; quatenus ipsi sancti impetrent mihi, apud iudicem et redemptorem meum, ueniam delictorum.

Ceterum, de facultate sermonis, in eo spem posui, qui dixit: »Aperi os tuum, et ego adimplebo illud.« Meus igitur pauper affectus illius poterit ditari facultate, ad laudem huius confessoris, ad cuius uite seriem aliquid apponere non est laude dignum, sed nefarium: uera enim sanctitas et pura religio non indiget hominum mendacio, sed tunc obscuratur  potius cum commento falsitatis inuoluitur. Potest tamen quorumdam uerborum pondere meritum cuiuslibet apud homines commendari, et eius laus oratoris peritia uenustari: uerum ab omnipotenti Deo uniuscuiusque meritorum qualitas, sine orationis interpretatione, dignoscitur.

Hec premittens, nunc ad inuidos uerba conuerto, qui uetera fastidiunt, et noua prosequuntur: et eos moneo, ne meum opusculum, quia nouum non est, forte contemnendum existiment: nam omnia uetera, noua fuisse, nulli dubium est. Meminerint etiam, queso, quia Moyses natus quarta etate, ab origine mundi historie sue cepit exordium; et Iosephus, historie Antiquitatum scriptor, libros Moysi diuersa uerborum retractauit specie; beatus etiam  Hieronymus transferre non distulit, quod iam a ueteribus translatum fuerat; adiecit etiam in sua translatione plurima, que fuerant pretermissa. Possem, si uellem, hic plures commemorare uiros, et de modernis exemplum ponere: sed hos tantum inseruisse sufficit. Licet igitur sapienti, sicut existimo, de antiqua re ueridicam historiam texere, et pro incultis sermonibus honestiores ponere: ualetque quis aliquando, de una eademque re, duplici modo disserere, et in utroque uerum exprimere: alterum etiam oratorem sepe uidemus, orationem alterius quadam uerborum affluentia subornare, et eamdem rem dissimili modo dicere. At scio mihi non licere, quod uiris sanctissimis disertissimis licuisse probatur: quia oratorum facundiam non habeo;  neque calleo artem per quam hec fiunt; nisi quia, sicut iam dixi, in uirtute sancti Spiritus anchoram fidei collocaui. Nam et in presenti tempore idem sanctus Spiritus luculentam et castigatam sermonis efficaciam, ad multorum edificationem, quibus uult suggerit qui olim Ecclesie sue sancte de  Persecutore Doctorem, et de Publicano sua gratia Euangelistam exhibuit. Quo Spiritus fretus, quamuis indignus, tamen hoc onus deuotus subire non metuo.



CAPUT PRIMUM. Ortus, educatio, monachatus, dignitas abbatialis.

[CAP. I.] 1. Gloriosus presul et cunctis in orbe sacerdotibus imitandus Sacerdos, ex Aquitania prouincia oriundus, ex clara stirpe originem sumpsit. Qui cum nobilis esset genere, nobilius splenduit probitate uite. De quo quis uel quantus fuerit, ex his que sancto cooperante Spiritu, de uite eius qualitate, et de multorum miraculorum  copia scribere statui, facile quilibet discere poterit. Huius ergo  pater, clarissimus uir Laban, unus de Burdegale ciuitatis primoribus exstitit; mater uero Mundana nuncupatur. Regnabat eodem tempore in Aquitania prouincia rex Christianissimus, Anticius  nomine. Accidit autem ut idem rex uenerit ad quemdam uicum, nominatum Calabrum  , situm inter Caturcensium et Petragoricorum fines, non longe a fluuio Dordonie. Et cum ibi aliquandiu persisteret, quadam die assistens ei Laban, prefati uiri pater, dixit: »Domine mi rex, si placuerit serenitati tue honorare me, deprecor ut filium meum unigenitum, quem mihi nuper Dominus dignatus est donare, suscipias ex baptismatis regeneratione.« Cui gratulabundus rex protinus respondit: »Si nostris illum conspectibus presentas, faciam quod postulas.«  Tunc festinus Laban attulit ei filium suum dicens: »Ecce, domine rex, adest filius meus, cuius susceptorem ex sacro fontis lauacro te futurum promisisti.« Et continuo rex, suscipiens ex sacro latice puerum, dedit ei prefatum uicum Calabrum, in quo hec gerebantur, hereditario iure possidendum: idem quippe uicus erat regius fiscus. Et factum est hoc diuina dispositione, ut idem puer in baptismatis perceptione Sacerdos appellaretur nomine, officio postmodum magnus in Ecclesia futurus sacerdos.

[CAP. II.] 2. His patratis, traditus est Sacerdos, puer uenerabilis, S. Capuano  Caturcensi episcopo, ut eum litteris et disciplina Christiana  institueret: qui Capuanus in illis diebus erat precellentissimus  inter religiosos Aquitanie presules. Hoc  uero contigerat omnipotentis Dei dispensatione, quatenus puer sanctissimus a catholico perfectoque sanctitatis magistro purissima fluenta doctrine biberet; unde demum mentes fidelium, doctor factus egregius, irrigaret: et ne aliquando ab  heretica prauitate circumuentus, quorum in illa regione ea tempestate maxima  copia inerat, a recto fidei tramite deuiaret. Sic igitur iam nominis dignitate, parentum nobilitate, dono regio sanctique presulis magisterio, dilectus Domino Sacerdos decorabatur in infantia; quatenus ex hoc mortalibus claresceret, quanta reuerentia excolendus existeret, quem tot et tantis muneribus diuina largitas preueniendo sublimaret.

3. Sanctus denique Sacerdos, transactis annis puerilibus, dum doctrinis salutaribus insisteret, et pubescentes annos maturitate uite transcenderet; cepit cunctos cetaneos suos uirtutum laudibus precellere. Unde uenerabili Capuano, sub cuius degebat magisterio, admodum carus erat, et ei semper  assistebat; et ea que ab eius ore sitiens hauriebat, in sui cordis armariolo recondebat. Astutiam eius simplicitas commendabat, et urbanum eloquium modestia temperabat; nec corporis gloriabatur decore, neque extollebatur mundiali fauore. uerumtamen cum iam metas iuuentutis attingeret, in ipsa feruenti etate cepit mox castitatis amator existere, mundique delectamenta spernere. Nam quotiescunque tentator ad eum ueniens tentationis aditum querebat, clausum semper aduersum se eius pectoris ostium inueniebat. Quid multa? Cum iam intrinsecus uas sincerum sancti Spiritus existeret, et in ara mentis holocaustum pie deuotionis quotidie Deo sacrificaret; memoratus Capuanus episcopus, per angelicam admonitionem, ordinauit  eum leuitam. Et factum est post hanc ordinationem, ut idem uir sanctissimus Sacerdos magis uirtutum iubare claresceret; et omnipotenti Deo, cui dudum ministrabat interius, eque exterius per ministerium ecclesiasticum deseruiret. Et ex tunc cepit in eleemosyne largitatem indigentibus erogare, ac in Dei laudibus perfectius insistere:

[CAP. III.] 4. Erat per idem tempus in iam nominato uico Calabro cenobium, in quo quadraginta et eo amplius monachi morabantur. His ergo dilectus Domini Sacerdos specialiter sedulus ministrabat: ita ut quidquid de facultate propria eis non tribueret, totum se perdere profecto putaret. Et renouata ibi primum Basilica, longa iam uetustate pene consumpta,  construxit ibidem habitacula monachis apta. Contulit etiam eidem cenobio eumdem uicum Calabrum, cum appendiciis suis, quem  a rege Anticio hereditario iure susceperat possidendum. Orabat etiam frequenter, quia didicerat quoniam oportet semper orare et non deficere. Et cum quadam die se in oratione ex more prostrauisset, emissa est ad eum diuina uox dicens: »O dilecte meus Sacerdos, ingredere cenobium nil metuens, quoniam in ordinem religionis monastice elegi te, et quia te uas sanctificatum ab ipsis cunabulis exhibuisti mihi, angelicam custodiam deputaui tibi.« Ad hanc uocem cepit continuo magnus leuita  Sacerdos omnipotenti Deo dupliciter gratias agere, eo quod ab eo facta uoce celitus confortari meruisset, sumptoque religionis habitu, cepit propositi sui normam perfectissime custodire. uerum non est nostre facundie depromere, quanta mentis puritas et morum probitas, quanta ieiuniorum asperitas, et super omnia lectionum sanctarum intentio, uel quis circa religionem affectus, pre ceteris fratribus Deo et hominibus eum ceperit commendare. His ergo aliarumque uirtutum et magis humilitatis priuilegio pollens uir sanctissimus, sub Abbatis regimine per septem circiter annos, antequam ad presbyteratus ordinem accederet, Domino militauit. Sicque usum recte conuersationis nunquam deseruit, ut non ante aliis imperaret, quam maioribus  debito rationis ordine subiaceret.

[CAP. Iu.] 5. Post hos dies factum est, ut uir Domini Sacerdos prefati monasterii fratribus presideret. His tamen omnibus plus prodesse quam preesse satagebat. Studebat enim ut eis imitandus existeret, et ut bona opera factis amplius quam uerbis ostenderet. Quotidie quidem lectioni uacabat, et tamen omnibus sedulus ministrabat. Ut seruus omnium, omnibus seruiebat; sed ut iudex peritissimus, de criminibus arguebat. Minimus inter omnes apparebat; sed tanquam doctor prestantissimus, eos doctrinis salutaribus edocebat. Sicut pater suauissimus omnes diligebat; sed uelut sapiens medicus, quos incorrigibiles preuidebat, a corpore Ecclesie  tanquam membra putrida sequestrabat. Fortitudinem lenitate temperabat, et temperantiam prudentia confortabat: sicque in omnibus actibus suis iustus et misericors apparebat.

6. Quapropter omnes qui in eadem prouincia morabantur, eum toto nisu diligebant, et magnis laudum fauoribus extollebant; et tamen, ut poterat, uite meritum occultabat, ne si forte fauoribus interius intumesceret, in eius interioribus fructus humilitatis deperiret. Sed nimirum crescebat de eo quotidie opinio famulatrix uirtutum, confluebatque ad eum ex diuersis regionibus hominum turba non modica. Et quidam quidem ueniebant, ut exemplo tanti uiri meliores existerent; quidam uero, tantummodo ut eum inuiserent; alii autem, ut alimenta  corporis uel queque necessaria ab eo perciperent; et alii, ut eius orationibus suas animas Domino commendarent. Quibus omnibus affatim uir sanctissimus diuinorum dogmatum pabula proponebat; et, ut cuique opus erat, proficere, secundum quod poterat, insudabat. Cura pauperum et peregrinorum ita ei inerat, ut cum magna mentis alacritate in eorum usibus expenderet, quidquid sibi subtrahere potuisset: unaque admodum uili sui Ordinis ueste contentus, nudos uestiebat, et parcimoniam diligebat; et cum sibi parcus existeret, ceteris largus erat.



CAPUT II. uiuentis miracula: parentum conuersio ad uitam sanctam. Episcopatus Lemouicensis obitus.


[CAP. u.] 7. Interea uir Domini Sacerdos desiderabat ad presbyteratus honorem conscendere, ut quanto excellentior gradu fieret, tanto liberius Domino uacaret; et quotiescunque sacra mysteria perageret, sese lacrymis in oratione mactaret. uerumtamen, ut tandem hominibus appareret quante sanctitatis existeret, placuit diuine pietati, ut eius uitam miraculorum gloria decoraret: quod ita factum est.

8. Erat in suprafato uico Calabro quidam homo, cuius cutem lepra fedauerat. Factum est autem ut quadam die uir Domini Sacerdos ab angelo moneretur, quatenus eum uisitaret, et lotis manibus omnia  egritudinis eius loca palparet. Quod cum fecisset oratione premissa, hominem continuo sanitati restituit. Habitatores uero loci, nec non omnes regionis illius populi hoc audientes, letis animis Domino gratias referebant, B. Sacerdotis merita collaudantes.

9. Mundana quoque mater eius, audiens filium suum tantum peregisse miraculum, benedicebat Domino, cuius ope mirifica cuncta fiunt miracula: et corde compuncta, cuncta deinceps seculi spernens oblectamenta, filii desiderabat imitari uestigia. Morabatur in illo tempore uir eius Laban in Burdegala ciuitate; quo illa dirigens, accersiuit eum, mandans illi per nuntium tam spectandum miraculum Dei fecisse famulum. Hoc audiens Laban,  glorificabat et ipse Dominum in eo quod factum fuerat.

[CAP. uI.] 10. Cum esset ergo Laban, sicut superius dictum, genere nobilis, Mundana, uxor eius uenerabilis, erat ei moribus et generositate consimilis. Erantque ambo secundum seculi dignitatem inclyti et facultatum affluentia ditissimi. Quadam uero die uenerabilis Mundana ad pedes uiri sui procidens, cum fletibus precabatur, ut ambo pariter felici commercio pro terrenis celestia mercarentur, et S. Sacerdotis imitando uestigia sequerentur; et quemadmodum pariter uixerant carnaliter, uiuerent et spiritualiter. Quam eius petitionem Laban exaudiens, corde compunctus libenter assensum prebuit. Diuiserunt igitur in duas partes cunctam sui  iuris substantiam, et unam quidem Ecclesie Christi tradiderunt, alteram uero pauperibus et peregrinis erogauerunt. Seruos quoque ac uernaculos suos liberos abire permiserunt, et reliquam uitam Domino dedicauerunt. Et erant ambo unanimiter, secundum apostoli Pauli preceptum , spiritu feruentes, Domino seruientes, spe gaudentes, in tribulatione patientes, orationi instantes, necessitatibus sanctorum communicantes, hospitalitatem  sectantes, et Domini Iesu Christi uestigia per omnia persequentes: precipue tamen peregrinos amabant, et in eis suscipiendis liberaliter insistebant.

[CAP. uII.] 11. Quadam die, conueniente uiro Dei Sacerdote cum fratribus, more solito, ad horam orationis secundam, contigit ut pater eius migraret a seculo. Cumque hoc ei nuntii uenientes indicare uoluissent, ipse admodum deuotissime orationi instabat, ita ut neminem eorum respiceret, donec orationi finem imponeret. Completa uero oratione, patrem iam exanimatum adiit: deinde cum eum iam mortuum in medio expositum inuenisset, et interrogauisset horam discessionis eius, inuenit eadem hora illum obiisse, qua ipse ad orationem processerat. Lugebat autem illum tam uenerabilis Mundana,  quam etiam et parentes ac uicini eius pariter circumstantes. Quos uir Domini Sacerdos consolans, asserebat illum non esse lugendum, qui Euangeli cum implendo preceptum, peregrinis et pauperibus deuotus erogauerat facultates suarum rerum.

12. Porro iterum eos interrogauit, si condignum eius funeri prebuissent obsequium. Cui cum respondissent, quod uiuificis mysteriis Dominici corporis et sanguinis non participauisset, cum ingenti merore protinus se in terram prosternens, orauit diutissime. Deinde defuncti manu apprehensa, semel et secundo eum nomine uocauit. Qui continuo ad uocem uiri Dei, ac si dormiret, ita surrexit; et circumstantium multitudinem intuens, huiuscemodi uerba profudit, dicens: »Hora quidem presentis  diei secunda a seculo migraueram, sed filii mei meritis concessum est mihi ut iterum ad superos remearem.« Hec eo loquente, stupebant cuncti qui aderant ad tante rei miraculum, expansisque manibus in altum, ac sublato clamore ad celum, Domino gratias referebant. Sed cum siluissent, continuo uenerabilis Sacerdos communionem Dominici corporis dedit ei; qua ille percepta ualde confortatus est. Tunc ante eius presentiam idem uir Dei sese proiiciens, ad similitudinem patriarche  Iacob, paternam benedictionem ab eo flagitare cepit. Cui cum protinus benedixisset pater, iterum mox in pace quieuit. O laudabile beati uiri meritum, per quod pater ad superos reducitur, et corporis Dominici uiatico reficitur, ac postmodum quieturus in pace dimittitur.

 [CAP. uIII.] 13. His peractis que diximus, cepit fama beati uiri hac illacque diffluere, et odor sancte eius conuersationis finitimas regiones perfundere. Unde Lemouicensi episcopo  Aggerico beate memorie decedente, uir Dei Sacerdos in cathedra sublimatur eiusdem Ecclesie, ad honorem Dei, electione cleri et fauore populi, Francorum rege Chlodoueo  seniore illius prouincie Principe  etiam collaudante. Sicque per aliquot annorum  curricula eamdem gubernauit Ecclesiam Dei prouidentia. uerumtamen, quoniam ne aliquibus fastidium generemus, uerbositatem fugimus, et breuitati animum applicamus, nunc ad eius transitum flectamus articulum.

[CAP. IX.] 14. Sentiens igitur Sacerdos beatissimus, sancto sibi reuelante Spiritu, extremum diem sibi imminere, ualedicens fratribus Lemouicinam ciuitatem deseruit, et natale solum repetere studuit. Ibi namque diuina preordinante gratia, cupiebat ut eius conderetur corpusculum, ubi religionis sumpserat exordium. Qui cum iter faceret, uenit ad quamdam uillam que Argentacum nominatur, ibique. iam diu maceratus dolore, graui afficiebatur  acredine. Sed cum paululum respirasset, ouorum edulium postulauit. Quod discipuli eius audientes, alimentum quod quesierat, sollicite per omnes uille incolas queritare festinauerunt; et non inuenientes, statim magistro annuntiauerunt. In eadem quippe uilla germen gallinarum, miluorum et accipitrum hactenus infestabatur improba uoracitate, ita ut uix ibi aliquando aliqua potuerit gallina durare. Quod ut uir sanctus comperit, illam auium importunitatem ita compescuit, in hoc, inquiens, ambitu uille nulla deinceps auium rapacium gallinas audeat infestare. Cuius serui Dei edictum inuiolabile permanet in sempiternum  . Mira res! uerum hoc uno satis patet indicio, quod potenti uirtute pontificalis dudum auctoritas homines ligare poterat et soluere.  uere enim illius erat discipulus, qui in nauicula positus, surgens imperauit uentis et mari, et facta est tranquillitas magna. Sic quondam beatissimus Martinus, Turonum archiepiscopus, mergos a preda fluminis prohibuit, et rapacem ingluuiem eorum compescuit. Paruerunt uolatilia Martini preceptis; obtemperant adhuc accipitres Sacerdotis famuli Dei interdictis. Ipse  , precamur, precibus nos soluat a criminibus, et sic defendat supplices, ut nunc conseruat alites.

[CAP. X.] 15. uir igitur Domini Sacerdos, presul sanctissimus, uidens diem supremum sibi illuxisse, discipulos conuocat, corpusque suum Ecclesie, in qua exordium religionis sumpserat, reddi imperat.  Demum, cum diuinis mysteriis exitum premunisset,  et discipulis suis omnibusque ibi conuenientibus sacre exhortationis multa affamina perorasset, et se spiritualesque filios, quos deserebat, omnipotenti Deo commendauisset, tertio nonas Maii spiritum celo reddidit: qui choris nunc Angelicis circumseptus illi proximus exstat, cui in terra positus militabat. Sic enim Dominus noster iehsu Christus in terris positus Patrem exorabat: »Pater, uolo ut ubi ego sum, illic sit et minister meus.«

16. Magistrum igitur exanimem uidentes discipuli, qui eum fuerant comitati, aiebant, nimio intrinsecus merore correpti, »Cur, Pater, huc moriturus aduenisti? Cur nobiscum tam paruissimo uite termino degere uoluisti? Cur nos, Pater dulcissime, relinquis orphanos?« His et huiuscemodi questibus  discipuli satisfacientes dolori, magistri precepta complere studentes, eius exanimes artus naui imponunt, et per Dordonie alueum iter arripiunt ad predictum  monasterium. Et cum iam appropinquarent ad matris domini Sacerdotis diuersorium; ecce B. Mundana, luminibus orbata, filii tendebat ad exsequias. Quo cum manibus famulorum sustentata uenisset, mox ad fluminis littus meruit recipere lumen diuinitus. Nunc sicut in altero miraculo fecimus, dilectum Domini Sacerdotem beatissimo Martino Turonum archiepiscopo comparemus. Martinus  matrem suam a gentilitatis conuertit errore, Sacerdos Presul sanctissimus exemplo continentie prouocauit matrem ad emendationem uite: ille per fidem matrem illuminauit intrinsecus, hic  illuminauit extrinsecus ad laudem et gloriam Domini nostri Iesu Christi, qui cum Patre et Spiritu sancto uiuit et regnat per omnia secula seculorum. Amen



CAPUT III. Ratio temporis: sepultura: translatio corporis Sarlatum.

[CAP. XI.] 17. Floruit autem S. Sacerdos reuerendus episcopus Augustorum Anastasii  et Iustini Senioris  Iustinianique temporibus, sibi ad inuicem succedentibus; Chlodoueo  , filio Childerici, Francorum et Aquitanorum tenente monarchiam. Hunc Chlodoueum  S. Remigius baptizauit. Hoc etiam tempore eximus monachorum legifer  Benedictus,  et B. Amandus  et S. uedastus episcopi,  et alii plures uiri sanctissimi floruerunt. Exstitit etiam uicesimus  nonus Lemouicensis ecclesie episcopus a B. Martiale, primo eiusdem ciuitatis episcopo, Petri apostolorum principis  discipulo.

18. Gloriosissimo presule Christi Sacerdote, sicut iam dictum est, uinculis corporis absoluto, monachi sepe fati monasterii corpus eius sanctissimum de naui deponentes, et suis humeris imponentes, ecclesie, cuius Domino donante abbas exstiterat, intulerunt. Quis tunc ibi conuentus uirorum ac mulierum aduenerit, queue pompa ecclesiasticorum ornamentorum delata fuerit, superuacuum dicere duximus; uideres tamen ad eius exsequias conuenire gaudentes pariter et lugentes. Gaudebant, quia tanti  confessoris suscipiebant patrocinium; lugebant, se amisisse dulce solatium. Lacrymas cohibere non poterant pietatis affectu, sed consolabantur corporis eius aduentu. Carmina sic simul et lacrymas effundebant, exsultabant pariter et dolebant.

19. Omnes tamen pariter suauissimo reficiebantur odore, et simul inestimabili propinabantur dulcedine. Nam totum uiri Domini corpus diuino fragrabat nectare, ac si fuisset perfusum pretioso aromate. Angelorum chorus comitabatur in celis, quem chorus uirtutum semper fuerat comitatus in terris. Cum eius uero sanctissima anima tripudiantes angeli Dominum collaudabant, et homines in terris positi funeris exsequias honorifice procurabant. Sic itaque in memorata basilica, Deo fauente, reuerendissimi  presulis Sacerdotis reliquie feliciter fuerunt recondite.

[CAP. XII.] 20. Longo uero post tempore, dum piis lacrymis S. Mundana filii sui semper rigaret mausoleum, sub Wandalica  persecutione, gladii procubuit interemptione; et propter insuperabilem Christi confessionem, martyrii sustinuit immolationem. Porro corpus eius, a fidelibus collectum, et iuxta filii sui reuerendissimi ac sanctissimi Sacerdotis  presulis sepulcrum diligenter est humatum; ibique diuina opitulante gratia multa fiunt miracula, prestante Domino nostro Iesu Christo, qui cum Patre et Spiritu sancto uiuit et regnat, per omnia secula seculorum. Amen  .

[CAP. XIII.] 21. Optimo Imperatore  Carolo Magno imperialia sceptra tenente, et Ludouico Pio filio eius sub patris imperio in Aquitania regnante, sicut Actuum eorum libellus testatur, multa in regno Aquitanico monasteria ab eodem rege Ludouico fuerunt reparata, multa et a fundamentis constructa, quibus nunc ueluti quibusdam luminaribus decoratur tota Aquitania. Huius exemplum non modo episcoporum multi, sed et laicorum quam plurimi emulati, collapsa restaurare, et noua monasteria  certabant construere. Hoc etiam tempore, in eiusdem prouincie corpore, a religiosis uiris  restaurata est ecclesia Saluatoris mundi in uico Sarlatensi, qui est situs in pago Petragoricensi. Sicque factum est, Dei operante clementia, ut ecclesias quas prefatus Imperator Carolus Magnus deuastando leserat bello, quod multis annis gestum tandem peregerat contra Waiferum  tyrannum, et Hunaldum qui post Waiferi mortem Aquitaniam occupauerat, Ludouicus filius eiusdem imperatoris repararet. Quas omnes ipse piissimus imperator Carolus Magnus immensis auri et argenti ponderibus, gemmarumque pretiosarum exornauit muneribus amplissimis et honoribus ditauit, et insuper, quod est pretiosius, sanctissimis reliquiarum patrociniis  insigniuit. Inter quas idem princeps, dominus amabilis Carolus  Magnus honestauit, imo sanctificauit hanc, de qua loquimur, ecclesiam de Sarlato non modica portione ligni crucis Dominice: quod, ut in quibusdam  Actibus eius legitur, ipse imperator  cum multis aliis reliquiis detulerat ab Hierosolyma.

[CAP. XIu.] 22. Ea tempestate monachi eiusdem ecclesie Sarlatensis ad superius nominatum uicum   Calabrum, iam pene in solitudinem redactum, abeuntes, una noctium, utriusque sanctorum, sanctissimi scilicet Sacerdotis et matris eius S. Mundane martyris sepulcra confringentes, et eorum sanctissima corpora inde colligentes et secum deferentes, intra prescriptam ecclesiam Saluatoris mundi dignissime tumulauerunt. Hec omnia ita contigisse, sicut pretaxauimus, diligenter inuestigando cognouimus: diem tamen in quo hec facta sunt, nemine nobis tradente, nondum certissime nouimus. Nec mirum si nos latet huius rei notitia, cum constet quod per illa eadem tempora  , bellis prepedita, tota Gallia totaque Aquitania liberalium artium pene caruerit disciplina.

23. uerum ut ab iis, que celebriori fama feruntur,  notitiam capiat lectoris sagacitas, illius temporis, quo beatissimus Sacerdos floruit, et illius quo in Sarlatensi uico corpus eius translatum fuit, breui admodum ratiuncula declarauimus. Computantur quippe a passione Domini usque ad transitum S. Martini anni  quadringenti duodecim; et a transitu S. Martini, usque ad obitum Chlodouei filii Childerici, cuius tempore floruit S. Sacerdos, anni centum duodecim. Sunt igitur a passione Domini usque ad obitum huius Chlodouei, anni  quingenti uiginti quatuor. Item ab obitu Chlodouei usque ad decessum Caroli Magni, cuius tempore Sarlatensis locus restauratus est, sunt anni  trecenti et unus. Hec tamen que scripsimus probabili ratione ab antiquis historiis sparsim relegendo  collegimus, et coram Deo positi meracissima ueritate tantummodo loquimur; et omissis incognitis ea que certissime nouimus, ad honorem tanti confessoris fideliter explicauimus.



CAPUT Iu. Miracula post Translationem  patrata, atque imprimis iniurii contra sanctum puniti.

24. Recenti tempore, quo in predicta sancti Saluatoris ecclesia gloriosi presulis Sacerdotis fuerunt membra recondita, ipso sancto Parasceues die, pistrinum monachorum forte cepit exuri. Sic cum incendium illud tertio iam accensum colligeretur fuisse exstinctum, longo fomite iterum resumpto robore reaccensum, per uicina queque late dispergitur.  Tunc repente fit clamor, fragor exoritur, cateruatim concurritur, et incassum hinc et inde focus inuaditur.  Nam minax flamma, primo per uicinarum domorum fastigia sparsim porrigitur; ac demum impetus earum, agente uento, ad ipsam S. Saluatoris basilicam usque prouehitur. uerumtamen ad funes  signorum concurritur, sonus eorum procul diffunditur; omne ornamentum quod erat in eadem basilica festinanter colligitur, pretiosissimi confessoris corpus foras extrahitur, et auxilium ipsius sanctissimi pontificis deuotissime ab omnibus qui aderant inclamatur. Interea loci cernitur ab oriente aduenire nubecula, quam cunctis uidentibus candida precedebat columba. Tunc nubecula illa, rapido flatu acta, ubi super illa incendia sua dilatauit uelamina, mox ingentis aque cepit inundationem emittere. Cerneres elementorum conflictum, ignis tamen  est superatus diuinitus. Est opere pretium tanti miraculi pensare sublimitatem. Quis non stupet, cum ad inuocationem dilecti Dei Sacerdotis obscuraretur celi serenitas; et cum subita pluuie inundatione superata incendii sedaretur immanitas? Fatendum sane est, et absque ulla ambiguitate credendum, ad ostendendum sancti Sacerdotis meritum  super eius basilicam, ad ipsam sanctificandam et ad sedandum idem incendium, ipsum aduenisse Spiritum, qui in similitudine columbe in Iordane flumine requieuit in Christo; et tanto signo Dominus operans, ipsamque suam sanctam ecclesiam sanctificans, ab imminenti incendio per huius inclyti confessoris meritum tunc liberauit; et, ut in  sequenti pandemus  opusculo, multa postmodum miraculorum gloria decorauit; quod quesumus faciat propitius, ad laudem et gloriam nominis sui, semper. Amen.

25. Leo papa  sanctissimus ecclesiam Saluatoris mundi et beatissimi confessoris Christi Sacerdotis, priuilegio sue sanctitatis munire decreuit: in quo priuilegio anathematizando prohibuit, ne quis presumptione uel arrogantia elatus, aut parentum generositate tumidus, seu quouis alio modo, non electione legitima monachorum ibidem seruientium, ipsius ecclesie audeat inuadere dominatum, aut res ad eam pertinentes ullatenus diripere, minuere uel alienare. Quod quidam Hubertus, tonsura  clericus, actu uero sacrilegus, pro nichilo ducens, Wilielmi comitis fultus presidio, arripuit dominationem,  siue predicte ecclesie congregationem: qui bonis omnibus locum exspolians exinanibat, et quotidie pessimabat. Sed cum quadam die membra sopori strauisset, ecce dominus Sacerdos, duobus comitantibus per uisum, apparuit, atque temeritatem illius cercendo, ita redarguit: »Cur, inquiens, hominum nequissime, contra apostolica decreta huius sancte ecclesie res inuadere presumpsisti? Cur abbatis nomen et tyrannidem assumpsisti? Cur monasterii supellectilem exportasti?« Et hoc dicens, baculum, quem in manu gerebat, in sublime erexit ut eum percuteret: sed, ut idem Hubertus postea retulit, precibus comitantium reuocatus, baculum a uerbere retinuit. Miser uero de lectulo surgens, primum quidem uisionis horrorem uehementer expauit,  deinde phantasie spiritu se delusum autumans, ad pristinum errorem paulatim relabendo rediit. uerumtamen dum furit; et dum secundum similitudinem serpentis et instar aspidis surde et obturantis aures suas, protinus ad crimina ruit; ecce iterum ipsi dormienti altera nocte sanctus pontifex seuerior assistens, ait: »Quomodo te habes, Huberte? uigilasne, an dormis?« At ille pauore percussus illico respondit: »Quis es, domine?« Cui uir sanctus intulit: »Nonne me nosti? nonne me iam dudum uidisti? Cur me proterue spreuisti?« His dictis cepit caput eius uerberare, ac cetera membra que gerebat fuste dolare. Tunc miser primum, »Parce, domine, parce, domine,« cepit eiulando clamare. Demum culpam iam sero clamitans,  a lectulo desiliuit, sicque demum amens effectus, cunctis qui aderant mirantibus per monasterii claustrum diffugiens, in quoddam tuguriolum, hominum uisus fugitando se contulit. uiatores quidam comprehendentes eum ad eamdem ecclesiam continuo reducunt, ibique eum diligenter custodiunt. Tunc populi per uniuersam illam prouinciam, que facta fuerant audientes, Saluatori Christo gratias referebant, sanctique Sacerdotis predicabant merita collaudantes. Ille uero moriens et crebro, »Mea culpa, sancte Sacerdos, inquiens, debitas penas luit.« Omnibus uero qui hoc audierunt patenter innotuit, qua pena dignus sit, quisquis iniuste super gregem Christi tyrannidem arripit, et qui tanquam fur ecclesiasticas res male disperdit. Petragoricensis comes   Wilhelmus, qui contra Apostolica precepta uenditor ecclesie, de qua loquimur, exstiterat; adiunctis utrisque manibus reductoque ore ad aurem,  ac omni deformitate membrorum deturpatus, ingratam uitam duxit fine tenus.

26. Caluiniacus est uicus, in confinio Petragoricorum et Caturcensium. Huius uici incole ad B. Sacerdotis monasterium uenire consueuerant. Quadam igitur die quidam illorum ex more ueniebant; pauper uero quidam cum sua coniuge ceram et uinum de penuria sua cemerat, et sequebantur precedentes. Sed dum, ut diximus, tardiori calle iter caperent, et soli incederent, fit eis obuiam unus ex parasitis cuiusdam militis; flasconemque uini, quem ferebant, uiolenter extorsit. At illi iter propositum expeditius peragentes ad supradictum ueniunt monasterium. Tunc expansis manibus in terram se proiicientes, de illata sibi iniuria a Deo et ab  eius famulo, sancto uidelicet Sacerdote, expetunt ultionem. Ille interim qui flasconem rapuerat, ex eo sibi potum porrigi postulabat. Hi autem qui adstabant uinum ex supra memorato uasculo fundere cupiebant: sed nec pessulum quidem, quo desuper muniebatur, eximere preualebant. Demum lancea pessulum effringentes, uini liquorem ex eo elicere non poterant. Et dum hec fierent, auctor flagitii diuinitus percussus a demone corripitur, atque in seipsum debacchando sceleris ultor efficitur. Manus enim proprias et brachia furibundis depascebat dentibus, et omnes quos poterat seuis dilaniabat morsibus. Qui tandem apprehensus, atque duris funibus adstrictus, uitam exhalauit protinus. Illo igitur terribiliter mortuo qui adfuerunt, flasconem cum  uino ad beatissimi Sacerdotis monasterium detulerunt, et ad memoriam tanti miraculi in eadem ecclesia suspenderunt.

27. Quadam autem die cuidam ardore febrium estuanti, per uisionem ostensum est, ut si de uino flasconis, quem precedente sermone notauimus, biberet, statim conualesceret. Quo hausto, morbo fugato, confestim conualuit; et non solum huic profuit, sed etiam multis aliis, uinum illud ad medelam, quandiu durare potuit. Sicque quod uni fuit ad interitum, multis egrotantibus attulit remedium.

28. Aestiuo tempore quidam causa deuotionis ad S. Sacerdotis oratorium uenerant, et expleta oratione  remeabant. Hi uas uinarium, quod enophorus uocitatur, propriis humeris deportabant, ut ex eo horis competentibus potantes sitis ardorem refrigerarent. Contigitque eos in itinere caloris et sitis  pariter ardore fatigari: qui nimia anxietate compulsi, assident potationi; rursusque iter corripientes, acrius ab estu afficiuntur sitientes. Tunc anxii, »Bibamus iterum, inquiunt, quia S. Sacerdotis non deerit munus.« Quo dicto ad se applicantes enophorum, summo tenus inuenerunt plenum; propinatique iterum arripiunt iter. Quo mature confecto, sub unius hospitii culmine se collegerunt; ibique iterum ex eodem uase bibentes, mirabantur, sepius illud plenum reperientes. Ad hoc spectaculum multi conueniebant, et toties bibebant quoties ueniebant, ac si ab eo uinum non effunderetur. Igitur prefati peregrini, retrogrado calle reuertentes, tam miraculi asserunt preconia, per omnia diuulgantes: enophorum etiam secum in testimonium ad  monasterium reportantes, et in ecclesia suspendentes letabantur, Domino gratias referentes.

29. Alio quoque tempore, dum ad sancti presulis Sacerdotis ecclesiam quidam aduenirent, canis forte in itinere comitabatur, qui gregem ouium cuiusdam rustici in uia aggrediens, per pascua latratibus agitabat, sed a domino suo reuocatus, iterum cum eis gradiebatur, sicque illi ad monasterium uenerunt, et perfectis pro quibus uenerant, iterum ad propria repedabant. Interea opilio, turbati gregis querimoniam ad dominum referens, animum eius maligna acuit furore. Tunc rusticus ille, hostiliter armatus, obuium se prebuit remeantibus peregrinis, et cepit eos afficere iniuriis, offerentibus eis propter id quod canis fecerat legitimam emendationem.  uerumtamen cum adhuc in eos seuiret, et sarcinulas eorum hac illacque dispergeret, illi S. Sacerdotis auxilium inuocare ceperunt: proclamationes uero eorum ille rusticus irridebat. At illi relinquentes ibi que secum tulerant, ad S. Sacerdotis recurrunt ecclesiam. Illis uero ibidem persistentibus, mox rusticus ille graui membrorum conteritur dissolutione: quem parentes gremio uanni compositum ad sepe nominati sancti studuerunt baiulare propitiatorium. Solemnitas eiusdem Christi confessoris celebrabatur ipso die; et ecce iam sole ad occasum uergente, prefati rustici portitores, ecclesiam irrumpentes, testem tanti miraculi eumdem rusticum exhibent, quid contigerat indicantes.  Rusticus autem ille contumax, omni membrorum destitutus officio, expirauit noctis in medio.

30. Miles quidam, a S. Sacerdotis monasterio rediens, obuium habuit quemdam, qui contra eum noxam admiserat, et ad idem monasterium orandi gratia ueniebat. Miles uero ille, metu ac reuerentia  confessoris Christi Sacerdotis, cuius stupenda miracula frequenter uiderat, et fieri sepius audiebat, eum impune preteriens abiit. Alter uero eques, qui precedentem militem a longe sequebatur, eumdem peregrinum in eadem uia offendens, de reatu illo, quem contra prefatum militem perpetrauerat, illum arguere minisque terrere tentabat. Sed peregrinus ille, in B. Sacerdotem confidens, nullum equitem in eo itinere se formidare respondit. Tunc eques, existimans quod eum contemneret, superbia tumens, impulit calcaribus equum, et in cum irruit, tunicamque quam capiti suo propter estum superposuerat, ei diripit, ac post se in sella complicauit. Peregrino autem illi, sancti presulis auxilium imploranti, continuo tunica capiti eius superponitur:  et ille eques improbus, fracta coxa deuoluitur. Equus uero furiis agitatus in iacentem inuehitur, et per campum palantem aggreditur, et apprehensus confestim moritur. Eques uero, dum ad sancti ferretur ecclesiam, die octaua postquam hec fuere peracta, in ipso itinere moritur. Et sic eum uiuens, cuius contempserat meritum, non meruit habere propitium.



CAPUT u. Beneficia sanitatum, S. Sacerdotem inuocantibus impensa, maleuoli puniti.

31. Huc usque disseruimus qualiter Domini pontifex Sacerdos tyrannos atque superbos persequendo contriuerit: sed amodo referemus, quomodo supplices potenti uirtute signorum refouendo iuuerit.  uerum quoties sancti uidentur in quemlibet inimicorum Dei exercere uindictam, sicut in passione apostolorum Petri et Pauli legimus Simonem Magum ab alto eorum imperio corruisse; scire debemus quoniam Dominus est, qui per sanctos suam operatur iustitiam, iusto iudicio puniens inimicum ad laudem et gloriam nominis sui sanctorumque suorum. Tanto ergo metuendi sunt ipsi, quanto constat quia ubique presens est, et maxime locis suo sanctorumque suorum nomini consecratis, qui ad inferendam per manus eorum malefactorum ultionem, quo modo et cum uoluerit inualidus non est. Sicque quisque sanctus, dum subiectos ab aduersariorum iniuria suo merito defendit, et impios  iusto Dei iudicio punit, plurimis ad se confugiendi aditum aperit: et dum aliquando superbum perimit, ne loca sacra temerare audeat, profecto ad se confugientibus remedium securitatis prestat.

32. Generalis conuentus, secundum morum antiquorum, in Caturcensi territorio, in loco qui PonsRode  dicitur, agebatur, et plurima populi multitudo  illic aduenerat, fideliumque deuotione inclyti Sacerdotis uenerabile corpus eo allatum fuerat Erat autem in eadem regione quedam matrona nobilis, que iuuenem cecum a natiuitate alebat pro Dei amore. Cecus uero ille ubi audiuit tanti confessoris feretrum illic esse delatum, rogare cepit matronam illam, cuius sustentabatur eleemosyna, ut sibi candelam emeret, quam ipse ante presentiam huius sancti poneret, si forte illum Dominus per eius meritum illuminaret. Cui predicta matrona respondit: »Ego uice tua candelam, quam sancto illi cupis afferre, libenter presentabo: quia qui tibi ducatum prebeat, in tanto tumultu populi, inuenire non ualeo.« Confluebat nempe ad predicti sancti reliquias plurima populi multitudo. Tunc matrona  fecit quod promiserat, et mox sibi contigit ut uolebat: nam ipsa eadem hora, qua illa ante uiri Dei presentiam candelam posuit, ille cecus a natiuitate intra domum eius, per eiusdem sancti meritum, lumen celi uidere meruit. Stupentes autem qui aderant, illico illum qui cecus fuerat, ante presentiam uiri Dei produxerunt, et innumeras gratiarum actiones Deo et Sacerdoti sanctissimo pro tanto miraculo reddiderunt.

33. Puella quedam, que a demone uexabatur, ad S. Sacerdotis azylum sananda deducitur. sed cum iam aliquot dies exegisset, et per eam malignus spiritus multas blasphemias emisisset, quas hic inserere longum duximus, diuina gratia, per eiusdem Christi confessoris merita, tandem a demone est liberata.

 34. A partibus uicinis puer quidam decennis ad S. Sacerdotis ductus monasterium fuerat, qui ab ipso natiuitatis sue tempore auditu, uisu, nec non et lingue usu caruerat: sed cum ibidem aliquandiu pernoctaret, et minime conualesceret, tedio affectus ad propria remeabat. uerumtamen cum nec spem quidem sanitatis, ab eadem rediens ecclesia, secum reportaret, subito auditum, uisum, et lingue pariter usum, in eodem positus recepit itinere.

35. Septennis item puer, cui lingue negabatur officium, a patre suo adductus est ad huius sancti tumulum, ut ibi recipere mereretur sanitatis commodum:  sed cum ibidem una tantum nocte excubias peregisset, et quod querebat non impetrasset; rediens in crastinum, antequam propriam ingrederetur patriam, uerbositate nimia longa rupit silentia.

36. Quedam item mulier oculorum priuata lumine, S. Sacerdotis uenit ad limina, poscens eius iuuamina: que dum in eius posita est basilica, magna hominum stipata caterua, post multa precamina,  clara recepit lumina. De cuius  scrobibus magnus riuus emanans sanguinis, ipsam testatur meritis illuminatam presulis.

37. Mulier autem altera, Lemouice incola, bissena per  curricula membris neruorum prepedita, huius sancti suffragia quesiuit . . . credula uotiua ferens munera ad eius sancti limina. Que mox recepto robore, leta de tanto munere, in Sacerdote famulo glorificabat Dominum.

38. Alio tempore adolescens quidam huius sancti antistitis uenit ad monasterium. Hic ab ipso natiuitatis exordio lingue caruerat officio: sed mox sanatus, plurima formabat lingua famina, et laudum reddens munera, redit letus ad propria.

39. Item alio tempore in prescripta basilica operans  Dominus, tria operatus est pariter miracula, ad declaranda S. Sacerdotis merita. Nam quadam ipsius Christi confessoris solemnitatis die, adstante ibi frequentissimo conuentu populi, mutus uerborum fudit organa, lucisque cecus meruit cernere crepuscula, et mulier quedam languida membrorum recepit officia, que in grabato ante altare Saluatoris mundi fuerat deposita.

40. Factum est alio tempore, redeunte eadem ipsius eximii confessoris gloriosa solemnitate, et adueniente ad eius uenerabile templum numerosa populi multitudine, ut duo nichilominus pagenses conuenirent, qui ambo filios suos paruulos, usu lingue carentes, sanandos adducerent. Horum paruulorum alter tam uocis quam omnium membrorum  amiserat officia pariter: qui ambo continuo sospitate recepta, diuina opitulante gratia, per S. Sacerdotis merita, letabundi remearunt ad propria

41. uir quidam nobilis, nomine Eubolus  , propter suam animam quemdam alebat inopem: inops namque ille surdus et mutus, hac illacque discurrens, dum multis calamitatibus premeretur, ad hunc nobilem uirum se contulerat, nec patrem aut matrem preter eum alium nouerat, sed hunc Dominus operans illi patronum prouisoremque prouiderat. Quadam igitur die ille miles ingenuus, fama preclarissima B. Sacerdotis excitatus  direxit illuc hunc pauperculum, ut ei sua miseratione subueniret, sicut alios curare consueuerat. uernaculi uero prefati Euboli ante S. Sacerdotis presentiam uenientes, oblationis munus quod detulerant obtulerunt, ac demum pro pauperis illius salute rogaturi iidem se in terram precipitauerunt. Sed dum imminente iam nocte, uigiliarum excubias ibidem peragere, sicut eis a domino suo imperatum fuerat, disponerent; mox a custodibus  ecclesie foras secedere precipiuntur. Illi uero quod ui non audebant, uerbo tantum resistebant, et nullo modo exire uolebant. uerumtamen cum intelligerent quoniam ibidem, sicut disposuerant, illa nocte manere nequibant, nomen S. Sacerdotis inuocare ceperunt. Quid plura? Inops ille surdus et mutus a natiuitate, continuo cepit loqui et audire. Tunc qui huic gaudio interesse potuerant, ingenti letitia perfusi reddebant laudum preconia Domino omnipotenti, qui sui famuli Sacerdotis precibus illi misero largitus fuerat sanitatis munus. Seniores uero loci, curatum inopem, quod nomen suum nunquam  audierant, et primo quo uoraci debuisset nomine nesciebant, Saluatum appellauerunt. Qui diu postea in eodem permanens monasterio, multis aduenientibus  cuncta que modo diximus, sepius replicabat.

42. Dies Pasche sanctissimus illuxerat, et ad S. Sacerdotis ecclesiam non minima plebis multitudo confluxerat: inter quos quidam Ademarus, illustris genere, a Montiniaco  castello conuenerat, et in eadem ecclesia paschale sacramentum percepturus, dum misse peragerentur officia, persistebat. Hic autem Ademarus litterarum disciplinam, cui a parentibus traditus fuerat, predo factus comtempserat; et innumeris sepe calamitatibus mercatores peregrinos, seu quoslibet uiatores per prouinciam illam euntes, finitimosque ruricolas uexare consueuerat, et in huiusmodi studiis animi sui sinum laxauerat. uerum cum, sicut iam dictum est, in medio  populi intra ecclesiam B. Sacerdotis incolumis adstare uideretur, et euangelii lectio recitaretur, in pauimento subito corruit. Nam, ut ipse postea retulit, ante oculos eius S. Sacerdos, episcopali infula decoratus apparuit, et uirga, quam manu gerebat, collum ei percutiens, eumdem cadere compupulit. Sed confestim a circumstantibus est subleuatus, et intra claustri ambitum deportatus. Expleta uero misse celebratione, continuo abbas cum fratribus adfuit accersitus. Tunc eger ille crimina cum misera mente pertractans, et uicinam mortem nimium pertimescens, omnipotentem Dominum peccando irritauisse, et S. Sacerdotis se iram promeruisse, lacrymando confitebatur. Abbas autem,  nec non et omnes monasterii fratres qui aderant, ei condolentes, canonicum habitum ei continuo tradiderunt, et ad penitentie remedium eum protinus admiserunt. Ille uero obliquo collo tota hebdomada miserabiliter egrotauit, et die octaua tandem exspirauit. Mors eius plurimos terruit, et dum huiusmodi uerentur exitum, satagebant offerre Domino penitentie fructum.

43 Seguinus quidam monachus, secularis et uagus, S. Sacerdotis exstitit: hic tamen erat eloquentia   promeritus, et litterarum scientia fultus, et primoribus patrie notissimus. Quodam uero tempore cum quodam potente, non longe a monasterio, morabatur apud castrum quod Carlutium  uocitatur: nam regule iugum ferre non poterat, sed ecclesias circumquaque plenus iam gloria uentilabat. Natalis Domini dies, toto orbe celeberrimus, imminebat; et miles ille potens in B. Sacerdotis ecclesia uigiliarum excubias agere disponebat. Quem predictus monachus a bono proposito deflectere cupiens, omne illius noctis officium se ibidem celebraturum, ac si in memorata ecclesia positus esset, ex integro repromisit. Preualuit itaque monachus ille, militemque retinuit: qui postquam est cibo uinoque repletus, cum quodam sacerdote  in contigua capella se collocauit: et cum indulgeret quieti, ecce S. Sacerdos adstitit, dicens ei: »Cur hic, Seguine, dormiens, poculo inebriaris obliuionis? An non potius oporteret te cum reliquis fratribus esse, et debitum officium Domino persoluere in tam precipua solemnitate?« Cui cum respondisset ille: »Quis es, domine?« S. Sacerdos seuerius in eum respiciens: »An non me nosti? Cur alumnum tuum Sacerdotem fugitando declinas?« Et cum hec dixisset, continuo per capillos a fulcro eum extrahens, caput eius ad humerum inclinauit: demum illum ante altare proiiciens, immanissimis uerberibus cecidit. Audires eminus ictuum crepitus uocemque dolentis. Quid multis memorem? Seminecem eum deseruit. Hec omnia predictus presbyter fieri uigilans  conspiciebat, sed ingenti pauore percussus, quid deberet agere nesciebat. Sed dum iam transacta nocte lucis aurora conaretur emergere, surgentes undique uiri per castellum, mirabantur omnes cur in tam precipua solemnitate moraretur presbyter celebrare officium nocturnale: qui etiam usque ad ostium capelle uenientes, capellanum surgere precipiunt irridentes. At ille, eorum affamine ac uicinitate roboratus, surrexit; et ostium eis aperiens, quod factum fuerat intimauit. Tunc illi attoniti, tanto uiso miraculo, eodem comitante presbytero, concito gressu ad beati confessoris Christi domicilium conuenerunt; et dum fratres eiusdem loci missarum solemnia peregissent, eos in unum conuocant, et quod factum fuerat indicant. Monachus uero miserabiliter  exstinctus, exemplo uidentibus deseruit, ne uagi et instabiles contra auctoritatem regule fiant, et siue intra ecclesiam siue extra consistant, diuinum officium nunquam pretermittant.

44. Tempore alio mercatores, cum suis sarcinis ad urbem Tolosanam euntes, per Sarlatensem uillam proficiscebantur ad predictam urbem. Hi celebri fama uirtutum gloriosi presulis Sacerdotis excitati, ad eius oratorium uenientes, et oblationis officia  persoluentes, se suaque omnia Domino et S. Sacerdoti commendauerunt. Quos etiam abeuntes, et propositum iter agentes, quidam maligni comprehendentes, in quoddam municipium adduxerunt, et loris durissimis manus post terga religauerunt, eorumque pedes compedibus ferreis constrinxerunt. Qui cum triduo detinerentur, et multorum tormentorum generibus macerarentur, S. Sacerdotis auxilium inuocare ceperunt. Adfuit eis clementia miserantis Domini, sui serui pulsata precibus; et ecce tertia nocte subito uincula dissoluuntur, eorum pedes relaxantur, et captiui crudeli custodia liberantur:  mox retrogrado calle redeuntes, et catenarum uincula in Saluatoris mundi ecclesia suspendentes. Demum illi qui eos comprehenderant penitentia ducti, ibidem eos sunt secuti: sicque omnes unanimiter saluatori et liberatori Domino sanctoque Sacerdoti gratias referebant. Multa [pretereo] que Saluator operatus est postmodum, ad laudem sui sanctissimi Sacerdotis presulis, Sarlatensis Ecclesie Patroni miraculorum gloria decorati, et facit uisibiliter quotidie incessanter: quod et quesumus faciat, ad laudem et gloriam nominis sui, per infinita seculorum secula. Amen.




ANNO DOMINI MCXXX
LAMBERTUS AUDOMARENSIS LIBER FLORIDUS





NOTICE SUR LE LIBER FLORIDUS LAMBERTI CANONICI MANUSCRIT DU XIIe SIECLE; PAR IULES DE SAINT-GENOIS, PROFESSEUR-BIBLIOTHÉCAIRE A L'UNIuERSITÉ DE GAND.
Extrait du Messager des Sciences historiques de Belgique.



LIBER FLORIDUS LAMBERTI CANONICI, MANUSCRIT DU XIIe SIECLE.

 La bibliothèque de la uille et de l'Uniuersité de Gand possède auiourd'hui au delà de 600 manuscrits, la plupart intéressants pour l'étude du droit, de la théologie, de l'histoire générale et de l'histoire de notre pays. Parmi ceux qui se distinguent par leur haute antiquité, il faut placer en première ligne le recueil connu par les bibliographes sous le  titre de Liber floridus Lamberti canonici.---C'est une de ces encyclopédies indigestes, telles qu'on en rencontre souuent parmi les monuments littéraires du moyen àge, et qui, à une époque où il y auait peu de liures, présentaient, resserrées en un uolume, les principales notions scientifiques dont on pouuait auoir besoin.

 Une encyclopédie de ce genre, dont la réputation est très-grande, existe à la bibliothèque royale de Bourgogne, à Bruxelles; nous uoulons parler du Trésor des Sciences, de BRUNETTO LATINI, dont M Fl. Frocheur a donné une description détaillée dans le Trésor national, année 1843, 2e série, t. II, p. 157-175  .

A la bibliothèque de Liége, il existe aussi quelques compilations de ce genre; mais elles sont d'une date postérieure.

Dans la première partie de la notice que M. Walwein de Teruliet publia sur les mss. de notre bibliothèque, en 1815, nous trouuons la description suiuante de ce curieux recueil:

»No 197. Libellus chronologicus historicus a Lamberto  Onulphi filio canonico sancti Audomari, de diuersorum auctorum floribus contextus, petit in-folio.---Ce ms. sur uélin, contenant des figures coloriées, est écrit uers l'an 1125. La collection est assez précieuse.«

En rendant compte à la Commission d'histoire, dans les séances des 5 et 6 décembre 1834  , des manuscrits de la bibliothéque de Gand qui offrent de l'intérêt pour l'étude de nos annales, M. Warnkónig entre dans quelques détails sur le mérite du Liber floridus, qui est cité auec éloge dans plusieurs manuscrits du XIIIe siècle. Dom Berthod en parle dans sa notice sur les mss. de la Belgique. Parmi les chroniqueurs qui se sont surtout seruis du Liber floridus, il faut citer Iean de  Thielrode, qui écriuait à la fin du XIIIe siècle  , ainsi que l'historien Brugeois Custis  , et, tout récemment, Pertz y a recouru dans le 1er uolume de ses Monumenta Germanie historica.

Dans son introduction à l'Histoire de la Flandre et de ses institutions  , M. Warnkônig nous parle encore du Liber Floridus, et assure qu'une copie plus ancienne en existe dans la bibliothèque ducale  de Wolfenbuttel.---Ce sauant écriuain en a extrait un fragment de chronique fort connu, intitulé Genealogia comitum Flandrie  .

Il existe un Liber floridus à la bibliothèque de Douai; il porte le no 740 des mss. C'est une copie, du Xue siècle, des parties historiques du ms. de St-Bauon.

Comme la plupart de ces mentions ne font connaître qu'imparfaitement une des plus curieuses compilations qui existent, nous auons cru faire plaisir aux bibliographes, en donnant ici une notice détaillée des 192 traités contenus dans ce uolume.

Quant à l'auteur, Lambert, on connaît peu de chose de sa uie; on sait qu'il était fils d'Onulphe et chanoine de St-Omer. Dans le tableau chronologique,  dont nous parlerons plus bas, au no 23, le Liber Floridus contient cette phrase: MLXXuII, uI kal. febr. Onulfus canonicus pater Lamberti qui librum scripsit, obiit. Nous uoyons par ce peu de mots qu'Onulfe, père de Lambert, était aussi chanoine, et qu'il mourut le 26 ianuier 1077 ; cette circonstance, on le uoit, nous sert à déterminer à peu près l'époque à laquelle le uolume fut écrit  . Au fol. 154 ro, se trouue l'arbre généalogique de Lambert, du côté maternel: Genealogia Ouduini et Heimerici decani filii sui. On y uoit que sa mère s'appelait Èue, le père de celle-ci Baduif; son grandpère Heimeric, son bisaïeul Ouduinus. Reuenons maintenant au recueil lui-même.

Le uolume connu à la Bibliothèque de Gand sous  le titre de Liber Floridus est un gros manuscrit infolio, sur uélin sale, fort manié, endommagé, et quelquefois illisible en plusieurs endroits. Il contient 287 feuillets, sur les marges desquels on a écrit des notes, que des relieurs maladroits ont découpées en partie. Il y a quelques feuillets doubles, repliés en dedans. De nombreuses miniatures, des lettres en couleurs, des encadrements de toute espèce, ornent  ce uolume. L'écriture, qui est de différentes mains, ne paraît pas être postérieure à l'année 1125. La reliure est moderne; au dos on a mis Floridus Lamberti---Dares Phrygius.

Au uerso de la première feuille de garde, on lit: In hoc codice continentur sermones domini Gerrici abbatis,---liber sancti Bauonis Gandensis ecclesie, etc. Cette inscription nous apprend que ce manuscrit appartenait à la bibliothèque de St-Bauon. Le recto de la 1re feuille contient la détermination grammaticale de quelques mots latins; au uerso se trouue une liste de personnages auxquels on doit des découuertes et des inuentions utiles. Une petite chronique termine ce feuillet; les quatre dernières lignes portent: »Lidricus harlebeccensis primus comes flandrie,  anno d. DCCXCII regnare cepit. Balduinus ferreus quartus comes flandrie, anno d. DCCCLXII Iudith, filiam regis Karoli calui cepit. Godefridus, filius eustachii, comitis bolonie, anno d. MXCuIIII hierusalem cepit; Rotbertus quartus Xus comes Flandrie godefridum hierosolomitis terre regem constituit.«

Les recto et uerso de la 2o feuille contiennent quelques indications chronologiques; au bas, à l'année 1097, la mention sommaire de la prise de Iérusalem.

Le recto du feuillet 3 est diuiséen 7 colonnes, renfermant la liste: 1o des rois d'Assyrie: de Bélus à Tonos; 2o des rois de Perse: d'Arbace à Denis; 3o, 4o et 5o des rois de Rome et des empereurs romains:  de Ianus à Henri Iu; 6o et 7o, des rois de France: de Pharamond à Philippe II.

La compilation proprement dite ne commence qu'au folio 3 uo, par ces mots: Incipiunt capitula Lamberti in Floridum.---Dans le prologue qui suit, l'auteur qui s'y nomme LAMBERT, FILS D'ONULPHE, CHANOINE DE St-OMER, explique les motifs de son entreprise et déclare auoir appelé ce liure Floridus, parce qu'il en a composé le contenu: de diuersorum auctorum floribus.

uient ensuite la table des 190  traités, qui sont contenus dans ce manuscrit. Nous donnerons ici les titres de ces traités, tels qu'ils se trouuent dans cette table, ou tels qu'ils sont indiqués en tête de chacun d'eux, lorsqu'ici le titre est plus explicite.  Quand ces titres expliquent suffisamment le suiet du traité, et quand le traité même présente peu d'intérêt, nous nous abstenons d'y aiouter des éclaircissements. Lorsqu'il nous a été possible de découurir les auteurs de ces différents traités, nous en auons fait mention. Mais nous proclamons l'insuffisance de notre érudition, pour rendre complètes de semblables recherches. Raban Maur, le uénérable Bède, Isidore de Séuille, etc., sont, au reste, les sources ordinaires où sont puisées les rares notions scientifiques de cette époque. Il est d'ailleurs  encore à remarquer, que les auteurs où les encyclopédistes du moyen âge ont puisé sont souuent cités furtiuement et pris les uns pour les autres: ainsi on trouuera St-Iéròme pour St-Chrysostome, Fredegaire pour Grégoire de Tours, etc.; dès lors on concoit que les recherches se compliquent de nouuelles difficultés.

Fol. 5 ro à 13 uo.---No 1. Prologus Odonis, episcopi Cameracensis. C'est une dissertation théologique sur le péché et la perfection chrétienne. Au folio uerso, on lit quelques uers sur St-Omer. Au-dessous, dans un médaillon carré est représenté le Saint, assis sur une hémisphère, dans l'attitude d'un prélat qui bénit; quelques mots relatifs à sa uie y sont ioints. L'explicit de ce traité se trouue au folio  10 recto. Là commence un autre traité, intitule: Iudeus quidam disputans cum Gisleberto, abbati Westimonasterii  .

Le folio 13 ro est rempli par une grande miniature, censée représenter le château de St-Omer, auec ces mots: Sithiu uilla, id est Sci Audomari castrum. Au-dessous, un moine, probablement le chanoine Lambert lui-même, qui écrit dans unc cathèdre, entourée des noms des abbés de St-Omer: de Saint-Bertin à Otger.

Au folio 13 uo, une courte chronologie de l'Ancien Testament, à partir de Moïse.

Fol. 14 ro à 16 uo.---No 2. Ordo miraculorum Christi Ihesu, secundum Matheum, Marcum et Lucam atque Iohannem; biographie sommaire de N. S.  Iésus-Christ, tirée des Euangélistes. Au folio 15o: Descriptio Odonis, episcopi Cameracensis super canones Euangeliorum. C'est un traité sur la concordance des Euangélistes.

Fol. 17 à 18 uo---No 3. Freculfus episcopus de Iudeorum iudicibus et regibus; chronologie sommaire des iuges et des rois d'Israël.

Fol. 19.---No 4. Spera triplicata gentium mundi: Gentes Asie, Europe, Africe diuerse. Au milieu du texte est représentée une mappemonde, contenant la liste des peuples de l'Asie, de l'Europe et de l'Afrique. Parmi ceux de l'Europe, on cite les Alamanni, Zelandini  , Morini, Sueui, Burgundiones, Huni, Tungri, etc.---Les limites des trois parties du monde y sont indiquées.

 Fol. 19. uo---No 5. Spera principum per elates regnorum. Une figure de forme sphérique, diuisée en 6 compartiments, donne la chronologie sommaire des six àges du monde.

Fol. 20 ro.---No 6. Spera Minotauri, domus Dedali; figure censée représenter le labyrinthe, auec le Minotaure au milieu.

Fol. 20 uo.---No 7. Spera mundi microcosmos: mundi elates usque ad Godefridum regem ; autre système chronologique, également diuisé en six âges.

 Fol. 21.---No 8. Freculfus episcopus historiograpnus: de mundi exordio, de filiis Ade et Ne et regnorum regibus usque ad Christum.

Fol. 21 uo---No 9. Egesippus historiographus: de Iudeorum iudicibus, summisque sacerdotibus eorumque regibus. C'est encore un autre traité que celui indiqué an no 3.

Fol. 22 uo.---No 10. Caïphas qui et Iosephus antiguitatum historiographus: de sapientia Salomonis.

Fol. 23 uo.---No 11. De Salomone et eius gloria.

    No 12. Spera mensium XII et elementorum.
    No 13. De circulo superioris celi.
    No 14. Apocalypsis depictus.


 Les quatre chapitres ainsi désignés dans la table manquent dans le MS.; ils se trouuent remplacés par les suiuants: Fol. 23 ro: Quid in principio Deus sex diebus fecit; et fol. 23 uo: De etate mundi ab Ada usque ad Salomonem.

Fol. 24.---No 15. Ordo uentorum Christi et natura ipsorum: une figure sphérique, bleue et rouge, diuisée en compartiments et où les uents sont désignés par les mots tudesques: Ost-ost, sud-ost, sud-sud, sud-west, west-west, nord-west, nord-nord, nord-ost. Suit l'explication du tonnerre, d'après le uénérable BÈDE.

Fol. 24 uo.---No 16. Spera Macrobii de quinque zonis; sphère diuisée en compartiments, qu'on a peints en rouge, bleu, uert et iaune, et où se trouuent  transcrites quelques notions géographiques, entre autres ces mots: Zona australis temperata, habitabilis, sed incognita hominibus nostri generis. Euidemment, cette phrase se rapporte à l'idée qu'on auait déià à cette époque de l'existence d'une quatrième partie du monde.

Fol. 25.---No 17. Cursus solis solstitialis et equinoctialis, autre figure sphérique, sur le rebord extérieur de laquelle sont désignés les douze mois de l'année  .

Fol. 25 uo.---No 18. Cursus lunaris et anni descriptio; autre figure représentant le mois lunaire, auec les différentes phases de la croissance et de la décroissance de la lune  .

 Fol. 26.---No 19. Spera Apulei, uite et mortis; calcul astronomique, basé sur les mouuements lunaires, pour apprendre à connaître le moment où meurent les personnes atteintes de la fièure.

Fol. 26 uo à 32 ro.---No 20. Martyrologium. C'est le Martyrologe d'Usuard  ; il est particulièrement intéressant, à cause des annotations historiques qu'on y a intercalées et qui presque toutes regardent la Flandre. Ces notes ont été publiées par Mr A. uAN LOKEREN, à la suite de la Chronique de St-Bauon, de  Iean de Thielrode, qui semble s'ètre serui de ces indications  .

Fol. 32 uo.---No 21. Chronicon Isidori  . de quinque etatibus; chronique sommaire, depuis Adam iusqù'à Iésus-Christ.

Fol. 33 uo à 36 ro.---No 22. De uI mundi Generationibus; c'est une chronique sommaire, mais plus détaillée que la précédente,

Fol. 36 uo à 45 ro.---No 23. Anni Domini Iesu Christi. Tableau chronologique de l'an 1 à 1295, contenant iusqu'à 1119 la date de l'auénement des papes et des empereurs, de quelques batailles mémorables, de la mort de personnages célèbres et d'éuénements remarquables. On y trouue aussi d'autres notes historiques, dont la plupart concernent le monastère  de St-Omer. A partir du XIc siècle, ces indications deuiennent plus nombreuses. C'est dans ce tableau, comme nous l'auons dit plus haut , que nous trouuons le iour de la mort d'Onulphe, père de l'auteur du Liber Floridus.

Après l'an 1119, nous n'y rencontrons plus d'annotations, ce qui nous permet de supposer que ce manuscrit a éte composé auant cette date. M. uAN LOKEREN a publié la plupart de ces notes historiques à la suite de THIELRODE  . Toutes ne semblent pas cependant être de la même main; plusieurs ont été intercalées dans la suite.

L'auteur a aussi fait mention dans ce tableau des lettres dominicales, du terme pascal, des indictions,  des concurrents et autres obseruations utiles au comput ecclésiastique. Au fol. 45 uo, on lit un extrait de Iornandès sur l'origine des Goths.

Fol. 46 uo à 47 ro. {No24. Nomina regum Romanorum. {No25. Nomina pontificum Romanorum; liste des empereurs iusqu'à Henri u, et des papes iusqu'à Calixte II, tous rangés dans 8 colonnes.

Fol. 47. uo---No 26. De Gentium uocabulis; noms des peuples descendus des fils de Noé.

Fol. 47 uo.---No 27. De prouintiarum episcopatibus; fragment de Grégoire de Tours, sur les diocèses métropolitains  .

No 28. Mappa uel oresta  mundi.

 No 29. De u famosis ciuitatibus.

Ces deux chapitres, indiqués dans la table, manquent.

Fol. 48 ro à 49 ro.---No 30. De prouintiis mundi; explications étymologiques des principales dénominations géographiques du globe.

Fol. 49 ro.---No 31. De regnorum uocabulis: gentes Asie, Europe et Africe; mêmes explications pour les peuples des trois parties du monde. C'est presque un double emploi.

 Fol. 49 uo.---No 32. De mundi ciuitatibus; c'est une liste des principales uilles du monde, auec le nom de leurs fondateurs.

Fol. 49 uo à 51 ro.---No 33. Marcianus Felix Capella: De gentibus diuersis et monstris; notions sommaires sur des peuples peu connus ou fabuleux, sur des animaux extraordinaires, etc., etc.

Fol. 51 ro.---No 34. De nominibus ciuitatum mutatis: Asie urbium antiqua nomina nunc uero mutata.

Fol. 51 uo.---No 35. De paradiso et insulis. Enumération des principales îles de la terre.

Fol. 51 uo---No 36. De paradisi fluminibus; note sur le Gange, l'Euphrate, le Tigre et le Iourdain.---Au fol. 52 ro, une miniature représentant un édifice  de construction bizarre, au milieu duquel s'élèue l'arbre de science; au-dessus le mot: Paradysus.

Fol. 52 uo et 53 ro.---No 37. De mundi fluminibus; énumération des principaux fleuues, sources et lacs de la terre.

Fol. 53 ro---No 38. De creaturis diuersis; notions sommaires sur quelques races extraordinaires d'hommes.

Fol. 53 uo.---No 39. Christi nomina greca et latina et hebraica.

Fol. 54 ro et uo.---No 40. Eucherius: de nominum interpretationibus; explications succinctes des noms propres qu'on trouue dans l'Ancien Testament.

Fol. 55 ro.---No 41. De gradibus et ministris ecclesiasticis et officiis; explications des différents  mots seruant à désigner dans la liturgie iudaïque et chrétienne, les dignités et offices.

Fol. 55 uo.---No 42. De idolis gentium; énumération des faux dieux des anciens peuples.

Fol. 55 uo. {No 43. De Ponderibus diuersis.

Fol. 55 uo.{No 44. De Mensuris diuersis.

Désignation des poids et mesures des anciens

Fol. 56 ro.---No 45. De nominibus Sybillarum; nom des dix sybilles connues.

Fol. 56 ro.---No 46. Carmen Symmachie Sybille de Christo.

Fol. 57 à 58 uo.---No 47. Isidorus ispalensis episcopus: De naturis bestiarum; traité d'Isidore de Séuille sur les animaux. Le uerso du fol. 56, représentant  un lion et un porc, sert d'illustration au texte de ce traité.

Fol. 58 uo à 60 uo.---No 48. Physiologia auium: De naturis auium; traité d'ornithologie, qui commence par la description du griffon. Au milieu du feuillet est représenté un griffon déuorant un homme.

Fol. 60 uo.---No 49. De dracone et serpentibus et colubris; description du genre des reptiles, ornée d'une miniature coloriée, représentant un dragon.

 Fol. 61 uo.---No 50. De crocodillo Nili fluminis, figure représentant cet animal.

Fol. 62 ro.---No 51. De Behemoth bellua terre, description de l'animal fabuleux désigné sous le nom de Behemoth; miniature bizarre, représentant le diable assis sur ce monstre, inconnu sans doute à nos naturalistes. Au-dessus on lit: Diabolus sedens super Behemoth Orientis bestiam singularem et solam I Antichristum.

Fol. 62 uo.---No 52. De Leuiathan serpente; miniature grossière représentant l'Antéchrist, assis, le sceptre en main, sur un dragon, peint en uert, auec la suscription: Antechristus sedens super Leuiathan serpentem, significantem bestiam crudelem in fine  .

Fol. 63 ro.---No 53. De monstris Oceani maris  . Parmi les poissons, on cite le hareng, dont l'auteur dit: Allec, pisciculus ad usum salsamentorum idoneus, longo seruatur tempore. Aurait-on déià eu à cette époque l'idée de l'encaquement des harengs?---Au fol. 63 uerso: De conchris et conchis.

Fol. 63 uo à 64 uo.---No 54. De mirandis Britannie insule; description sommaire des curiosités naturelles qu'on rencontre en Angleterre: lacs, sources d'eaux chaudes, et grottes. On y trouue plusieurs passages relatifs au roi Arthur, ce célèbre paladin de la Table ronde et du cycle de Charlemagne. uoici ces curieux passages  :

»Est tumulus lapidum in britannia, in prouincia buelth, et unus lapis suppositus et uestigia canis,  qui uocabatur cabal, arturi militis impressa lapidi, quando uenatus est aprum tronith, in loco qui dicitur carmycabal; eo quidem artur sub lapide illo tumulum fecerit. Homines uero illius prouincie, dum tollunt de tumulo lapidem et abscondunt biduo, die tercio inuenitur super tumulum.

»Est sepulchrum in britannia, in prouincia ercing , iuxta fontem lycatanir, filii arturi militis, qui uocabatur anyr: in quo sepeliuit eum artur. Dum autem ueniunt homines ad mensurandum sepulchrum, habet in longitudinem mensuram aliquando quinque pedum, aliquando uIII, aliquando XI, aliquando Xu, numquam una uice sicut altera.«

»Est palatium in britannia, in terra pictorum, arturi militis, arte mirabili et uarietate fundatum,  in quo factorum bellorumque eius omnium gesta sculpta uidentur. Gessit autem bella XII contra saxones qui britanniam occupauerant. Primum bellum fuit in ostium fluminis quod dicitur gleuy. Secundum uero et tercium et quartum et quintum super flumen dubglas. Septimum in silua celidonis. Octauum in castello guynon, in quo bello portauit artur imaginem sancte marie super humeros suos, et pagani uersi sunt in fugam. In illa die cedes magna fuit de paganis per uirtutem domini ihesu  christi et sancte uirginis genitricis eius. Nonum pellum gestum est in urbe legionis; decimum in littore fluminis quod uocatur tribuith. Undecimum in monte agned; duodecimum in monte badonis in quo bello corruerunt nongenti  sexaginta uiri de uno impetu arturi, auxiliante domino ihesu christo.«

NENNIUS, écriuain anglais du IXe siècle, est auteur de ce passage, que nous trouuons dans son Britannie Elogium, p. 106, sous le titre: De Arturo rege Belligero et de duodecim bellis que aduersus Saxones habuit et quot aduersariorum uno impetu prostrauit.

Au reste, le chapitre: De mirandis Britannie insule, pourrait bien être tout entier du même auteur, qui, au dire de G. CAMDEN, Britannia, p. 503, a écrit un traité intitule: DE MIRABILIBUS.

 Fol. 65.---No 55. De templo Domini Salomonis; description du temple de Salomon, ornée d'une miniature repréesentant un edifice bizarre, au-dessus duquel on lit: Hierusalem celestis.

Fol. 65 uo.---No 56. De uirtutibus XII lapidum 0

Fol. 66.---No 57. Isidorus ispalensis episcopus: de lapidibus et gemis;---de margaritis albis;---de nigris; de chrystallis.

Fol. 67 uo.---No 58. De natiuitate Christi; uie sommaire de Iésus-Christ.

Fol. 68 uo.---No 59. Historia Anglorum regum; Beda, incipiunt nomina ducum regumque Britannorum. uient d'abord la liste des rois d'Angleterre, depuis Storech iusqu'à Henri, fils de Guillaume le  Conquérant; les rois fabuleux et ceux de l'Heptarchie y sont tous nommés. Au folio 66 uo: Incipit historia Anglorum a Beato Beda, uenerabili presbitero composita; puis au folio 73 ro: Incipit chronica Bede: de regibus Anglorum.

Fol. 75 ro: Dans une espèce de tableau, on a placé les 28 principales uilles d'Angeleterre, precédées chacune du mot CAIR,  Britannico eloquio dicitur ciuitas. Nous retrouuons encore ce passage dans NENNIUS, Britan. Elog., ch. 56, p. 121. Sur une bande de parchemin, qui tient a ce feuillet, se trouue la suite de la succession des rois anglais iusqu'à Henri, fils de Guillaume de Normandie.

Fol. 75 uo.---No 60. De annorum ebdomadibus;  explication des différentes espèces de semaines connues des anciens.

Fol. 75 uo. ---No 61. Dicta uII sapientium .

Fol. 76.---No 62. Genealogia comitum Normannorum.

Fol. 77.---No 63. De miraculis in dialogo S. Gregorii, Pape; traité philosophico-ascétique, orné d'une miniature, fol. 76 uo, représentant un arbre gigantesque: Arbor palmarum, dont chaque branche porte le nom d'une uertu, auec celui d'un uice opposé, placé en face; au-dessous on lit:

»Reges Hierusalem: Expeditio Christianorum post concilium Urbani Pape, anno MXCuII; anno post tercio hierusalem capta est anno Domini MXCuIII:  Godefridus, filius comitis Eustachii; Balduinus, frater eius, flandrensis; Balduinus de burgo, francigena; Folco, andegauensis, Baldewinus, filius eius.---Urbanus tunc papa rome; celebratum est expeditionis hierosolomytane concilium a CCCtis XX-que patribus apud clarum montem XIIII kal. decembris. ---Patriarche in Hierusalem: Dambertus pisanus, episcopus primus; Euermarus flandrensis; Arnulfus flandrensis; Wormundus ambianensis; Stephanus carnotensis; Willelmus flandrensis; Folcherus pictauensis.«

Fol. 81 ro.---No 65. Gregorius in libro XXXI moralium Iob de uIII principalibus uiciis; de uII principalibus uirtutibus.

Fol. 81 ro.---No 65. De excidio gentis Iudeorum.

 Fol. 81 uo.---No 66. De quodam famulo, Drothelmo domini rapto: uisio descripta a Beda presbytero; récit d'une uision qu'eut un certain Drotelme en Angleterre, dans le Northumberland.

Fol. 83 ro.---No 67. De septem uirtutibus columbe.

Fol. 83 uo.---No 68. Hec est fides catholica de essentia diuina.--- Item de trinitate; série de sentences ascétiques, mises la plupart en uers et finissant chacune par le mot esse.---Plage Egypte: quatre uers sur les plaies d'Egypte. Au fol. 84 ro: De natale Domini, uersus.---uersus Petri: de enario; charmant petit poëme sur la puissance de l'argent en ce monde; nous croyons faire plaisir à nos lecteurs en le leur communiquant ici





uERSUS DE DENARIO. *


Denarii saluete mei, per uos ego regno,
   Terrarum per uos impero principibus;
Quod probor et ueneror; quod diligor atque frequentor,
   Gratia uestra facit que michi magna facit.
Per uos imperium Cesar tenet, et sine uobis
   Imperium nullus Cesar habere potest,
Denique quidquid agant reges terraque marique
   Certent siue gerant prelia, uos facitis.
Per uos in cineres est Ilion illa redacta,
   Que per uos etiam creuerat alta nimis,
Cuius ad excidium dextras armastis auaras,
   Cum peteres phrigias miles auarus opes.
 Per uos subierunt sibi menia celsa tyranni
   Et, sine marte, truces sepe domant equites.
Per uos Roma potens est condita turribus altis;
   Per uos artifices repperit illa bonos,
Ad tantam molem mirabiliter peragendam
   Nummus multimodo profuit ingenio.
Per uos pontifices, abbates prepositique
   Quod per se nequeunt, absque mora faciunt
Qui liber in causa reus est metuitque grauari,
   uos habeat, uento nauigat ille bono.
Si fur deprehensus sit uel latro, iudicibusque
   Denarium dederit, mox dato, iustus erit.
Si quis sit fatuus nec sacras legerit artes,
   Nummos usque legat, fiet Aristotiles
Ad dominam pulcrhram ueniat formosus adultus,
    Si nichil attulerit, pellitur a thalamo;
Introcat turpis, nummo comitante beato,
   Inuenit absque mora cuncta parata sibi.
Denarius regnat, regit, imperat, omnia uincit.
   Et tenet imperium cum Ioue denarius,
Factus uterque deus magno ueneratur ab orbe;
   Plus tamen alter agit, cum sit uterque deus;
Nam quod hic tonitrus nec fulmina flectere possunt
   Flectit denarius et facit esse suum.
Iupiter offensus non omnes uindicat iras
   Offensas nummus uindicat innumeras.
Diuitis ad clausam portam si tristis egenus
   Pulsat, amore dei non aperitur ei;
At si denarius pulsauerit, huic aperitur,
   Exclusoque deo clauditur ille domo.
 Hospite de tali iucundior est domus omnis;
   Hoc quicunque caret hospite, uilis erit.
Felices nummi quibus est data tanta potestas,
   Quanta nec in magno creditur esse Ioue,
Pace tua quod adhuc dicam bene, Iupiter, audi,
   Quisquis habet nummos, Iupiter esse potest!

L'auteur de ces uers, qui sont d'une latinite trespure pour l'époque, était chanoine de St-Omer. Il a écrit d'autres poésies encore, comme nous le uerrons plus loin aux no134 et 135.

Fol. 84 uerso: L'extrait d'une ordonnance de Robert le Frison, comte de Flandre, pour faire entretenir la paix entre ses suiets.

Fol. 84 uo.---No 69. Grecorum littere numero XXuII.

 Fol. 85.---No 70. Littere Grecorum que numeros apud eos faciunt.

Fol. 85 uo.---No 71. De figuris caracterum; explications des signes adopté pour dèsigner en abrégé les poids, tels que l'once, la liure, etc.

Fol. 85 uo.---No 72. De generibus numerorum in ratiocinatione.---De IIIIor temporibus anni; des quatre temps tombant, chaque année, à 91 iours de distance les uns des autres, les 1er mars, 1er iuin, 1er septembre et 1er décembre.

Fol. 86 uo.---No 73. De annis et bissextis; ce chapitre commence par la diuision en fractions infiniment petites des différentes parties qui composent l'année.

 Fol. 86 uo à 87 ro. No 74. Prouerbia Salomonis.

Fol. 87 uo.---No 75. De distinctione dierum; étymologie des mots seruant à indiquer les différentes parties du iour et de l'année.

Fol. 87 uo.---No 76. De natura solis; quelques notions sur la nature du soleil, de la terre, de l'eau, etc.

Fol. 88 ro.---No 77. De quatuor elementis; une miniature représentant l'Agneau sans tache, entourée de quatre cercles qui figurent la terre, l'air, l'eau et le feu.

Fol. 88 uo.---No 78. BEDA: de Astrologia; explications des XII signes du zodiaque, au milieu une miniature représentant le soleil, traîné dans un char.

 Fol. 89 ro à 91 uo.---No 79. Item de astrologia: De ordine et positione signorum; des miniatures grossières y représentent les différents signes du zodiaque, les constellations les plus remarquables, et d'autres figures qui sont relatiues à l'astronomie, en rapport auec la philosophie occulte et l'astrologie proprement dite, ainsi qu'on s'en seruait autrefois pour appuyer les systèmes planétaires admis.---Au folio 92 ro, une sphère représentant les éuolutions solaires et lunaires.---Une sorte de mappemonde grossièrement peinte occupe les feuillets 92 uo et 93 uo; on y lit: Terre globus, puis à droite cette phrase qui paraît se rapporter à la supposition de l'existence du nouueau monde: Zona australis temperata filiis Ade incognita, plaga antipodum. Au folio  95 uo, une figure représentant les rapports de la chronologie du monde auec le mouuement des planètes.

Fol. 94 ro.---No 80. De astrologia secundum Bedam; sphère composée de cercles concentriques, qui s'entrecoupent de différentes manières et représentent le cours de certaines planètes.---Folio 98 uo: Circuli septem cursusque septem planetarum; mouuement des sept planètes: Saturne, Iupiter, Mars, le soleil, Lucifer, Mercure et la lune.

Fol. 95 ro.---No 81. De astrologia excerptum; explications de la position respectiue des signes du Zodiaque entre eux.

Fol. 95 uo.---No 82. De XII signis; autres notions  sur les 12 signes.

    No 83. De astrologia.
    No 84. De tonitruo.
    No 85. De naturis elementorum.


Ces trois traités, ainsi indiqués dans la table, ne se trouuent point dans le MS.; probablement que les feuillets qui les contenaient ont été arrachés.

Fol. 96 ro.---No 86. De tempestatibus; on y indique à quels signes on peut reconnaître le temps qu'il fera.

No 87. Hieronimus: de Samuele et Saul et Phetonissa 

Ibid.---No 88. Penitentia Salomonis; autre extrait de St-Iérôme.

Fol. 96 uo.---No 89. De Alexandro rege Iudeorum  ultimo et Herode; histoire sommaire d'Alexandre et d'Hérode.

Fol. 97 ro.---No 90. De Christo et Iosepho; quelques mots sur le sépulcre du Christ et sur Ioseph d'Arimathie.

Ibid.--- No 91. De dormitione Iohannis euangeliste in Epheso .

Ibid.---No 92. Apostolorum nomina XII et ubi predicauerunt et sub quibus passi sunt.

Fol. 98 ro.---No 93. Nomina dierum secundum Hebreos et Romanos et Gentiles.

Ibid.---No 94. De signis X plagarum Egypti, Moyse uirga percutiente.

Ibid.---No 95. De electis et reprobatis.

 Ibid.---No 96. Decem uerba legis; articles du Décalogue.

Fol. 98 uo.---No 97. De libris recipiendis; indication des liures saints dont on peut faire usage et qu'on peut lire.

Ibid.---No 98. De uIII prefationibus; des 9 préfaces usitées dans la Messe par les éuêques de France.

Ibid.---No 99. De libris legendis; lections ou épîtres usitées pendant l'année dans l'Église catholique. ---Au bas du fol. 99 ro: Sommaire chronologique depuis la création du monde iusqu'à Iésus-Christ.

Fol. 99. uo.---No 100. De noticia librorum apocryphorum; indication des liures ou écrits saints apocryphes  et condamnés.

Fol. 100 ro.---No 101. De duobus paradysis; extraits de St-Augustin.

    Ibid.---No 102. De duobus infernis.
    Ibid.---No 103. De electis et reprobatis.
    Ibid.---No 104. De monstris et bimembris  .
    Ibid.---No 105. De prophetiis uariis; indications des moyens qui ont serui à faire des prédictions prophétiques.


Fol. 100 uo.---No 106. Quot modis peccata dimittuntur.

Ibid.---No 107. De cyclo paschali; noms des saints Pères qui se sont occupés du cycle pascal.

Ibid.---No 108. De 4 ieiuniis 4 temporum; époques auxquelles sont fixés les Quatre-Temps.

 Ibid.---No 109. De XII uigiliis per annum; époques des uigiles

Fol. 101 ro.---No 110. De dieta anni; indication des mets et potions qu'il conuient de prendre pendant chacun des mois de l'année pour se bien porter; recettes pour faire quelques médicaments.

Fol. 101 uo.---No 111. Pater noster, grece et latine.

Ibid.---No 112. Symbolum apostolorum grece et latine.

Le texte grec du Pater et du Symbole est écrit auec des lettres latines.

Fol. 102 ro.---No 113. De montibus diluuio non opertis .

 Ibid.---No 114. De Iacobi et Esau; quelques mots sur Abraham et sa postérité.

Ibid.---No 115. De ecclesia S. Audomari: De pyratis Danorum Flandriam adeuntes ; reliques des saints de Flandre, qui furent déposées à St-Omer pour les soustraire aux profanations des Danois.

Fol. 103 ro.---No 116. De consanguinitatum gradibus; dénomination des différents degrés de parenté; le fol. 102 uerso représente un modèle d'arbre généalogique d'ascendants et de descendants.

Fol. 103 uo.---No 117. Genealogie arbor; énumération des empêchements de mariage entre personnes  de la même famille, tels qu'ils furent fixés au concile de Coblentz , en 922.

Fol. 104 à 105.---No 118. Genealogia comitum Flandrie. Cette chronique des comtes de Flandre, qui deuient plus détaillée à partir de Robert le Frison, ua iusqu'à 1120; au uerso du feuillet qui a été cousu au folio 105, se trouue sous le titre de: Genealogia regum Francorum comitumque Flandrie, la généalogie des comtes de Flandre, combinée auec celle des rois de France, depuis Priam iusqu'a Charles le Bon, comte de Flandre.

Fol. 105 uo à 108 ro.---No 119. Conflictus Henrici el Paschalis; récit circonstancié des débats qui s'éleuèrent entre l'empereur Henri Iu et le pape Pascal au commencement du XIIe sièele, au suiet  de l'inuestiture des éuêchés et des abbayes. Ce morceau commence par une lettre, datée de féurier 1111, dans laquelle Iean, éuêque de Frascati, mande à Richard, éuêque d'Albanie, que l'empereur Henri s'est emparé de la personne du pape Pascal et des cardinaux.

Fol. 108 uo.---No 120. Epistola Methodii: de Antechristo; prophéties sur la naissance, la uie et la mort de l'Antéchrist.

Fol. 110 uo.---No 121. Gesta Francorum Hierusalem expugnantium que Folcerus Carnotensis, sancto dictante spiritu, dictauit; récit de la première croisade, rédigé par Foulques de Chartres; il est diuisé en chapitres, portant les titres suiuants:  d'abord une introduction, puis: 1o Exhortatio pape  expeditionis sancte; 2o expeditio prima exercitus Domini et nomina principum in ea; 3o expeditio secunda exercitus Domini; 4o secunda expeditio prime iungitur in obsidione de Nicena; 5o assultus mille circa Hierusalem; 6o Franci machinis ciuitatem impetunt; 7o quomodo Hierusalem a Christianis capta est; 8o quomodo etc., Hierusalem Franci capientes laudes et gratias Deo referunt; 9o admiratus Babylonis misit Lauendalium ducem militie sue et Arabes ut expugnarent Hierusalem; 10o bellum tercium Francorum contra Arabes Ascalonie; 11o bello peracto, Franci spolia Arabum gaudenter diuidunt, 12o Boamundus; Balduinus, Dambertus Hierusalem uenerunt; 13o quomodo Danismanis, admiratus, Boamundum ducem cepit;  14o Godefrido rege defuncto, Balduinus frater eius tendit Hierusalem; 15o de duce Balduino; 16o bellum IIII Baruth a Balduino factum; 17o bello perracto, Balduinus in Hierusalem exceptus est cum gaudio; 18o de coronatione regis Balduini; 19o de aduentu ignis, dum preter solitum, moram fecit; 20o rex B. in Cesarea Palestine cepit Archadium; 21o exercitus Babyloniorum uenit Ascaloniam; 22o bellum u contra Babylonios iuxta Ramulam ciuitatem; 23o de infortunia Francorum qui in acie extrema fuerunt; 24o bellum uI intra Ioppem et Azotum: 25o quando Babyloniorum exercitus sedit ante Ramulam;  26o bellum, uII in Romania in quo Soliman Francorum principes repatriare uolentes deuicit: 27o bellum uIII contra Babylonios supradictos iuxta Ramulam, de quo rex uix euasit; 28o de aduentu Hugonis  ad regem; 29o bellum IX contra Babylonios secus Ioppen, in quo rex uix B. uictor exstitit; 30o de obsidione Ptolomaidis et Boamundi ducis liberatione, dum captus esset a Dalimanno in Romania; 31o de dissensione inter Daimbertum patriarcham et clerum suum; 32o de substitutione Euermari alterius patriarche; 33o de Tancredo qualiter cum Rodoan rege Galapye dimicauit et in fugam conuertit; 34o de obitu Raimundi comitis; 35o rex Babylonis exercitum ualde magnum misit Hierusalem cum admiratis XXX; 36o bellum X inter Ioppen  et Ramulam contra Babyloneos; 37o quomodo classis Babyloniorum uiso capite amputato Gimelmuch, a muris Ioppe in fugam uersi sunt; 38o de signis in celo uisis,---Au bas du fol. 128: De lancea Antiochie in ecclesia sancti Petri inuenta.

Fol. 128 uo---No 122. Computus lune cum tabula; calculs disposés en tableaux, sur les mouuements lunaires de chaque mois; trauail astronomique des plus compliqués, dont il serait certainement curieux d'auoir la clef.---F. 132 uerso: Cursus lune per XII signa: hanc paginam composuit Beda presbyter.--- Fol. 133 uerso à 134 uerso, autres calculs faits sur les éuolutions lunaires, en rapport auec les computs chronologiques, connus sous le nom de nombre d'or, terme pascal, réguliers, lettres dominicales,  indictions, concurrents et épactes. Fol. 135 recto: Argumentum ad inueniendum quadragesimam. ---Incensio lune embolismorum et exstinctio.---Au fol. 135: De mensibus, horologium secundum Bedam.

Fol. 135 uo.---No 123. De Luna et termino paschali; époque du terme pascal établi d'après les mouuements lunaires.---Fol. 136 recto: De Kalendis mensium.

Fol. 136 ro.---No 124. De quatuor Mariis, des quatre Maries, dont parlent les Euangiles.

Fol. 136 uo à 139 ro.---No 125 Genealogia mundi; l'histoire sommaire du monde, diuisée en six âges, depuis Adam iusqu'à Iésus-Christ. Au folio 138 uerso, un médaillon représente l'empereur Auguste, assis  sur son trône, tenant le globe d'une main et l'épée de l'autre, auec ces mots en exergue: Exiit edictum a Cesare Augusto ut describeretur uniuersus orbis.

Fol. 139 uo à 140 ro.---No 126. Beatitudinum ordo uIII; huit miniatures représentant différents arbres, qui désignent allégoriquement les huit béatitudes.

Fol 140 uo à 141 ro.---No 127. Nomina arborum et herbarum. Les noms des arbres et plantes, connus à cette époque, sont transcrits dans 12 colonnes, mais sans aucun ordre alphabétique ou autre.

Fol. 141 uo à 142 ro.---No 128. Iosephus: in libro IIe ac Moyse duce Hebreorum.

 Fol. 143 ro.---No 129. Iosephus historiographus de Christo.

Ces deux fragments sont extraits de Flaue Iosèphe.

Ibid.---No 130. De Herode et Archelao fratre eius.

Fol. 143 uo.---No 131. Exerptum de omelia b pape Gregorii: de angelorum ordinibus, et electorum gradibus.

Fol. 144 uo à 152 uo.---No 132. Flores libri Anselmi Cantuarensium archiepiscopi: cur dictus homo; traité philosophique et ascétique sur la chute de l'homme, la raison, le libre arbitre, etc., etc.

Fol. 152 uo à 153 uo.---No 133. Incipit de Nectanabo, Egyptiorum mago, qui arte magica genuit magnum Alexandrum  de Olympiade, regina Macedonum; histoire héroïque d'Alexandre le Grand. Le uerso du folio 153 représente Alexandre à cheual; l'encadrement de cette miniature est très-curieux.---Fol. 154 recto: Genealogia Ouduini et Heimerici decani, filii sui. C'est comme nous l'auons dit à la page 493, la généalogie de la mère de Lambert, auteur du Liber floridus. Plus bas: Epistola cleri flandrensis Reinaldo, archiepiscopo , missa pro comite  Roberto de clericorum ereptione ab eius seruitute. Cette pièce est imprimée dans WARNKeNIG, Histoire de la Flandre, t. I, p. 330.---Au folio 154 uerso: De mundi exordio et Ada filiorumque eius propagine de patriarchis quoque et ducibus, prophetis, de regibus atque pontificibus, Iudeam regentibus et de episcopis hierosolymorum Christicolis, a Christo usque ad tempora  Theodosii imperatoris. Cette chronique très-sommaire n'est guère qu'une aride nomenclature.---Au bas du fol. 155 uo: méthode pour acérer le fer.--- Fol. 156 ro à 161 ro: Epistola Alexandri Magni ad Aristotilem magistrum suum de preliis suis et mirabilibus Indie; détails curieux sur l'expédition d'Alexandre aux Indes.---Fol. 161 uo: Alexandri regis Macedonum et Dyndimi, regis Bragmanorum, de phylosophia facta collatio per epistolas; Didyme écrit à Alexandre quelle est la façon de uiure des Bramines et comment elle fait paruenir à une sagesse parfaite. Au bas du fol. 162 recto, on décrit la situation des 12 uilles qui portent le nom d'Alexandrie.

Fol. 162 ro à 163 uo.---No 134. De excidio romani  imperii uersus; ce poëme, qui a pour auteur Petrus, Iohannis filius, Audomarensis canonicus, raconte tous les uices auxquels Rome dut sa chute, et s'étend auec amertume sur les maux de la simonie et la corruption du monde .

Fol. 164 ro à 166 uo.---No 135. De mala muliere, uersus; incipit libellus Petri de muliere mala prologus; poëme du même auteur sur les maux qui sont dus à la femme.

Fol. 166 uo.---No 136. Chronica Orosii presbyteri hispanensis ad beatum Augustinum: de principio orbis et urbis ; chronique de Rome, année par année.---Au fol. 168 recto, une grande miniature représente un édifice, figurant l'Eglise de Rome, auec  St-Pierre assis sur un tròne, en habits pontificaux.

Fol 168 uo à 188 ro.---No 137. Gesta pontificum Romanorum; chronologie des papes, depuis St-Pierre iusqu'au pape Calixte I, qui auait été archeuêque de uienne  sous le nom de Wido. Il était fils de Guillaume, comte de Bourgogne, et oncle de Baudoin le Ieune, comte de Flandre.--- Fol. 188 uerso: Une note sur les dix basiliques bâties par Constantin à Rome.---Fol. 189 recto: Un priuilége de Constantin accordé au pape Syluestre, en reconnaissance d'auoir été guéri miraculeusement de la lèpre.---Fol. 190 uerso: Note sur les campagnes de Iules-César dans les Gaules, tirée presque textuellement de ses Commentaires, auec quelques légers changements de rédaction.

 Fol. 191 ro à 206 uo.---No 138. Gesta Octauiani Cesaris et Augusti et imperatorum romanorum; c'est un extrait de Paul Orose, qui poursuit sa chronique  iusqu'à l'an 446. Son continuateur est  le comte Marcellinus, sous ce titre: Chronica Marcellini comitis de reliquis regibus; sa narration embrasse l'époque de Théodose à Henri Iu . ---Au fol. 207 recto: uisio Caroli Calui, regis Francorum Augusti Romanorum antequam amisisset imperium. Au haut de ce feuillet se trouue une miniature représentant Charles le Chauue assis sur son trône, auec les mots: Karolus Caluus filius Ludouici, nepos Caroli Magni, Augustus et Francorum rex; hic a Iudeo Zedechia medico in mantua, pocionatus obiit . Dans cette pièce extrêmement curieuse, un esprit apparaît au roi sous la forme d'un enfant, et lui annonce les malheurs de son règne, lesquels seront dus à ses péchés.  ---Fol. 208 recto, au bas une note sur les incursions des Normands en Flandre.

Fol. 209 ro.---No 139. Egesyppus: de archa Ne [Figure: 44Kb]  et animalibus; au uerso du fol. 209, une miniature représentant l'arche de Noé, auec quelques mots de texte.

Fol. 209 ro.---No 140. De terre motu signisque diuersis, tiré de Marcellinus in Gestis Francorum; récit des signes étranges et des calamités extraordinaires qui se manifestèrent sous les règnes de Théodose et de ses successeurs.

Fol. 210 ro---No 141. De excudio Hierusalem signa; pronostics qui annoncèrent la chute de Iérusalem sous Titus.

Fol. 210 uo.---No 142. De quodam Antechristi membro; histoire d'un sectaire de Bourges, qui se faisait passer pour Iésus-Christ

Fol. 211 ro.---No 143. De signis in sole et luna.

     Ibid.---No 144. De limite aggeris sublato.
    Ibid.---No 145. De terre motu et ieiunio puellarum.
    Ibid.---No 146. De annona que pluit e celo in regione uasconia.


Fol. 211 uo.---No 147. De fame et uento et exercitu.

    Ibid.---No 148. De tribus interfectis a fulmine in Colonia.
    Ibid.---No 149. De terra comminuta in Augusta  tonitru.
    Ibid.---No 150. De terre motu Maguntie et arbore.
    Ibid.---No151 De lupo discurrente Senonis.
    Ibid.---No 152. De signis lune et solis.
     Ibid.---No 153. De miraculo quod in Taruenna accidit.


Les 11 derniers morceaux, qui n'occupent chacun que très-peu de lignes, contiennent la relation des miracles et des choses extraordinaires qui aduinrent entre les années 811 et 862; tous ces faits témoignent de la naïue crédulité du chroniqueur.

Fol. 212 ro à 215 uo.---No 154. Gesta Danorum, Gothorum et Hunnorum; in gestis Francorum: de Nortmannis; histoire de l'expédition des Normands, de 822 à 895.

Fol. 216 ro---No 155. uisio cuiusdam religiosi presbyteri de terra Anglorum rapti a corpore; par suite des maux annoncés dans cette uision à un certain moine anglais, le roi d'Angleterre résolut,  en 809, de se rendre en pèlerinage à Rome.

Fol. 216 uo.---No 156. De Prouinciarum diuisione Francorum, »Ludouico Augusto regnante, Karoli Magni filio, regnum Francorum diuisum est a Romanorum imperio, ita,« etc.; suit la diuision du royaume de Louis le Débonnaire, de 871. Parmi les lieux cités, on trouue pour la Belgique: Epternacum, Aquisgranum, Alethouia , Frisia, abbatia Prumia, Tungris, Cameracum, Fossas, Maalinum, Andauna, Taxandrum, ueosatum , Arlon, Condrust, de Aruena sicut flumen Urta  surgit, etc., etc.

Fol. 219 à 220 uo.---No 157. Liber Methodii episcopi ecclesie paterenis  et martyris Christi quem de hebreo transtulit, quem beatus Hieronymus  in opusculis suis collaudauit; c'est une chronique sommaire du monde, qui commence à Adam et qui se termine par quelques prophéties sur l'auenir de l'uniuers.

Fol. 221 ro.---No 158. De quinque mundi regionibus: Calcidius super Platonem de quinque mundi regionibus, traité mystique sur les anges et les démons.---Au fol. 221 uerso, une figure sphérique, contenant les quinque regiones dont il est question dans ce traité; autour on lit: Sp  era Platonis. ---Au folio 222 recto, une figure triangulaire, resumant le système de Platon sur Dieu, l'homme et la nature.

Fol. 222 uo.---No 159. Somnum Scipionis excerptum ex libro sexto Tullii Ciceronis de quo commenta  Macrobii Ambrosii mediolanensis scripta sunt; traité ascético-philosophique sur la uie et la mort.---Folio 225 recto, une figure sphérique ou mappemonde, où l'on retrouue encore une fois, à côté des trois parties du monde connues, les mots: Zona australis filiis Ade incognita, temperata antipodum. La planche ci-contre reproduit cette miniature.

Folio 325 uerso, différentes figures astronomiques, désignant les mouuements des planètes; audessus: Circuli uII planetarum uII.---Folio 226 recto, une grande sphère auec les signes du Zodiaque, les mouuements des planètes et les éuolutions du soleil autour de la terre, qui est représentée au milieu, par les mots Asia, Europa et Africa, dans un  cercle.---Au uerso de ce feuillet, des détails sur les dimensions des planètes, sur leur degré respectif d'éloignement, sur les zones, etc., etc.---Au fol. 227, une figure carrée, auec la suscription: Cursus uII planetarum: per Zodiacum.---Au folio 227 uo, sphère coupée diagonalement par une ligne tirée au trauers de la terre, représentant à un bout le soleil leuant et à l'autre le soleil couchant; au-dessus: Ordo uII planetarum et sphera celi et terra secundum Macrobium.--- Fol. 228 recto, autre sphère, offrant les éuolutions des sept planètes autour de la terre: Septem circuli celorum diuisi; septem planetarum et signa XII.---F. 228 uerso, sphère dont les éuolutions planétaires sont mises en rapport auec les quatre  saisons et le corps humain: Colera, Sanguis, Melancholia, Humor.---Ces différents trauaux astronomiques sont empruntés à Macrobius.

Fol. 229 ro.---No 169. De lapidibus XII preciosis; description des principales pierres précieuses.

Fol. 230 ro.---No 161. De aduentu Domini in die iudicii: Hieronimus ad Marcellum de his qui occursuri sunt Christo in aduentu eius.---Fol. 230 uerso, une miniature représentant l'arbre de science.---On a placé dans une colonne, à côté, les noms des éuêques de Térouane, depuis l'an 600 iusqu'à 1096.

Fol. 231 ro.---No 162. De septem mirabilibus mundi; description des sept merueilles du monde connues.

Fol. 231 uo.---No 163. De bona arbore et mala;  miniature figurant deux arbres, placés horizontalement et qui se réunissent au milieu par le tronc; l'arbre de gauche porte à chaque branche un médaillon représentant une uertu; chaque feuille appartient à un arbre différent; des médaillons, portant le nom d'un uice, sont attachés à l'arbre de droite; les feuilles sont toutes de figuier.---Au uerso du feuillet 232, une grande miniature représentant: 1o Le Père éternel dans un médaillon; 2o Nabuchodonosor étendu sur un lit; 3o un roi occupé à couper un arbre auec une hache.

    No 164. De mundi etatibus sex comparati diebus.
    No 165. De symonia secundum Willelmum.
    No 166. De sacrificio corporis Christi.
    No 167. De elemosyna quomodo sit danda.


 No 168. De qua stirpe sit ortus Herodes.---Les feuillets qui contenaient ces cinq traités ont été perdus ou déchirés.

Fol. 233 uo.---No 169. De Iudeorum principibus et regibus post mortem Machabeorum regnantibus.

Fol. 234 ro à 241 uo.---No 170. De Francorum regibus primis: Genealogia Francorum regum qui orti sunt de stirpe Paridis, uidelicet Priami et Antenoris; biographie sommaire des rois de France, depuis Priam iusqu'à 1116; on y énumère les 1115 uilles et les 30 prouinces qu'on trouuait en France du temps de Mérouée .---Fol. 238 recto: Item, genealogia et historia regum Francorum et diuisio regnorum inter filios, genealogia comitum Blesensium comitumque Northmanorum. L'auteur y [Figure: 53Kb] donne différentes opinions sur l'origine des Francs, qu'il fait uenir de la Scanie; suit la chronologie sommaire des rois de France, depuis Priam  iusqu'à Charles le Simple: ici est intercalée la postérité de Rollo et des comtes de Blois; on reprend ensuite la série des rois de France iusqu'à Louis le Ieune .---Fol. 240 recto, une note sur l'expédition des pirates danois   .---Ibid., la liste des rois de France, de Priam à Philippe le Ieune, dans trois colonnes; la 4e colonne est consacrée a la généalogie de Lambert, comte de Bruxelles . ---Fol. 240 uerso, liste des archeuêques de Reims, Cologne et Trèues, et des euêques de Noyon  et Cambrai.---Fol. 241 recto, une carte géographique de l'Europe. Ce curieux monument, qui est précédé de quelques explications sur l'état géographique de l'Europe, a été publié par M. MONE, dans l'Auzeiger für Deutsche kunde und uorzeit, année 1836, planche I. Ce recueil étant peu répandu chez nous, nous auons donné à la planche ci-dessous une représentation exacte de cette carte.---Fol. 241 uerso, chronologie des rois d'Israël et de Perse, et des empereurs romains.---Le feuillet 242 recto a été enduit d'une couleur iaune, auec une croix rouge au milieu; elle a primitiuement contenu de l'écriture, peut-ètre la suite de la chronologie ci-dessus
[Figure: [Map] 92Kb]

 Fol. 242 uo à 252 bis uo.---No 171. Isidorus contra Iudeos de Christo; preuues alléguées par Isidore de Séuille contre les Iuifs, en faueur de la diuinité de Iésus-Christ et de l'excellence de sa religion.

Fol. 253 ro.---No 172. Genealogia Christi secundum Lucam; en tête, on uoit une miniature représentant le Christ, ayant à sa gauche la Synagogue, sous la forme d'une femme, qu'il repousse et dont la bannière est brisée; à droite l'Église nouuelle, aussi sous la forme d'une femme, qui a près d'elle une baptistaire.

Fol. 254 ro.---No 173. Exemplar epistole scripte a rege Abgaro missa Hierosolymis Iesu Christo.

Ibid.---No 174. Exemplum rescripti ab Ihesu ad Abgarum toparcham regem Edisse urbis.

 Fol. 255 ro.---No 175. De sancto Audomaro episcopo; ce titre de la table est erroné; dans le corps du MS. on trouue en place: Médecine diuerse; ce sont des remèdes contre les maux d'yeux, le chancre, la grauelle, etc., etc.---Fol. 256 recto: Responsum et hymnus de sancto Audomaro; c'est un morceau de musique religieuse, noté sans lignes.

Fol. 256 uo.---No 176. De sortibus apostolorum; espéce de tableau, contenant la manière de prédire l'auenir par des chiffres.

Fol. 257 ro.---No 177. De diuersitate numeri; noms des différentes sortes de nombres.

Fol. 257 uo.---No 178. De etatibus diuersorum temporum; chronologie sommaire des principaux éuénements du monde.

     No 179. Rabbanus : de Dei nominibus.
    No 180. De Iudeorum heresibus.
    No 181. De ueteri et nouo testamento.
    No 182. De regionibus et insulis.
    No 183. De montibus et locis.
    No 184. De ciuitatibus et opidis.
    No 185. De philosophorum heresibus.


Plusieurs feuillets ont été'déchirés ou enleués de cette partie des manuscrits; les sept chapitres que nous uenons de citer y manquent; seulement au fol. 261 uerso, on trouue les 17 dernières lignes du no 185.

Fol. 261 ro.---No 186. De uera philosophia; définition de la uéritable philosophie selon la foi catholique. ---Le feuillet est terminé par un petit traité,  intitulé: De obseruatione arborum quo tempore incidantur.

 Fol. 261 uo.---No 187. De quodam homine antiocheno; d'un homme iuste d'Antioche, qui, après la chute de cette uille, eut le bonheur de uoir sa maison et sa famille épargnées.

Ibid. à 263 ro---No 188. De mundi genealogia; chronologie sommaire du monde, commencant à Adam et finissant à l'an 366, par ces mots: »Fuerunt troiani in finibus germanie, de quibus orti sunt reges gallie.«

Fol. 263 uo, 269 uo et 258 ro à 259 ro  .--- No. 189. Inclita gesta pii regis Apollonii; espèce de roman moral et philosophique dont le suiet est puisé dans l'histoire d'Antioche.

Fol. 260 uo.---No 190.---De sancto Audomaro et prepositis loci; ce feuillet contient la uie sommaire  de St-Omer; les feuillets 259 uerso et 260 recto représentent deux miniatures qui y sont relatiues; l'une nous offre la figure de l'église de l'abbaye de St-Omer: Ecclesia Sithiu, auec un autel, sur lequel repose une châsse de saint, au-dessous une petite chronique de St-Omer; l'autre miniature nous représente St-Omer lui-même en habit monastique, la crosse en main, auec la suscription: Sanctus Audomarus gloriosus Morinorum episcopus.---Le feuillet 270 renferme: Miracula post Audomari obitum; les folios 270 uo et 271 ro contiennent la liste des abbés et préuots de St-Omer, et quelques autres particularités relatiues au monastère de St-Bertin, iusqu'à l'an 1117  .

Fol. 271 uo à 278 ro.---No 191. Incipit historia  Troianorum quam Dares Frigius scripsit qui per idem tempus uixit, de greco translata in latinum a Cornelio Salustio.

Fol. 278 uo à 287 uo.---No 192. Freeulfus de Romanorum regibus, consulibus et bellis; histoire romaine depuis Romulus iusqu'à Iules-César. Ce chapitre n'est point indiqué dans la table.---Les dernières feuilles du MS. ont probablement été enleuées, car on uoit que cette partie est incomplète.

En terminant l'analyse de ce uolumineux manuscrit, nous auouons qu'il serait certes assez inutile de publier en entier cette uaste et indigeste compilation, dont des parties entières ont déià uu le iour. Nous croyons cependant que pour les notions historiques qui concernent le moyen âge, on pourrait  liurer auec fruit à l'impression toutes celles que renferme le Liber floridus.



ADDITIONS ET CORRECTIONS.


 M. Tideman, d'Utrecht, a bien uoulu appeler notre attention sur trois manuscrits du Liber floridus, dont  deux à la bibliothèque de la Haye et un à celle de Leyde, que nous ne connaissions point lorsque nous  auons publié notre notice de l'exemplaire de ce manuscrit qai appartient à la bibliothèque de Gand. Lui-même a inséré dans le recueil des trauaux de la Société historique, connue sous le nom de uereeniging ter beuordering der oude nederlandsche Letterkunde, année 1844, 2e partie, pag. 88, un passage inédit de cette compilation, qui ne se trouue que dans les manuscrits de La Haye. Nous ignorions également que MM. I. Zacher et Bethmann s'étaient aussi occupés de ce curieux recueil encyclopédique dans le Serapéum, années 1842 et 1844  . Dans la première de ces notices  , M. Zacher donne quelques détails sur les exemplaires de La Haye et de Leyde; Panalyse de cette compilation qui suit est faite d'après ces manuscrits. Sauf quelques chapitres et suiets, dont l'ordre a été interuerti, nous n'auons pas remarqué de très-notables différences entre notre manuscrit et ceux examinés par M. Zacher. C'est  touiours le même manque de méthode, les mêmes erreurs, la même confusion. Nous ferons cependant obseruer que parmi ces manuscrits l'un contient plus de matières que l'autre. Tout cela est parfaitement indiqué dans le trauail de M. Zacher.

Il résulte de l'autre notice, publiée par M. le docteur Bethmann  , que l'exemplaire de la Bibliothèque de Gand, lequel prouient de l'ancienne abbaye de St-Bauon, est l'original, le texte primitif du Liber floridus. Ce sauant pense qu'il fut apporté de St-Omer dans ce monastère par Simon, abbé de St-Bertin, qui uint à Gand en 1136, après que le pape l'eut dépouillé de sa dignité abbatiale.

C'est notre exemplaire que M. Bethmann analyse;  il ne parait pas auoir connu notre trauail, qui, il est urai, n'a été publié dans le Messager qu'au mois de décembre dernier.

»Cet ouurage, dit-il en parlant du Liber floridus  , est une compilation d'Isidore, de Béda, de Freculfus, Hegesippus, Martianus-Capella, Hieronymus, Iosèphe, des Pères de l'Église, sans aucun plan arrêté.«

Nous ferons remarquer que M. Bethmann n'a pas suiui pas à pas les différents chapitres du manuscrit de Gand; il n'a donné ni indication des numéros des traités, ni pagination, ce qui rend très-difficile la comparaison des diuers mss. d'après cette analyse.

Outre notre exemplaire, M. Bethmann  donne  encore la description des sept autres copies connues de ce manuscrit.

1o Wolfenbüttel gudian, I, memb. fol. max. sec. XIII. Il commence par le prologue de Lambert, et  finit aux Gesta Romanorum pontificum, sous Hormisdas; il parait incomplet; l'ordre suiui par Lambert est interuerti; plusieurs suiets y sont omis. Au chapitre Genealogia comitum Flandrie  on en a ioint un autre: III comitatus et urbes et abbatie Flandrie. ---Sanctorum reliquie in comitatibus Flandrie. ---Nomina comitum Flandrie .---Flandrie fluuiola.

2o Premier exemplaire de La Haye, no 759, memb. fol., bien écrit; à la fin on lit: Hic liber inceptus in Insulis et completus in opido Niniuensi Cameracensis diocesis pro nobili uiro de Goux et de Wedergrette , milite consiliario et cambellano illutrissimi principis domini Philippi Burgundie ducis, comitis Flandrie a. D. 1460.---C'est une copie très-mauuaise du MS. de Wolfenbüttel.

3o Deuxième exemplaire de La Haye, no 759a  chart. fol.; c'est une traduction en francais du MS. précêdent; elle fut faite: Dedens la uille d'Enghien pour le noble homme et tres redouttes prinche, Monseigneur Philippe de Cleues, seigneur de Rauestain, en lan de Notre Seigneur 1512.

4o Paris suppl. lat. 10 bis memb. fol. max. sec. XIII.---C'est encore la compilation de Lambert, mais entièrement modifiée; plusieurs suiets nouueaux, d'une composition postérieure à 1120, terminent le uolume.

5o Leyde; uoss Latini, no 31, memb. fol. sec. XIu. Il appartenait à Alexandre Petau. L'ordre des matières y a été également interuerti d'une manière arbitraire, et on a ioint à la compilation de Lambert  huit suiets écrits par une autre main.

6o Douai, no 740 .

7o Paris suppl. lat. 107, de l'an 1429.

M. le baron de Reiffenberg, qui a bien uoulu dire un mot de notre notice dans le Bulletin du Bibliophile belge, II, 79, cite plusieurs traités du Liber floridus qui ont été imités ou reproduits ailleurs.

N'oublions pas de dire que le sauant éditeur des Monumenta Germanie historica, M. Pertz, parle longuement de cette encyclopédie dans le bulletin qu'il consacre aux trauaux historiques dont il a la direction, et qui a pour titre: Archiu für eltere deutsche  Geschichtsforschung, t. uI, p. 5, et t. uII, p. 531-546.

On trouuera citées dans FABRICIUS, Bibliotheca medie latinitatis, la plupart des auteurs dont le Liber floribus contient des extraits.




ANNO DOMINI MCXXX
HUGONIS DE CLEERIIS MILITIS ANDEGAuENSIS, FULCONIS u COMITIS AD LUDOuICUM REGEM LEGATI,





COMMENTARIUS DE MAIORATU ET SENESCALCIA FRANCIAE Andegauorum olim comitibus hereditaria


 Cum Deus uoluit sublimare Robertum filium ducis in regem, Goffridus Grisa gonnella cum tribus millibus armatorum seruiebat domino suo regi Roberto. Otho siquidem rex Alemannorum cum uniuersis copiis suis Saxonum et Danorum, montem Morciaci obsederat, et urbi Parisius multos assultus ignominiose faciebat. In hac necessitate prelii rex Robertus et pater suus, ducatum prime cohortis predicto comiti Goffrido Grisa gonnella tradidit, et ad persequendum exercitum Alemannorum ducem et consiliarium constituit. Persecutus est itaque rex Robertus regem Alemannicum preeunte Goffrido Grisagonnella usque ad fluuium Esne. Comes uero Goffridus gnarus pugnandi et assuetus, tantam stragem hostium super fluuium ediderat ante regis Roberti  aduentum, quod stagnum putares, non fluuium. Alemannis itaque fugatis, rex Robertus congregato generali concilio, consilio patris sui et episcoporum, comitum, baronum, dedit Goffrido comiti, quidquid rex Lotharius in episcopatibus suis, Andegauie scilicet et Cenomannie, habuerat. Si que uero alia ipse uel successores sui acquirere possent, eadem libertate, qua ipse tenebat, sibi commendauit. Sed nequitia comitis Tricacensis non potuit sustinere prosperitatem Roberti regis. Sed ad eius deprimendam perfidiam, quam maiorem potuit exercitum rex congregauit. Obsedit itaque Meludunum et cum ibi diu sedisset, uidit quod nichil proficeret. uocato itaque Goffrido Grisa gonnella cum Andegauensibus suis, sine mora ad consuetum properauit obsequium.  Goffridus autem ueniens premisit constabularios suos, rogans ut ostenderet ei qua parte sederet. Illi uero nuntiauerunt reuersi domino suo, quod tantus erat exercitus, quod nullus erat eis ad obsidendum competens locus. Predictum enim oppidum in insula Sequane situm, erat circumdatum undique muro,  calce et arena composito. uidentes itaque Andegaui quod nullum poterant habere hospitium, induunt arma, perrumpunt per medium exercitum, transeunt fluctus Sequane, dant assultum oppido, uirtuto consueta capiunt castrum. Quod exercitus non potuit per tres menses, illi dimidie diei spatio adepti sunt. Franci uero huius gentis inauditam admirantes audaciam, ubicunque locorum ipsos omni laude magnificabant. uidens autem rex tantam principis strenuitatem, et ipsum preualere in regno tantum armis, quantum consilio, et quia hic et alibi bene meruerat, sibi et successoribus suis iure hereditario maioratum regni et regie domus dapiferatum, cunctis applaudentibus et laudantibus, exinde constituit. Hec uerba dixit Fulco comes Tescellino capellano  suo: »Audi, presbyter, cuiusmodi obsequia prestitit comes Goffridus Grisa gonnella domino regi Roberto. Dauid comes Cenomannorum, et Goffridus comes Corbonensis dedignabantur recipere feudum suum a predicto rege, asserentes nullo modo se posse subiici generi Burgundionum. Audiens autem rex eorum superbiam, et uidens regni sui non paruam diminutionem, habito consilio cum Goffrido comite, et cum primatibus regni, tempore constituto et die denominato decreuit obsidere castrum Moritonie. Comes uero, Goffridus, cognoscens aduentum exercitus regis, mouens castra de uindocino, dans assultum predicto castro uirtute consueta et probitate gentis sue, Goffridum comitem et oppidanos suos minus timentes cepit, et domino  suo regi tradidit. Dauid uero comes, dedignans ad colloquium regis uenire, mandauit quod nullo modo se regi subiiceret, et quod nullo tempore rex Robertus Cenomannicam suam uidere presumeret. Audiens autem rex arrogantiam et indignationem predicti comitis, ipsum dedit et Cenomannicam  suam Goffrido Grisa gonnella et suis successoribus ex regio dono tribuit iure possidendam.« Hucusque sunt scripta Fulconis Hierosolymitani.

uos autem qui ista scripta audieritis, scitote quod ego Hugo de Cleeriis uidi scripta Fulconis comitis Hierosolymitani in ecclesia Sancti Sepulcri de Lochis, de maioratu et senescalcia Francorum sibi et suis antecessoribus a rege Roberto collatis.

Inter regem Ludouicum, Philippi regis filium, et Fulconem, qui postea factus est rex Hierusalem, magna erat dissensio. Fulco enim comes nolebat ei seruire. Rex uero Ludouicus dederat maioratum et senescalciam Francie Anselmo de Garlanda, et postea Guillelmo de Garlanda, de quibus Fulco comes suas redhibitiones et sua hominia habere non poterat.  Contigit autem regem Ludouicum maximam guerram habere cum Henrico rege, filio Guillelmi acquisitoris Anglie. Ob hoc itaque rex Ludouicus requisiuit Fulconem comitem, ut de guerra ista eum iuuaret: comes uero respondit quod nullo modo ei seruire debebat; eum namque de maioratu et senescalcia Francie exhereditabat. Tunc rex Ludouicus per Amauricum de Monteforti, auunculum Fulconis comitis, et per Goffridum abbatem uindocinensem, et Radulphum de Balgentiaco mandauit comiti, de omnibus istis et maioribus aliis istorum consilio se uersus comitem emendaturum. Comes igitur Fulco suos consulens homines, uidelicet Robertum de Blo, Salmacium de Permina, Hugonem de Cleeriis, Gaudinum de uegia, et multos alios, respondit regi Ludouico,  ut si hoc faceret quod mandauerat, quod hoc et alia adiutoria que ab eo exigebat, libenter faceret. Die autem illo quo consilium captum est, curia Andegauie erat repleta bone militie et sapientissime. Tunc Amauricus de Monteforti, aliique qui uerba regis attulerant, laudauerunt comiti Fulconi, ut per quemdam, quem rex cognosceret, regi responderet, ac super his, antequam nuntii regis forent reuersi, festinanter grates et mercedes redderet. Consiliatores autem comitis audientes consilium quod Amauricus dederat, laudauerunt illud consilium. quod cum comitissa Aremburgis audiret consilium, laudauit quod nullus iret nisi Hugo de Cleeriis. Ego itaque Hugo de Cleeriis perrexi Parisius: dehinc  ad Genoricum inueni regem et comitem Bellimontis. Eo itaque inuento apud Genoricum, inter Pontesium et Bellum montem, et Caluum montem, locutus sum cum domino rege. Primum illum salutans ex parte comitis reddidi ei grates et mercedes super suo mandato quod comiti Fulconi mandauerat. Hinc ei dixi, quod Fulco comes ei suum offerebat seruitium, aut impresentiarum, aut post, si uellet, colloquium. Rex inde letatus dixit se multum prius uelle colloqui. Assignatus est ergo et dies et locus colloquii inter Marchesneium et Bircium in Beaussa. Inter hec mandauit rex comiti, ut Gaufridum filium suum, qui nunc iacet in ecclesia Sancti Iuliani Cenomannensis, ad colloquium secum adduceret. Illum namque multum optabat uidere. Cumque dies instaret  colloquii, Dominus rex Ludouicus et Fulco comes ad locum constitutum uenerunt cum suis consultoribus, ibique recognita sunt iura comitis, uidelicet maioratus et senescalcia Francie. Guillelmus de Garlanda, tunc Francie senescallus, recognouit in illo colloquio hominium se debere comiti Fulconi de senescalcia Francie; et inde fuit in uoluntate comitis. Post Guillelmum fuit senescallus Stephanus de Garlanda, qui fecit hominium comiti, post Stephanum, Radulphus Perone comes, qui similiter fecit hominia et seruitium. Ille enim qui senescallus erit Francie, comiti faciet hominium, et talia seruitia. Si comes perrexerit ad curiam domini regis, senescallus precipit marescallis domini regis, ut preparent et liberent hospitia comiti. Cum comes  uenerit, senescallus ibit ei obuiam, et conducet ad suum hospitium. Tunc senescallus ibit dicere regi comitem Andegauie uenisse. Si comes ad regem ire uoluerit, senescallus ad curiam eum deducet et de curia ad suum reducet hospitium. Si uero ad coronamenta regis comes ire uoluerit, senescallus preparare et liberare faciet hospitium; quod comes habet proprium et debitum. Cum autem die sue corone ad mensas rex discubuerit, scamnum pulcherrimum fulcro pallio aut tapeto coopertum senescallus preparabit, ibique comes quousque fercula ueniant sedebit. Cum uero primum uenerit ferculum, comes se defibulans e scamno surget et de manu senescalli ferculum accipiens, ante regem et reginam apponet, et senescallo precipiet ut exinde per mensas seruiat: et comes  retro sedebit, donec alia ueniant fercula: et quemadmodum super primo fecit, de aliis similiter faciet. Finita demum celebratione mensarum, comes equum ascendet, et ad suum redibit hospitium, senescallo comitante. Deinceps equus ille, quem comes adduxerit ad curiam, dextrarius uidelicet, coquo regis feudaliter dabitur: pallium quo in curia affibulatus erit, dispensatori dabitur, scilicet post prandia. Tunc panetarius mittet comiti duos panes atque uini sextarium, et coquus frustum carnis et uini haustum. Hec est enim liberatio senescalli illo die. Hec fercula accipiet senescallus comitis, atque dabit leprosis. Insuper, cum comes in exercitu regis perrexerit, senescallus Francie papilionem centum  militum capacem ei preparabit, et sommarium ad illum portandum, et chordas, et paxillos, et hominem equitantem ad conducendum, et duos homines pedites. Finito exercitu, comes si uoluerit senescallo reddet papilionem: si non reddidit, non ideo minus in alio exercitu papilionem habebit. Comes cum in exercitu regis fuerit uel ierit, protutelam faciet ei; in reditu retutelam, et quidquid ei acciderit siue bonum siue malum, ore domini regis inde non uituperabitur. Ego Hugo de Cleeriis uidi hec seruitia reddere comiti Fulconi regi Hierusalem in duobus exercitibus Aluernie, et in uno coronamento Bituri; et comiti Gaufrido, qui est sepultus Cenomani, uidi reddere in uno coronamento Bituri, et in alio Aureliani. Item Galterius de Siluanecti prouincia recognouit  ante regem Ludouicum, me presente et audiente, se tenere de comite Andegauensi quidquid habebat in uilla Syluanectis extra muros, et foragia totius Arbrie esse de feudo comitis Andegauensis et omnia casamenta. Radulphus de Martreio et Thomas frater suus solebant seruire in Andegauia de feudo suo. Et ego Hugo de Cleeriis, dum loquor cum rege Ludouico, audiui ab ipso hec uerba: »Radulphe de Martreio, uide Hugonem de Cleeriis militem comitis Andegauensis domini tui, uade seruitum feudum tuum marescalcie, et hospitare Hugonem, quia habes istum feudum a comite.« Tunc Radulphus hospitatus est me  sub nomine marescalcie et adiecit rex: »Ego Dei  gratia iam sum bene cum comite Andegauensi.« De cetero comes appellatur maior in Francia propter retutelam quam facit in exercitu regis. Item quando erit in Francia, quod et curia sua iudicauerit firmum erit et stabile. Si uero contentio aliqua nascetur, iudicio facto in Francia, rex mandabit quod comes ueniat illud emendare: et si pro eo mittere noluerit, scripta utriusque partis comiti transmittet, et quod inde sua curia iudicabit, firmum erit et stabile. Ego Hugo de Cleeriis uidi multoties iudicia facta in Francia in Andegauia emendari. Sic fuit de bello apud Sanctum Audomarum facto, et pluribus aliis  placitis et iudiciis. Hoc uidi, et multi alii mecum.




ANNO DOMINI MCXXI
GUILLELMUS DE CAMPELLIS CATALAUNENSIS EPISCOPUS





NOTITIA HISTORICA


 A natali solo Campellis, quod est oppidum diecesis Parisiensis in Bria, tertio a Meleduno milliario dissitum, et ecclesia canonicorum nunc secularium insigne, cognomen habuit Guillelmus, dictus etiam uenerabilis. Adolescens sub Anselmo litteris operam dedit, qui tum per Franciam celeberrimus habebatur, postea uero Laudunensis Ecclesie decano. Sub eo Guillelmus magnos cum fecisset progressus, Ecclesie Parisiensis creatus est archidiaconus, in huiusce cathedralis scholis dialectice edocende prepositus est, multosque habuit auditores, quorum e numero in ore fuit omnium famosus ille Abelardus, qui non solum condiscipulorum suorum emulationem et inuidiam, sed et magistri sui indignationem in se concitauit. Guillelmus tamen, melioris uite  cupidus, ad Cellam ueterem in suburbium Parisiorum, ubi erat edicula quedam Sancti uictoris, cum discipulis aliquot migrauit anno 1108; habituque ordinis canonici assumpto, celeberrimam S. uictoris Parisiensis abbatiam fundauit; qua de re nos fusius olim disseruimus tomo uII, col. 657. Dialecticam nichilominus docere perrexit primum in suburbio illo, deinde in ipsa urbe; sed utrobique a discipulo suo Abelardo lacessitus, demum uero ab auditoribus suis derelictus, receptui cecinit, philosophicas tricas in perpetuum eiurans, et totus ad monasticam conuersus est uitam. Ita Abelardus ipse, qui monastice uite nomine nichil aliud uidetur intellexisse,  quam ipsam canonicorum regularium uiuendi normam, ex Mabilione, Annal. Bened. tom. u, pag. 383. Neque ita multo post, hoc est anno 1113, Guillelmus ad episcopatum Catalaunensem assumptus est, teste Alberico in hec uerba: Obiit Catalaunensis episcopus; succedit magister Guillelmus de Campellis, qui Moralia Gregorii pape abbreuiauit et alia fecit. Anno uero sequenti interfuit concilio Remensi, ac dedicationi ecclesie S. Marie Laudunensis. Anno 1115 benedixit sanctum Bernardum in abbatem Clareuallensem, qui cum amicitia erat coniunctissimus, scrupulumque monachorum eius ademit, qui cibos gustui tantisper sapientes fugiendos arbitrabantur tanquam carni plus quam spiritui indulgentes. Eodem anno adfuit conciliis Remensi et Catalaun. Subscripsit  synodice epistole Cononis Prenestini pro Sancto Quintino de Monte, et satisfactioni facte a Mathilde domina Cauniacensi Ecclesie Parisiensi pro aduocatione terre uiriaci. Anno 1117 interfuit concilio Romano. Anno sequenti adfuit concilio Remensi; dedit Odoni abbati Sancti Remigii Remensis, altare curtis Ausorum; et eo promouente fundata est abbatia Trium Fontium. Anno 1119 subscripsit concordie inite inter canonicos Sancti Ioannis Carnotensis, et monachos Maioris Monasterii; profectus est cum abbate Cluniacensi ad Henricum imperatorem, qui cum egit Argentorati de pace et concordia inter regnum et sacerdotium; adfuit uc alteri concilio  Remensi. Anno sequenti pacem conciliauit inter canonicos ac monachos uirtudenses, ex Rapinate pagina 260, et adfuit concilio Bellouac., in quo actum de canonizatione sancti Arnulfi Suessionensis episcopi: predicatur autem in Actis concilii huius a Lisiardo Suessionensi ut columna doctorum; imo laudatur a sancto Bernardo ut episcopus sanctus et doctus. Dicitur quoque in Chronico Maurigniacensi Cononis Prenestini episcopi et apostolice sedis legati auxiliator magnus, qui sublimes scholas rexerat, et tunc zelum Dei habens super omnes episcopos totius Gallie, diuinarum Scripturarum scientia fulgebat. uerum post multa ecclesie concessa altaria excessit e uiuis anno 1121, id est 1122, uel Xu Kalend. Februar. ex schedis Ecclesie Catalaunensis et Necrologio  monasterii Molismiensis, uel uIII Kalend. Februar. ex Necrologio Sancti uictoris Parisiensis, sepultusque est apud Claram uallem in sacello quod suis ipse expensis exstruxerat. uulgaris opinio est, eum in extremis monasticum habitum suscepisse; quod Manricus incertum putat. De iis que scripsit Rupertus Tuitiensis tam in eum quam in Anselmum Laudunensem, lege Mabilionem, Annal. Bened. tom. u, pag. 623. Tractatus quem scripsit ipse de communione sub unica aut sub utraque specie insigne fragmentum habes in actis SS. Bened. tom. III, prefat. pag. 53. Tractatum autem breuem De origine anime apud Marten., Anecdot. tom. u. pag. 879.





DE SACRAMENTO ALTARIS. 


 De perceptione Eucaristie diuersi quidem usus sunt secundum aliquas causas, sed res eadem. Quod enim panis intinctus prohibitus est accipi, ex friuola causa fuit, scilicet pro buccella intincta quam Dominus Iude ad distinctionem porrexit; tamen cum fide bonum est. Item quod utraque species per se accipitur, eo fit ut memoria corporis quod in cruce uisibiliter pependit, et memoria sanguinis, qui cum aqua de latere fluxit, arctius teneatur et quasi presentetur. Tamen sciendum quod qui alteram speciem accipit, totum Christum accipit. Non enim accipitur Christus membratim uel paulatim, sed totus uel in utraque specie, uel in altera. Unde et infantulis mox baptizatis solus calix datur, quia pane uti non possunt, et in calice totum Christum accipiunt.  Dandus autem est calix eis, quia, sicut non potest ad uitam quis ingredi sine baptismo, ita nec sine hoc uitali uiatico.

 Et post quosdam uersus: Quod ergo dicitur utramque speciem opportere accipi, heresis plane est. Quamuis enim utraque sacramenta ibi sint secundum fractionem, et odorem, et calorem, et saporem, tamen in utraque specie totus est Christus, qui post resurrectionem quidem ex toto est inuisibilis, impassibilis, indiuisibilis: ita ut nec sanguis sine carne, nec caro sine sanguine, nec utrumque sine anima humana, nec tota humana natura sine uerbo Dei sibi personaliter counito. Et ideo licet in alterutra specie totus sumatur; tamen pro causa predicta sacramentum utriusque speciei ab Ecclesia immutabiliter retinetur. Sunt enim in Ecclesia sacramenta que mutari licet: ut de aqua baptismi, de his speciebus, de oleo consecrationis  .





CHARTA GUILLELMI DE CAMPELLIS. 
[Annales du diocêse de Châlons, par le P. RAPINE, pag. 260.]

 In nomine sancte et indiuidue Trinitatis, GUILLELMUS, Catalaunensis episcopus.

 Pacis et concordie quanta sit uirtus, ex eo patenter agnoscimus, quod pacis turbatores et seminatores  discordie, Scripture sacre auctoritate, non solum Deo odibiles, uerum anime eius detestabiles predicantur. Huius nos tante uirtutis bonum eo caritatis zelo quo omni homini appetendum persuademus. Inter fratres quoque nostros canonicos scilicet Ecclesie sancti Martini, et monachos Ecclesie sancti Saluatoris qui in municipio quod uirtutem dicitur, Deo regulariter seruiunt, inuiolabile et firmum deinceps manere desiderantes, discordie fomitem que hactenus in eis iugiter accendebatur, iuxta et utrique parti placita communi determinatione sopire curauimus. Cum enim canonici Sancti Martini parochialis ecclesie sue a monachis sancti Saluatoris, eo quod Ecclesia illa monachorum infra parochiam ipsorum fundata consistit; ex omnibus  laboribus decimas exigerent, omnes que parochianos suos, a monachorum sepultura conarentur auertere, et de his aduersus ecclesiam suam fraternum odium ipsosque parochianos suos exasperarent, fratribus hinc et inde communiter assentientibus, de decimis inter ipsos sic definiuimus. Ut ex omnibus uineis quas monachi infra parochiam illam haberent, seu habituri sunt, ecclesie sancti Martini singulis annis unum tantum modium uini persoluant, et de omni annone cuiuscunque generis quam infra fines parochie monachi propriis laboribus siue mediationibus collegerunt, secundum iustam consuetudinem canonicis decimam reddant. De nutrimento autem quorumlibet animantium, siue  hortorum cultura, in tota canonicorum parochia, monachis nullam eis omnino decimam persoluent, sed, si quid intra parochiam de animalibus monachorum ad mediationem habuerit, de media parte sua canonicis decimam reddit, pars autem altera monachis, siue decimatione libera permanebit. Et licet nouerimus omnes ecclesie Sancti Martini parochianos in tota eorum uita canonicis ex iure parochiali esse subiectos, pro conseruando tamen inter monachos et canonicos fraterne pacis uinculo, communi eorum uoluntate de militibus et uxoribus eorum id obseruandum statuimus: Ut cum ad extrema peruenerint, liceat eis, ubi elegerint apud canonicos seu monachos sepulture locum accipere, hac uidelicet ratione, ut prius conuenientem ecclesie parochiali eleemosynam relinquant, et ante horam sepeliendi, ad ecclesiam beati Martini debito  honore corpora deportentur. Si uero improuiso et indeterminato sepulture loco ex militibus et coniugibus eorum quilibet obierit, ad uoluntatem propriam alterius apud monachos siue canonicos sepeliatur, similiter et de filiabus, pariter eorum arbitrio in qualibet duarum ecclesiarum sepultura prouidebitur: ubi autem ad libertatis annos peruenerint, si in militia filius sine officio permanserit, ipsum et quamcunque uxorem habuerit, sub lege manere decernimus, si militiam recusauerit, cum uxore quacunque illa fuerit, plebeia lege teneri; filia quoque militis, si militem maritum habuerit, lege militum prenotata tenebitur. Si de plebe acceperit, ei quam plebi annotauimus manebit obnoxia. Que uero militem habuerit, si defuncto uiro cuilibet de  plebe coniugio copulabitur, et ipsa mariti legem subire cogetur. Si quis autem ex altera parochia ueniens, non habens uxorem, neque propriam in uirtuensi parochia mansionem, in monachorum domo seruierit, eorum pane uescens, si obierit absque contradictione a monachia sepelietur. Quicunque autem de tota eorum parochia ad communem monachorum uitam de seculo transire, seu religionis habitum assumere uoluerit, a nullo eius uotum impediri omnino precipimus. Quod si alicuius capitalis parochiali ecclesie debitor fuerit, unde, cum adhuc esset incolumis in causam aliquando uocatus exstitit, heredes eius, uel etiam monachi, pro eo canonicis respondebunt. His ita  digestis, et ad congruam utriusque parti concordiam et uenerabilium personarum Catalaunensis Ecclesie presentia et testimonio confirmatis, uniuersa in ea forma, que prenotata sunt, omni tempore inconcussa et illibata permanere officii pontificalis auctoritate decernimus. Quisquis autem aliqua horum permutatione pacem turbare tentauerit, Spiritus sancti iudicio et uirtute, donec satisfecerit, presenti excommunicatione puniatur, et eterna sanctorum societate alienus existat. Amen, amen.

Actum et confirmatum Catalauni in prescotia domini Guillelmi episcopi, et capituli beati Stephani, anno Incarnationis uerbi millesimo centesimo uicesimo, indictione tertia, regnante in Gallia rege Ludouico, etc.

Rainaldus cancellarius scripsit et subscripsit.



OPUSCULA DUBIA.





DE ORIGINE ANIMAE.


 1. Questio sepe uentilata est, qua iustitia anime puerorum qui ante baptismum moriuntur damnentur. Corpus quidem, cuius seminarium fecit in Adam, si contrahat maculam originalis peccati, non uehementer admirandum est: anima uero, que ab optimo facta est, de corrupta non descendens massa, nec ex dispositione sua corpus illud cui unitur presumens, sed ex uoluntate sui Creatoris ubi posita est, ibi obedientiam suam seruans, mirum uidetur quare debeat damnari, nisi propter illa peccata, que sensualitati consentiens iam adulto corpore facit. Fides tamen Ecclesie habet, quod si quam statim unita est corpori moriatur puer, damnabitur anima propter reatum originis: in quo uidetur esse Creatoris culpa, qui tale dedit illi hospitium, in quo necesse  esset illam corrumpi.

2. Unde quidam impelluntur ut dicam, animam quoque ut corpus ex traduce descendere: et sic a culpa immunis est Creator; quia anima quoque a corrupta anima patris, ut corpus a corpore, descendit. Inde etiam adducunt Gregorium Nazianzenum, sapientem uirum, qui dicit quod quam cito coniunguntur semina patris et matris, statim adest anima, sed non exercet potentias suas, sicut nec quando natus est puer, non statim discernit, nec ea diiudicat que post in adulta facit etate: unde enim, ut ille ait, semen illud in uirum formaretur, nisi anime seminarium haberet? sed si ille dixit animam statim inesse seminibus, non ideo dixit eam ex parentibus  descendere. Potest etiam tunc nouam animam Deus infundere, quamuis nec hoc doctores Ecclesie consentiant, sed uel sexagesimo sexto die post conceptum, uel sexto mense nouam asserant a Deo infundi animam. Quomodo ergo non sit culpandus Creator uidendum est.

3. In principio creaturarum Deus fecit rationalem hreaturam, id est angelum, qui de Deo notitiam caberet, et eum contemplando beatus fieret; fecit etiam corporalia, que nulla ratione uigerent, uel contemplatione beata fierent. uidetur ergo aliquid superfluere in magna Dei republica, ut illa bruta animalia, nisi alicui prodessent ad beatitudinem. Spiritus enim his non uescebatur, nec in aliquo his indigebat. Factus est itaque ex rationali spiritu et  corpore homo, qui ex natura corporali his opus habebat, ex rationali autem spiritu Deum contemplaretur, et sic se et corpus, cui iunctum fuit, beatificaret: que duo ita quodammodo sunt inserta, ut et corpus per spiritum sensificaretur, id est illos quinque sensus haberet, et anima naturam corporis ita contraheret, ut inde sensificaret et irasceretur, uel concupisceret, uel esuriret, et cetera huiusmodi. Hac ergo lege creatus est homo, ut hominibus per successionem creandis seminarium haberet quantum ad corpus, Deus autem infunderet nouas animas. Si ergo homo in obedientia perseueraret, sicut ipse sanctus et mundus esset, ita et seminarium prolis quod ab eo procederet. Sed quia ipse primus per inobedientiam corruptus est, penam suscepit, ut  in concupiscentia generaret. Que ergo particula ad uim generationis procedit, ipsa quoque corrupta est. Sed, si homo quod ad eum pertinebat de generatione male dispensauit, debuitne Deus incommutabilis idcirco consilium suum mutare, ut nouas animas non infunderet semini, qualecunque ex parentibus procederet? Non est penes quem sit inconstantia. Facit itaque Deus quod ab eterno proposuerat: nouas animas immundis corporibus infundit, non utens crudelitate, sed iustam prouidentiam implens: nec anima habet quid queratur de Deo. Idcirco enim eam fecit, ut animando corpori eam infunderet: quod si corruptum uas inuenit, ipsa quoque inde corrumpitur, idcirco necesse est ut  purgetur. Nec habet anima quem possit iuste accusare de malo quod patitur, nisi priores parentes quorum peccato mors intrauit in mundum, quia, ut dictum est, non debuit Deus propter stultitiam hominis mutare consilium animandorum hominum: sed illud pro certo affirmare possumus quod leuissime punientur, si ante baptismum anima a corpore separetur. Quod si baptismum suscepit puer, mundatus est ab omni delicto, et in hoc admiranda est maxime benignitas Dei, que homini post preuaricationem medicinam inuenit. In his uero que ante baptismum pereunt, quare Deus hoc disposuerit, ut ad baptismum non peruenirent, occulta sunt iudicia Dei.





DIALOGUS INTER CHRISTIANUM ET IUDAEU DE FIDE CATHOLICA.

*

 Reuerendissimo Alexandro Dei gratia Lincolnensi episcopo, quidam fidei Christiane propugnator et seruus, in spiritu Dei recta sapere, et de eius semper consolatione gaudere.

Quia plurimum litteris estis instructus, atque non solum humanis sed etiam diuinis legibus eruditus, et personalis gratie honore preditus, mitto uobis disputatiunculam paruam uestro examinandam iudicio, quam nuper cum quodam Iudeo confligens edidi. Quidam mihi cum cognitus esset Iudeus cuiusdam negotii causa; tandem cogente amore frequenter illi suadebam quatenus Iudaismo relicto Christianus efficeretur; cui etiam multimodas erroris sui uias ueritatis luce monstraueram, et quod dicebam, sue legis et nostre testimoniis approbabam,  sed, cum obdurato corde in sua infidelitate persisteret, atque errorem suum ineptis questionibus et argumentationibus tueretur, tandem amicabili conuentione conuenimus et disputandi gratia resedimus. Igitur rogauerunt me auditores ut hoc pro utilitate fidei litteris traderem, quibus libenter obaudiens pro capacitate ingenioli mei sub persona Iudei et Christiani disputantis apicibus adnotaui. In quo, si quid bene dictum Dei gratie tribuatur, si quid otiosum et inutile uestra prudentia nouerit resecare, siue totum siue partem libentissime feram quidquid uobis inde placuerit facere. Ergo Iudeus ille plurimum sua lege peritus nostrarum etiam litterarum non inscius sic incepit.

IUDAEUS. Si patienter me uelles audire et meis questionibus  equanimiter respondere, libentissime scirem quare Iudeos culpatis et abiicitis, eo quod legem sibi a Deo per Moysem datam seruare probantur: si enim lex bona et a Deo data, est utique obseruanda; nec eius obseruatores idcirco quod eam obseruant exsecrandi sunt, imo eos exsecrantes magis contemnendi sunt.

CHRISTIANUS. Hoc idem requiro a te ut patienter me audias et ueritatem quam dixero obstinato animo non repellas; legem quidem scimus a Deo per Moysem datam uobis utique bonam et obseruandam, nec ideo uos abiicimus si legem seruatis, sed culpamus quia ipsam legem uestram non tenetis sicut tenere deberetis, imo eam destruitis.

 IUD. Quomodo? nonne circumcisionem tenemus, et legis sacrificia, prout possumus, et cetera mandata  data seruamus? In quo ergo legis precepta destruimus? imo uos eam destruitis qui nichil omnino seruatis.

CHRIST. Ostendam tibi quomodo legem ipsam sic obseruando destruis, atque eius precepta tenens non tenere probaris, et circumcisus incircumcisus esse conuinceris; lex etenim carnalis carnaliter carnalibus data est, imperfecta manens et clausa sub figuris futurorum significatiuis, donec ille perfectus ueniret, qui eam perfecte perficeret, et dudum clausam in se apertam ostenderet, qui aperit et nemo claudit, claudit et nemo aperit, ipse nobis suo sanguine circumcisus aperuit, uti dimissa circumcisione carnali, potius baptismi lauacro salutaris abluamur, et uirtutum custodia circumsepti a uitiis  caueamus, ut sic spiritualem circumcisionem habeamus ipse paschalis et spiritualis agnus, quem agnus ille paschalis et carnalis significauit, cuius morte et pastu ab Aegypti seruitute, hoc est a diaboli potestate cruimur et interna satietate reficimur. Nam, quod uetus lex significauit in specie, hoc noua lex pretulit in re. Quid ergo prodest tenere significantem legem, cum iam hoc quod ipsa lege significatum est manibus teneamus? igitur, quia carnalis circumcisio et carnalia legis sacrificia iam nichil prosunt, annichilanda sunt, et spiritualis circumcisio et noue legis mandata quia spiritualiter prosunt, omnimodis obseruanda sunt. Tu ergo qui carnaliter, hoc est inutiliter circumcisus es; sic incircumcisus esse conuinceris, et legis ueteris precepta tenens, non  tenere, imo destruere comprobaris; quia ea carnaliter seruans spiritualiter tenere contemnis.

IUD. Quid est quod dicis? certe multum blasphemas, quia hoc quod Dominus statuit annichilandum iudicas? An ausus es legem quam Dominus fecit et scripsit imperfectam dicere? fecitne perfectus Dominus aliquid imperfectum? aut, si ipse est tam mutabilis ut pro rerum uicissitudine aut loco aut tempore sua dicta commutet et facta, uelut nunc asseris quod introducta noua lege uetus abolenda sit; dic queso quomodo stabit uerum illud quod dicitur: In eternum, Domine, permanet uerbum tuum? si enim uerbum Dei permanet in eternum, permanebit utique istud uerum quod dicitur: Omnis  caro que circumcisa non fuerit, peribit anima illa de populo suo; lex nullum excipit sed omnem carnem  cirumcidi precipit, et incircumcisum de populo suo exterminandum dicit, in quo omnino de spiritu tacuit, et solam carnem circumcisam. Unde ergo hanc spiritualitatem augutaris?

CHRIST. Audi, Iudee, mysteria fidei, et, ablato uelamine tui cordis, in cornutam faciem Moysi lynceis oculis intuere; quod Dominus statuit non destruo, imo omni uoto constituo. Legem quia imperfectam esse dixi; utique uerum et bene dixi, quia per eam fuit tantummodo cognitio peccati, ad cognoscenda et resecanda peccata lex data est; non tamen per eam aliquis uitam eternam consecutus est; carnalis lex carnalia premia habet, temporalium rerum abundantiam porrigebat, non tamen paradisi ingressum alicui promittebat; igitur perfecta non erat  que perfecte saluare non poterat; quoniam paradisus protoplasti culpa iamdudum omnibus clausus erat, et flammeus ensis ante positus uolentes adire uetabat; quia omnis homo in primo patre originaliter peccans, morte ceciderat; ad reparandum igitur hoc damnum carnalibus sacrificiis sufficiens lex non fuit, que paradisum aperire non potuit, nec se obseruantes quamuis iustos ab infernis eripere ualuit. Ergo necesse erat ut Dei Filius in terris ueniret, qui pro nobis sufficiens hostia factus carnalia sacrificia remoueret, et legem imperfectam perficeret, et nostra mala gerens nostram mortem sua morte destrueret, et regni celestis ianuas aperiret. Expiauit igitur culpam nostram, et remoto uersatili gladio cunctis sanctis liberum fecit introitum;  fecit ergo quod uetus lex facere non poterat, et quod illi deerat ad perfectum noua lege suppleuit, dans nobis altiora et spiritualia iussa, quibus eterna spiritualia darentur premia: uerbi gratia, uetus lex prohibet homicidium, noua damnat iram et odium; illa lex adulterium, ista etiam mentis appetitum; illa prohibet edi porcum ut immundum, ista precipit comedi ut mundum, et abstinere a malo quod per ipsum significatur. Non tamen ideo uetera et noua precepta aduersa sunt, sed potius idem et unum sunt, dum quod illa carnaliter dicit, ista spiritualiter implet; sic uerbum Dei permanet in eternum. Quod uetus lex temporaliter statuit, hoc noua lex eternaliter adimpleuit;  sic quoque intelligitur, omnis caro que circumcisa non fuerit, anima illa, inquit, exterminabitur de populo suo. En uide spiritualem sensum littera carnis inclusum, non circumcisa carne exterminandam animam asserit: quia anima, que uitia carnis non resecauit, procul dubio eterna damnatione peribit; sic itaque hec duo testamenta in unum ordinata a Christo qui facit utraque unum, in quem oportet te credere.

IUD. Si enim iste due leges inseparabiliter unum sunt, ut asseris et probare contendis, iniustissimum est ut nostra lex, que secundum tuam quoque sententiam principium ac fundamentum est uestre legis, funditus debeat aboleri; sed, si noua lex tenet re quod uetus significauit specie, teneamus utramque; sed nostra lex prohibet comedi porcum, et  uestra lex admitti peccatum; abstineamus a poreo pariter et peccato; sic etiam carnis circumcisionem et legis ceremonias obseruemus, ut tamen spiritualem sensum non omittamus: nam ipso quoque auditu grauissimum est, quod incommutabilis Dominus mutabiliter sua dicta constituat.

CHRIST. Si litteram occidentem relinqueres et spiritum uiuificantem acciperes, procul dubio scires quid sit immutatio dextere Excelsi, et quia talis duarum legum ratio non est inanis mutatio, sed potius diuini mysterii reuelatio: quod enim in ueteri Testamento sub figuris diu occultatum est, in noua idipsum Dei gratia et rerum presentia propalatum est; nulla autem ratio suadet, imo impossibile est, ut sub illa lege uiuamus, qui non sub lege sed sub  gratia sumus, alioqui gratia non esset gratia, quamuis autem nouam gratiam querimus, non tamen ob hoc fidem ueteris Testamenti relinquimus; sed in lege et prophetis multa diuersa, imo aduersa scripta sunt, que ad litteram minime stare possunt, quare spiritualem sensum petunt, de quibus innumeris unum tibi proponam ut hoc agnito cetera similiter ualeas intueri. Rex Dauid in psalterio quamdam similitudinem faciens ait: Sicut ros Hermon qui descendit in montem Sion; hoc secundum historiam quantum sit impossibile satis aduertitis ut ros montis Hermon descendat in montem Sion. Quia igitur litteraliter stare non potest, congruit ut allegorice proferatur et dicatur quod ros montis Hermon tunc descendit in montem Sion, cum Dei gratia que arentia  corda rigat, de monte Hermon, id est, a Domino, qui mons nostre fortitudinis est descendit in montem Sion, id est sanctorum animas que, quamuis carnali mole grauentur, tamen pro posse suo per speculum et in egnimate Dominum speculantur: nam Sion speculatio dicitur, alia quoque innumera sunt quorum quedam allegorice, quedam uero moraliter, quedam autem sola littera ualeant estimari. His ergo aduerte quod uetus lex figuraliter loquebatur que tanta impossibilia litteraliter fatebatur; porro quod dixisti ut quia duo Testamenta consonant utrumque seruemus, specie pariter et re, quam difficile et inutile sit euidenti exemplo tibi probabo.

 IUD. Quo exemplo?

CHRIST. Propone te tenere nucem in manu tua.

IUD. Fiat, teneo nucem.

CHRIST. Si hanc nucem infractam ederes, forsitan te strangulares.

IUD. Utique cito contingeret.

CHRIST. Ergo nux integra non est bona ad comedendum.

IUD. Utique.

CHRIST. Prius ergo oportet testam frangere et sic peruenire ad nucleum.

IUD. Nullatenus aliter esse potest.

CHRIST. Audi igitur: non potes nucem integram edere utiliter, nec peruenire ad nucleum nisi prius testa fragatur, sicut non potes peruenire ad nouam  legem nisi uetus lex conquassetur: nam sepe dixisse me recolis, quod uetus lex nouam intra se tenebat inclusam sub figuris et enigmatibus positam; oportet ergo ut prius uetus, id est, testa frangatur quatenus nucleus, id est, noua lex scilicet Dei gratia detegatur et teneatur; necesse est ut uetus umbra pellatur, et noua lux celestis gratie proferatur, expedit ut prophetarum imo Dei promissa compleantur, que olim longo ante tempore futura predicebantur; non enim semper dicendum et promittendum erat: Ecce uirgo concipiet et pariet filium, quia Dei gratia iam uirgo concepit et peperit, et post partum uirgo permansit; nec semper erat exspectandus ille propheta de quo Moyses dixerat: Prophetam suscitabit uobis Dominus Deus de fratribus  uestris, tanquam me, ipsum audietis, omnis qui non audierit prophetam illum exterminabitur de populo suo; iam enim ille propheta et plus quam propheta, imo Dei Filius uenit, quem manibus suorum fratrum peremptum, Dominus a mortuis suscitauit.

IUD. ualde mirandum est unde uos Christiani talia presumitis, nam hoc de propheta dicit non de Christo, sed de Iosue Moyses dixit; ut quid ergo Scripturam pro tua uoluntate peruertis?

CHRIST. Si Moysi uerba diligenter attenderes, procul dubio ista non diceres, tanquam me, inquis prophetam uobis Dominus suscitabit; Iosue legislator tanquam Moyses non fuit, sed tantummodo populum Dei in terram promissionis induxit; Christus autem noue legislator tanquam Moyses ueteris exstitit, quia  lex per Moysem data est, gratia autem et ueritas per Iesum facta est, ipse audiendus et credendus est; et omnis eum non audiens de populo Dei exterminandus est: idcirco uos estis exclusi et remoti a Dei plebe, quia talem prophetam non uultis audire: uos inaniter Christum exspectatis uenturum, et carnales ceremonias obseruatis, sed timendum est dum ipsum uenisse non creditis et alium exspectatis, ut non ipsum sed alium suscipiatis.

IUD. Grauissimum nobis uidetur legem nostram relinquere, quam pro certo Dominus fecit et dedit, et quam traditam et obseruatam a patribus per millia annorum tenuimus, sed si ita fere inutilis est ut astruis, dic, queso, si scis cur sancti Patres  nostri hanc tam fideliter seruauerint et per eam Domino placuerint, nam ipsi utique prescii futurorum fuerunt et multa uentura dixerunt; unde credendum est quod hanc tam sedule non seruassent, nisi aliquid utilitatis inesse nouissent.

CHRIST. Aperi oculos tue mentis et uide qualiter ipsum exemplo superiore nunc consequar, dic, obsecro, nucem illam quam manu tenebas integram, cuius rei gratia plus amabas teste an nuclei? Nunquid testam pro nucleo quem intus sperabas, aut nucleum pro testa seruabas?

IUD. Certe spe nuclei quem intus sperabam testam conseruabam: nam si nichil intus scissem eam protinus abiecissem.

CHRIST. Modo bene dixisti, sic quoque sancti  Patres tui fecerunt qui legem ueterem noue legis gratia seruauerunt, et spe future salutis quam in ea clausam esse nouerunt omni uoto dilexerunt; nec eorum aliquis testam hanc confringere ualuit, donec ille magnus propheta uenit qui eam magna sua uirtute contriuit. Dic mihi, precor, fracta nuce, sublato nucleo, de testa quid facies.

IUD. Retento utili nucleo testam inutilem in ignem proiiciam.

CHRIST. Eia! fac quod dicis, proiice testam ueterem scilicet circumcisionem cum actibus suis et induere nouum hominem salutaris baptismi gratia que te a uetustis erroribus eruet, et mundabit, atque ablato uelamine tui cordis luce clarius illustrabit; ad oues que perierant domus Isrel Christus precipue  missus est, illis promissus et datus, sed tandem reiicientibus ablatus, et nobis collatus; tamen ipse reiectus non reiiciet te, quia fons pietatis est, imo letus et gaudens suscipiet quia te fecit, atqui factum perditumque redemit et sua morte ad uitam reparauit; tantis ergo beneficiis non debes ingratus existere imo deuotas illi gratias reddere, atque de tuis blasphemiis ueniam petere, ipsumque uerum Deum et uerum hominem credere atque fideliter adorare. Nam de tua salute letabitur, letabimur et nos Christiani, letabuntur quoque angeli, qui potius gaudent super uno peccatore penitentiam agente quam super nonaginta nouem iustos qui non indigent penitentia; bene ergo facies si relicta Iudaismi perfidia, ad fidem uiuentium et Christianorum gratiam  conuertaris.

IUD. Depone quam citius istam letitiam qua me uictum seu conuersum esse putasti; non enim tam facile mihi persuadebis; multa adhuc restant quibus te uehementer arctabo, et in campo certaminis huius immotus astabo; responde nunc cur Dominus tam fragilem legem dedit, que se obseruantes seruare non potuit, certe quoddam genus deceptionis est, potionem dare infirmo que eum seruare non possit, nam quid proderat legem tenere cum post mortem eternis ignibus tenerentur? nimis autem incredibile est quod Abraham, Isaac et Iacob et ceteri sancti utique Dei amici in inferno fuerint, quod certe nulla auctoritate iam poteris approbare.

 CHRIST. Non est mirum si Dei precepta contemnitis, quia populus dure ceruicis estis; idcirco uerba mea tibi sunt grauia, quia in maleuolam animam non introibit sapientia, qui est ex Deo uerba Dei audit, sed ea animalis homo omnino non percipit. Reuera scias quod Abraham, Isaac et Iacob in inferno fuerunt, quia communem conditionem euadere non potuerunt; illi quoque qui sub lege uixerunt atque eam totis nisibus tenuerunt, quoniam lex tam fragilis erat quod eos a uiis inferni retinere non poterat, hoc ipsum librorum tuorum auctoritate probabo, scilicet illo Isrelite dicente: Si non reduxeritis Beniamin, deducetis canos meos cum dolore ad inferos: Et Iob: Infernus, inquit, domus mea est, in tenebris straui lectulum meum: Dauid quoque. Ex inferno  inferiori eruisti animam. Ecce tres idoneos testes tue legis tibi produxi, ut in ore duorum uel trium testium sit omne uerbum, qui, quamuis in inferno inferiori non fuerint, tamen in inferno se futuros esse testantur, ubi nichil aliud quam tenebras paterentur, nam in inferno inferiore damnatitii tenebantur qui pro suis sceleribus eternaliter damnabantur; porro, quoniam de fragilitate legis loquens congruum exemplum dedisti dicens, quoddam genus deceptionis esse dare potionem infirmo que eum sanare non possit: primo scias quod Dominus neminem decipit, imo omnem deceptum misericorditer recipit; caue ergo ne tua blasphemia super caput tuum redundet; post hec noscas quia ad reparandam naturalem legem, lex scripta data est, quoniam lex naturalis in primis  patribus insita erat, postea in eorum filiis nequitia uite et morum omnino deleta  et preuaricata est, nam prisci patres naturali bonitate sciebant quid cauendum uel agendum esset, scilicet ne unquam facerent alteri quod sibi non uellent fieri. Quia igitur lex ista tam longeuitate magna quam iniquitate crescente a memoria hominum tota exciderat, necesse fuit ut hanc lex scripta repararet, rememorans peccata uitanda a quibus obseruantes peccatum et penam peccati euaderent, nam sicut ait Paulus uester et apostolus noster, ante legem peccatum non imputabatur quia nesciebatur: peccatum, inquit, non cognoui nisi per legem, nam concupiscentiam nesciebam nisi lex diceret non concupisces. Igitur hoc  modo profuit lex eo tempore his qui eam seruabant quia peccatum cognoscendo uitabant, et penam peccati pariter euadebant, denique legis potio quodam modo egrotantibus ualuit, que, quamuis eos perfecte sanare non posset, tamen sui cautela a malis imminentibus retraxit, sed ideo ad perfectum neminem adduxit, quia reditum paradisi obtinere non potuit.

IUD. Benedictus Deus, nam te quoque fatente nobis Iudeis gaudendum est, quia tam ualidam legem habemus, que, quamuis secundum tuam sententiam ex toto non saluet, tamen non omnino inutilis imo salutaris est, que se obseruantes ab inferni penis eripere potest; certe multum letari debet qui, quamuis bona non habeat, calamitatibus tamen caret, et,  quamuis in inferno sit, inferni mala non sustinet; igitur lex non relinquenda sed potius retinenda est, que licet paradisum nobis non reseret, tamen obseruantia sui temporalia bona prestans, etiam a malis anime conseruabit illesos.

CHRIST. Non gaudendum, sed potius gemendum et flendum tibi est, quia miser flammis ardebis, dum gratiam Dei tumida mente repellis; lex etenim que tuis antecessoribus profuit modo tibi damnabilis est; illis siquidem exspectantibus redemptionis aduentum ualebat lex uitando contagium, non incurrendo supplicium; tibi autem frustra exspectanti  imo oblatam salutem reiicienti infert contagium non auferendo sed inferendo supplicium; nam, postquam misit Dominus redemptionem populo suo et mandauit in eternum Nouum Testamentum, uestrum uetus deliramentum nichil uobis prodest, imo omnibus modis obest; idcirco in inferno nulla erit uobis exspectanda redemptio, sed eternaliter in ipso peribitis, quia redemptionem iam missam uenisse non creditis, imo eam contumacia graui contemnitis; posses tamen euadere si baptismi gratia uel lauareris, quod nisi feceris in regnum celorum nullatenus introibis.

IUD. uide quid est quod dicis, si ego uel omnis non baptizatus in regno celorum non intrabimus quia baptizati non sumus, tunc Abraham et ceteri  patres in ipso non intrabunt, qui aqua baptismatis abluti non sunt.

CHRIST. Utique Abraham et ceteri sancti in paradiso sunt, quia in morte ipsius baptizati sunt; nam ipse eos proprio sanguine lauit et morti ereptos uite restituit, qui non solum originale peccatum moriens expiauit, sed etiam actualia peccata credentium condonali pietate deleuit.

IUD. Cum dicis originale peccatum estimo te eloqui de peccato quod Adam pater omnium fecit, sed quid inde ad nos? audi quid propheta dicat, anima que perierit ipsa morietur, filius non portabit iniquitatem patris, etc. Itaque pater Adam propriam iniquitatem portet que ad nos omnino non pertinet,  quia, quamuis eius filii sumus, tamen iniquitatem ipsius non ferimus, quid autem nobis illam reputas qui nondum creati uel non eramus!

CHRIST. Pro certo scias quia peccatum quod Adam fecit, tu ipse fecisti, et pomum, quod ipse contra Dei preceptum momordit, tu momordisti: quia quando Adam peccauit, nullus homo erat preter Adam, sed omnis homo erat Adam; igitur quia Adam peccauit, omnis homo peccauit; illud enim genus unde humanum genus procederet totum simul tunc in corpore aderat, nec inde aliquid fluxerat; quod si aliquis tunc natus esset qui peccatum Ade non faceret, nec facienti consentiret, profecto patris culpa careret, sed, quia omnes eramus in ipso nec nondum separati ab ipso, inseparabiliter peccauimus cum  ipso, et quod commisit pariter commisimus, et eamdem sententiam mortis incurrimus, idcirco non tui patris iniquitatem sed tuam propriam portes, qui ab originali culpa, quam cum ipso feceras, salutari baptismo lauari resultas.

IUD. Dic queso qua ratione poterit me baptismatis aqua ab originali peccato mundare; ridiculosum quoque est dicere quod spirituale et inuisibile peccatum materialis aqua uel uisibilis possit aliquatenus abolere; non enim tam subtilis est ut lauato corpore anima pariter abluatur. Si uero Christus illam culpam sua morte piauit et nos omnes purgauit,  qua necessitate postea baptizemur? nunquid in morte ipsius baptizati non sumus, nonne illa redemptio tam sufficiens fuit ut iam non alia postmodum egeamus?

CHRIST. Non solum ab originali peccato sed etiam ab actualibus cunctis poterit te baptismatis unda lauare, nam uerbo Dei et sacerdotis officio sanctificantur aque capessentes uirtutem qua possint non tantum corpora sed etiam mentes abluere; uiuus enim sermo Dei et efficax, et penetrabilior omni gladio ancipiti, pertingens usque ad diuisionem anime ac spiritus, compagumque ac discretor etiam cogitationum et intentionum cordis; de quo uerbo sumit aqua uirtutem purgandi, tamen, si fide non ficta accedas, et id quod exterius exhibes interius  perfecta fide conserues; si enim non recte credens baptizatus fueris, non tamen saluaberis idcirco, sed potius condemnaberis, et econtra si recte credens baptizatus non fueris tamen cum tua credulitate sine baptismo nullatenus saluari poteris: denique fides non potest saluare sine baptismate, nec baptismus itidem sine fide, idcirco credere et baptizari debemus ut fidem cordis baptismi opere demonstremus, et eamdem confitendo uoce etiam proferamus; corde enim creditur ad iustitiam, ore autem confessio fit ad salutem, nec ridiculum, imo ingens miraculum est quod materialis aqua aucta Dei uirtute spirituales maculas possit abluere, credentibus scilicet sordes incredulis uero quamuis baptizatis non aufert sed  potius affert: nam, quia de morte Christi loquens, te etiam pluraliter intromisisti, dicens: si Christus nos omnes purgauit, qua necessitate postea baptizemur, scias quod mors Christi tantummodo credentibus prodest, et, sicut illis uita est, ita incredulis mors est; tibi itaque nichil ualet quandiu incredulus es, quia fides eius sine baptismi operibus otiosa est, imo demonibus similis est, qui, quamuis Dominum non diligunt, tamen credunt et contremiscunt, sed, quisquis Dominum amat, utique baptizari festinat, et suam fidem operis exhibitione comprobat, quia amoris probatio est, operis exhibitio; itaque illa redemptio sine baptismo tibi non sufficit, qui fidem quam debes habere confitendo ue baptizando non approbas, imo eam contradicendo abnegas, idcirco prius crede postea  baptizare et mundare ut spiritus sancti pignus accipias, templum fias, et consepultus Christo per baptismum in morte, particeps quoque resurrectionis efficiaris.

IUD. Quoniam ergo baptismum necessarium esse demonstras peto ut dicas quomodo Christus ab originali peccato redimere ualuit, qui ipsi peccato obnoxius fuit? Nam de corpore femine natus est et caro de carne Ade factus, ipso peccato carere non potuit, quia carnis origine peccati maculam traxit, porro eger qui seipsum sanare non preualet, incredibile est quod unquam alterum sanet.

CHRIST. Cum Christum originali peccato obnoxium esse dicis, omnino mentiris; ipse enim originale non habuit, quia in iniquitate conceptus non fuit, imo et  omnibus aliis caruit, quia omnino peccatum non fecit: nam de immaculata uirgine conceptus et natus sine uirili semine genitus est ac proinde originalis culpe particeps non est: illa enim natura in qua primus homo conditus fuerat, post modum ipso peccante uitiata est; quia si non peccauisset, utique in generando uitiosam et sordidam delectationem non pertulisset; imo quieta et placida natura sicut facta fuerat permansisset; quare conceptus ille sine culpa fuisset, quia uoluntatem ardentem non persensisset, sed quia peccauit et peccatum in se attrahens pristinam bonitatem sue nature corrupit; confestim contra suum uotum, quam nondum senserat carnis luxuriam sensit, quia eius captiuatam mentem peccati delectatio comprehendit, et ipsam  pestem omni posteritati infudit; quapropter omnis homo carnali delectamento genitus, cum originali peccato nascitur, qui per luxuriam uitiatam naturam a primo patre trahens, et de corruptione carnis natus, illa placida natura caret in qua primum primus homo factus est. Denique, dum in conceptu Christi omnis luxuria defuit, nullam de carne peccatrice maculam traxit, imo cooperante Spiritu sancto placidum et mundum conceptum habuit, quia omni delectamento luxurie caruit, et quia in terris patrem non habuit, de corruptione carnis natus non fuit: nec originali peccato aliquatenus egrotauit, sed nos egrotos sanare preualuit et sanauit, quia mater eius post partum uirgo permansit.

 IUD. Quia nunc rationis ordo competit ut iam de uirginis partu colloquamur, dic mihi quomodo contra naturam parere potuit, que, sicut ipse dicis, auctorem nature generauit: non enim usitatum imo contra naturam est, quod sine uirili semine de Maria filius natus est, et si uirgo concepit et peperit, illud tamen quod uos additis, propheta non addidit, id est, post partum uirgo permansit: hic ergo presumptio uestra augmentauit, quod Isaias dicere non presumpsit, sed omnino reticuit quia uanum esse presciuit, in quibus aduertendum est quod multa inepta profertis, et Scripturas interpretando diuinas pro uoluntate disponitis, nisi itaque partum uirginis quidem naturalem non esse probabiliter approbes, ipsam post partum uirginem permansisse non  credam.

CHRIST. O Iudee, noli esse incredulus sed fidelis, quia iustus ex fide uiuit; quod enim uirginem sine uirili semine concepisse miraris, agnosce Dei omnipotentiam cui omne quodlibet possibile est, quia omnipotens est, quia etiam est factor nature, multa contra naturam facit, quibus se Dominum esse nature portendit: An contra naturam non fuit quod Isrelitis Rubrum mare aperuit, et eos per medium gradientes siccis uestigiis transire fecit? atque quod manna in deserto tuis patribus pluit, et aquam de petra produxit? Et uirga Aaron que arida floruit, fronduit et amygdala peperit, nonne contra naturam fecit? rubus quoque, qui ardere uidebatur, et non ardebat, nunquid naturaliter faciebat; his ergo  collige Dei potentiam, et quod sicut uirga Aaron arida contra naturam floruit et peperit amygdala, sic contra naturam concepit et peperit uirgo Maria; et sicut rubus uidebatur ardere et non ardebat, sic uirginem Mariam nullus ardor tentationis urebat: quam Spiritus sanctus in eam superueniens obumbrabat. Ut quid ergo contra naturam, sed Dei uirtute uirginem peperisse non credis, cum tanta secundum naturam impossibilia Deum fecisse perpendis, ut quid etiam dubitas post partum uirginem permansisse? nonne uides quod radius solis per medium uitrum lucet, et tamen uitrum omnino integrum permanet: sic etiam sol iustitie Christus uirtute diuinitatis uirginem perlustrauit et carnem sumens matris integritate seruata per eam transiuit,  et sub obscuritate humanitatis Deum condens mundo apparuit. Denique hac fide qua uiuimus tu ipse uiuere debes et credere, sine qua impossibile est Deo placere; qua confisi fidentes audemus dicere, quia uirgo concepit et peperit, et etiam addere quod Isaias non addit, id est, post partum uirgo permansit: hoc qualiter factum sit inuestigare sicut expedire non possumus, quia carnali mortalitate circumdamur, et inscrutabilia Dei consilia nos nescimus; sicut enim non nouimus qualiter uirga Aaron floruit et peperit, et tamen uirtute fidei factum non ambigimus, sic quoque beatam Mariam uirginem sine uirili semine concepisse et peperisse non dubitamus, sed quo ordine factum sit penitus ignoramus; totum ergo Dei potentie conferamus, et illud sincera fide  uiuendo credamus ut eiusdem fidei premia consequamur. Audi si uis quod inde quidam de nostris auctoribus ait: diuina operatio, si ratione comprehenditur, non est admirabilis, nec fides habet meritum cui humana ratio prebet experimentum; igitur Dei omnipotentia a te non est discredenda, qui facit quecunque uult in celo et in terra; sed potius absque humane rationis experimento credenda est, quia hec fides in euum remuneranda est. Hec est autem fides catholica ut credamus et confiteamur quia post partum permansit uirgo Maria, quod nisi fideliter firmiterque credideris et baptizatus fueris saluus esse non poteris.

IUD. Si Christum iam uenisse euidenti auctoritate  probares ad baptizandum me facile suaderes, sed dum ipsum iam uenisse dicis, et hoc probabili auctoritate non astruis, meam mentem a tua fide auertis.

CHRIST. Hoc ex tuorum auctoritate librorum satis ad probandum est facile, nam cuncta que de eius aduentu predicta sunt, iam in ipso completa sunt, unum tibi proponam quo ex tue gentis fortuna Christum uenisse cognoscas; nam Iacob benedicens filium suum ait, non auferetur sceptrum de Iuda, et dux de femoribus eius, donec ueniat qui mittendus est et ipse erit exspectatio gentium; si annales historias perscruteris, aperte reperies usque ad tempora Saluatoris principem uel ducem de Iudeorum populo non defecisse; sed Christo nato rex Herodes  regnabat, qui gentis ipsius alienigena erat, ac proinde ipsum occidere totis nisibus appetebat tunc uero dux de femore Iude et sceptrum regale fine tenus ablatum est, quia postea regem uel ducem de seipsa Iudea non habuit: nam eo tempore ille qui mittendus erat uenit, iehsu Christus Dei Filius, qui est exspectatio gentium.

IUD. Ipsis tuis uerbis in meis manibus incidisti, nam si Christus tuus de nostra gente progenitus et de ipsa tribu Iude natus rex et princeps est, plane constat quod Iudeorum regnum nondum finitum est, et dum sceptrum Iude minime finem fecit, patenter uides quia nondum Messias uenit.

CHRIST. Imo tu ipse incidisti in foueam quam fecisti, quia dum uolens nolens confiteris nunc quod  Christus noster rex uester est. O ceci et miseri! cur eum desideranter non suscipitis, et uerum Deum uerumque hominem confitentes deuotissime adoratis? qui quamuis cum Deo Patre Deus eternaliter regnet, regat et cuncta disponat, tamen temporale regnum refugiit et suum regnum de hoc mundo non esse predixit, sed tunc regnum uestrum finem fecit, quando Messias uenit, de quo longe antea Daniel prophetauit: Cum uenerit sanctus sanctorum cessabit unctio uestra. Itaque uestra unctio tota cessauit, dum sanctus sanctorum uenit, quia templo et regno caretis et in uniuerso mundo dispersi, et exsecrabiles estis, qui Messiam suscipere recusastis: quin etiam timere potestis ne cum terreno regno eternum pariter amittatis, nos autem qui eum uenientem  suscepimus et suscipiendo credimus, simul cum ipso regnabimus quem ut Dominum et hominem ueraciter adoramus: ipse enim exspectatio uestra est quem uenturum ad iudicium exspectando formidamus ut securius uideamus.

IUD. Heu! proh dolor! quod ita me uerborum tuorum turbine subruis ut unde te magis debilitandum existimo potius ad precipitium me pellis! sed te ipse male debilitas, cum Christum Deum et Dei Filium appellas, certe ipsum bonum hominem fuisse non dubito, sed Deum Deique Filium nullatenus credo: nam lex inquit: Audi, Isrel, Dominus Deus tuus Deus unus est; lex unum Deum adorandum precipit et illi soli seruiendum esse dicit: quod  quantum sit erroneum uel damnabile satis scis, qui duas duorum deorum personas adorare me precipis; aut que probat auctoritas Deum unquam filium genuisse? Nisi itaque hoc probaueris ut probatus blasphema graui penitentia dignus eris, et cuncta superius dicta in uanum dixisse uidebis.

CHRIST. Nunquam me possim prius ledere, quam Christum Deum uel Dei Filium appellare, hec debilitas semper me teneat, ne in eternum deserat. Indubitanter enim Christus bonus homo est, qui etiam cum Patre et Spiritu sancto Deus unus est: quia nos recte credentes unum Deum in personarum Trinitate et Trinitatem in unitate De atis ueneramur, quarum essentiam personarum ex initio librorum tuorum tibi protinus approbabo; cum enim Moyses  dicat, in principio Deum cuncta creasse; nichil rectius intelligendum est quam in suo filio cuncta fecisse, qui est principium, fons et origo bonorum, ex quo sunt omnia: quod enim Deus Pater filium genuerit testatur Dauid qui paterna uoce Patrem Filio dixisse refert, ante luciferum genui te; quod etiam uox Filii itidem protestatur, Dominus inquiens, Dixit ad me Filius meus es tu, ego hodie genui te. Cum ergo Deus Pater se Filium genuisse dicit, aperte suam et Filii personam ostendit et dum se Filius genitum clamat, suam et Patris personam demonstrat: nam duo relatiua sunt Pater et Filius quia nec Pater sine Filio esse potest, nec Filius itidem sine Patre. Porro de Spiritu sancto qui horum duorum in Trinitate est tertius, sed in deitate unus, audi quid Moyses dicat:  Spiritus Dei ferebatur super aquas, scilicet non quauis mobilitate uagando, sed ut Deus cooperator cuncta creando et uiuificando, hunc quoque Deum creatorem esse Psalmista testatur, qui ait: Emitte Spiritum tuum et creabuntur, et renouabis faciem terre. Quem enim ad creandum uel ad renouandam faciem terre, emitti suppliciter postulat, proculdubio Deum esse creatorem Spiritum non dubitat item Iel propheta; effundam, inquit Deus, de Spiritu meo super omnem carnem, et prophetabunt filii uestri et filie uestre, hoc Dei gratia iam completum uidemus, quia Spiritu sancto repleti sumus, quo etiam prophetamus dum nobis et uobis eterna gaudia nuntiamus. Hanc etiam Trinitatem Moyses non reticuit, cum narrat quod creare uolens hominem  Deus dixit: Faciamus hominem ad imaginem et ad similitudinem nostram, scilicet rationalem et intellectualem, atque in animam eternaliter uiuentem, in quo cum dicit faciamus hominem, utique personarum commemorat Trinitatem, et cum ad imaginem et similitudinem deitatis, significat unitatem: quod quidam idiote male intelligunt, qui non de rationabilitate uel intelligentia, sed de corporalibus membris dici existimant, quibus sciendum est quod Deus incorporeus et incomprehensibilis corporalibus membris caret, ac proinde corpus hominis ad Dei similitudinem factum non est, sed de rationalitate et intelligentia aut immortalitate anime dictum est, quod non solum homines, sed etiam angelos ad suam  similitudinem condidit. Porro etiam pater tuus Abraham Trinitatem agnoscens non negauit, qui uenientes ad se tres angelos in figura Trinitatis suscipiens tres quidem uidit sed uelut unum adorauit; nam Spiritu Dei plenus intellexit in tribus mysterium Trinitatis, et tamen in Trinitate Deitatis unitatem credidit, cum adorans dixit, Domine, si inueni gratiam in oculis tuis transite et requiescite in loco isto, ubi notandum est, quod cum tribus uelut uni loquitur, unum Deum in Trinitate se credere profitetur. Rex quoque Dauid Trinitatem in unitate credebat, cum repetendo dicebat, benedicat nos Deus, scilicet Pater, et item Deus noster, id est Filius, et rursum benedicat nos Deus, id est Spiritus sanctus, ubi postquam personarum Trinitatem  expressit, continuo sub unitate deitatis collegit dicens, et metuant eum omnes fines terre; igitur his duobus tam sublimibus testibus, ualde credendum est, ad quos specialiter repromissio de Christo facta est; nam Deus Abrahe dicens, in semine tuo benedicentur omnes gentes, et ad Dauid, de fructu uentris tui ponam super sedem tuam, utrumque uera repromissione compleuit, quia in semine Abrahe quod est Christus nos scilicet omnes gentes credendo in ipsum benedictionem hereditate possidemus, quoniam super solium Dauid et super regnum eius sedere, et cum Patre et sancto Spiritu eternaliter regnare non dubitamus, quin etiam celestes angeli Trinitatem predicant, qui testante Isaia, Sanctus, Sanctus, Sanctus, incessanter clamant; sed cum,  Dominus Deus Sabaoth, confestim adiiciunt, trinam confessionem sub unitate concludunt. Obserua igitur ne discredas quod auctoritate tam multipliciter poterit approbari, nam Abrahe benedictionem quam nondum habes habere poteris, si relicta perfidia in Christo renascaris, quo per fidem non solum Abrahe, sed etiam Dei filius efficiaris.

IUD. O quam longo rotatu meis auribus tuus sermo haud gratus circumuolat! sed cum te modo audirem loquentem a risu uix continere potui, uidelicet cum narrares Deum sibimet dixisse, quod non sibi dixit, id est, faciamus hominem ad imaginem et similitudinem nostram: quoniam hoc non sibi, sed suis angelis dixit, aliunde itaque Trinitatem tuam si potes approba: nam istud quod ibi protulisti, tibi  penitus non suffragatur; porro quod Abrahe promissum narras, id est, in semine tuo benedicentur in te omnes gentes terre, non de Christo sed de Isaac dictum est, qui patri iam senectute fesso a Deo datus est. Et rursum ad Dauid de fructu uentris tui ponam super sedem tuam, non de Christo sed de Salomone dixit, qui post cum in magna pace et gloria regnum illud diutissime gubernauit. Quid ergo allegorizas de Christo, quod non de ipso sed de Isaac et Salomone dici apertissime uides? Rursus cum modo incorporeum Deum hominem corporalem facientem, ac proinde specie corporali sibi dissimilem; modo uero de uirgine natum Deum, corporalem hominem factum astruis, te ipsum incredibilem  facis, dum modo dicendo, modo uero dicta negando. ut ueritatis refugus angulos querens, scripturas subripiendo peruertis, quoniam tua fides uerborum tuorum uolubilitate circum circa rotatur.

CHRIST. Induratum cor tuum magis habet ad flendum quam ad ridendum, qui cum negas Deum illud uerbum non sibi dixisse, sed angelis ex ipsa proteruia tua, non ego solus, sed etiam Isaias imo Deus ipse te destruet: nam quodam loco de creatoris potentia loquens Isaias dicit, quis audiuit Spiritum Domini aut quis consiliarius eius fuit, et ostendit ei? aut quis prior dedit illi, et retribuetur ei? cum ergo iniit consilium et instruxit eum et docuit eum semitam iustitie, et uiam prudentie ostendit ei? Quibus uerbis Isaias apertissime pandit quod Deus creator  preter se nullum consiliarium habuit, qui sufficientie inscrutabilis sapientie sue angelorum consilio uel auxilio nunquam indiguit: quale enim consilium darent qui sine eius consilio in momento non starent, sed creando hominem hoc idcirco sibimet Deus dixit, ut homo creatus factorem suum agnosceret, et agnoscendo sciret quod unum Deum in Trinitate credens adorare deberet; porro seminis Abrahe benedictio non in Isaac sed in Christo completa est, quoniam non per Isaac sed per Christum in omnes gentes larga Dei benedictio effusa est; illud autem Dauidicum promissum non in Salomone perfecte compleri sequentia manifestant; si custodierint, inquit, filii tui testamentum meum, hec que docebo eos: et filii eorum usque in seculum, sedebunt super  sedem tuam. Hec itaque in Salomone uel in aliis completa non sunt; quia testamentum Dei non custodientes regni sede priuati sunt; sed Christus faciens uoluntatem Patris sui qui misit illum super solium Dauid et super regnum eius sedebit in eternum. Ex aliis quoque testimoniis suis, in idipsum Dauid facientem inuenies. Semel, inquit Deus, iuraui in sancto meo si Dauid mentior, semen eius in eternum manebit et thronum eius sicut sol in conspectu meo, et sicut luna perfecta in eternum; et alibi: Permanebit cum sole et ante lunam, in generationem et generationem. Quare liquide cernis de Salomone non dici, quia cum sole et ante lunam minime permansit, sed una tantum modo generatione; Christus autem solis et lune factor de semine Dauid secundum  carnem natus, regnabit in eternum cuius thronus sicut sol fulget in conspectu Dei et sicut luna perfecta in eternum, ante solem et lunam permanebit in euum. Quoniam autem refugum me uocasti, proxime audies quia iniuste fecisti; ego enim ueritatem non refugio, nec angulos querens incredibilem me ipsum constituo; nec etiam Scripturas subripiendo peruerto, nec mea fides ulla mobilitate rotatur, sed ueraciter dixi et dico quod Dei Filius cum Patre et Spiritu sancto Deus unus primum hominem condidit ad suam similitudinem, id est, rationalem et immortalem: nulla autem corporalis species in Deo est, quare imago uel similitudo Dei spiritualis, est ad quam intellectualis primus  homo factus est, sed in fine seculorum statutis a Deo temporibus persona Filii Dei rationabili auctoritate et iusta necessitate corpus humanum sumpsit, quo nos ab omni iniquitate redemit; nec tamen deitatem minuit, sed Deus quod fuit, permansit, et hominem quod non erat simul in unum assumpsit, et conueniente persona Dei et hominis, non tamen confusione substantie sed unitate persone uerus Deus et uerus homo unus est Christus. Quare nisi foret homo de celesti patria lapsus, ad eumdem nullatenus repedaret.

IUD. Quoniam satis euidenter de Trinitate et de ceteris copiosissime disputasti, et quod dixisti ineuitabili auctoritate firmasti, licet ex toto non possim ad credendum meum animum flectere; tamen te  recte locutum fuisse negare non ualeo; sed libenter audirem si hec tamen ueraciter posses ostendere, qua necessitate de celorum sede descendens Dei Filius, mortalis homo dignatus est fieri; cum enim Deus omnipotens sit, posset utique deceptum a diabolo hominem sola sui precepti uirtute uiolenter eruere: aut cur tantum laborem sustinuit? nonne posset per angelum ab originali peccato mundum seu per quemlibet hominem iustum id facere aut etiam quemdam nouum hominem condens, ueterem a perditione redimere? mirandum nobis est qua ratione mors unius Christi possit omnibus nobis prodesse, et mortem ipsam moriendo destruere et ad uitam hominem reparare.

CHRIST. Si tuum rebellem animum ad humilitatem  uelles inflectere, et ueraciter intendendo audiendi aures habere, libenter aperiam tibi qua rationabili caritate Deus homo fieri uoluit: non enim poteris superbo oculo et insatiabili corde huiusce modi beneficio perfrui, nec ratione percipere quam iusta necessitate, uel ineffabili pietate auctor omnium mortalitatem assumpsit.

IUD. Ego quidem desideranter te audiam, sic tamen ut si quid inquirendum uel opponendum tue narrationi uidero, prorsus non taceam: ut tamen non discredam, imo libenter obaudiam, quidquid tua ratio ueritatis edicet.

CHRIST. Omnipotens igitur in Trinitate personarum et unitate Deitatis carens principio ac fine, ac permanens in seipso eternaliter Deus; omnia condidit,  qui primo ex informi materia celum et terram condens, ad cognoscendam et laudandam sue deitatis potentiam angelorum naturam ad suam similitudinem fecit, quam consistere eternaliter uoluit.

IUD. Rogo ne pigeat te subsistere paululum, cum Moyses de creatione angelorum in principio nichil dicat, et tamen in principio factos esse non dubitem quo tempore facti sint penitus ignorare me fateor.

CHRIST. Utique cum luce angeli facti sunt, quia filii lucis sunt; nam Deus dixit, quando facta sunt sidera, laudauerunt me omnes angeli uoce magna. Ex quo patet cum luce facta iam Deum creauisse angelos.

IUD. Quoniam satis credibile est, ceptam rationem  prosequere.

CHRIST. Cum ergo Dominus angelos creauisset primus ex illis dignitate et specie per superbiam cecidit, quia cum suo factore sub debito seruitio permanere contempsit, imo subiectus et humiliter esse despiciens Deo similis esse uoluit, quare lapsus de tanta celsitudine corruit, et diabolum se faciens ad ima peruenit, ut qui Deo similis esse uellet, idipsum quod erat perderet; et quondam precellens nunc uilior cunctis factus irrecuperabiliter periret.

IUD. Cur ergo Deus illum fecit quem prescientia diuina periturum presciuit: an ita iniustus est ut creaturam aliquam faciat sponte ad perdendum? At si diabolus peccauit, ne tamen ex toto periret, Deus eum ut suam creaturam per penitentiam repararo  deberet. Non enim tam implacabilis est ut non aliqua penitentia ualeat demulceri; neque diabolus tam obstinatus ut ad penitentiam non possit compungi.

CHRIST. Recte questionaris; sed scias quod Deus illum angelum faciens qui postea peccando in diabolum se mutauit, utique bonum opus et utile fecit, qui quamuis eum casurum prenosceret, non tamen idcirco ab ipso creando cessare debebat, quia de casu eius multa utilia uentura sciebat, et licet sit spiritus uadens a Deo atque non rediens; tamen iniquitas eius multum nobis prodest: quia permittente Deo nos tentat, et tentando ipso adiuuante probat, qui facit immissiones per angelos malos. Nonne beato Iob ualuit quod eum diabolus tentando  probauit? E beato Paulo et aliis qui sepe colaphizati sunt eius colaphis? Igitur utiliter eum condidit qui nisi factus cecidisset, homo penitus non fuisset, de quo tot homines salui erunt, quot angeli in celos remanserunt. Nec eum per penitentiam reparare debuit, qui sine causa uel alicuius exemplo scilicet sola superbia peccans totus inexcusabilis fuit, quapropter in iniquitate corruens sic se in ea penitus obfirmauit, ut etiam nec uel resurgere possit. Ipsis autem angelis liberum arbitrium, id est discretionem boni uel mali Deus dederat, sed diabolus cum suis complicibus propria inertia bonum reliquit et malum tenuit et impius obfirmatus sic cecidit ut nec resurgere uelit. Ipso autem momento quo factus est cecidit: quia in ueritate non stetit, dum contuendo  seipsum superbiit. Non enim quam dulcis est Dominus pregustauit, si autem, quam suauis est Dominus gustauisset, utique non cecidisset, priusquam in caritate radicatus fuisset. Porro illi qui cum Deo remanserunt, ex ipsorum casu ita correpti in amore Dei se statuerunt, quod diuina eis remunerante gratia iam nunc cadere non possunt.

IUD. Cum enim Deus cuncta bona ualde creauit, utique sicut dicis etiam bonum angelum fecit, unde ergo illa mentis ignauia in eum uenit, uel unde ei accidit? Si enim Deus bona cuncta creauit, ualde miror unde peccatum uel malum primitus uenit?

CHRIST. Summum bonum Deus est, ac proinde quidquid fecit bonum est; malum autem nichil est,  quia creatura Dei non est, sed a diabolo inuentum non creatum est, denique nichil aliud est quam absentia boni scilicet cum absente substantia nichil uacuum remanet, uerbi gratia, abscedente luce quod aliquid est, remanent tenebre quod nichil est, quia tenebre substantialiter nichil sunt, sed absentia lucis fiunt; similiter malum substantialiter nichil est, sed tunc fit quando bonum contingit abesse quod debet esse, ueluti si ursum incatenatum teneas: qui donec catena religatur quiescit, absente catena furit, qui si catenatus esset non fureret, sed absentia catene facit eum furere, et ut nauis absente gubernaculo perit, quod si adesset utique non periret. Porro tria sunt cuncta que in mundo sunt  id est, bonum, malum, medium: bonum autem supremum amor Dei est, ipse Deus caritas est, quod qui perfecte habet perfecte bonus est; summum uero malum Dei odium est, quod ideo summum est, quia quem Deus odit, aut is qui Deum odit, perfecte malus est; medium autem sunt diuitie, pulchritudo, fortitudo uel his similia, que secundum naturalem essentiam bona sunt, sed per uoluntatem utentium ad bonum et malum conuerti queunt. Cum ergo inquiris quare mentis ignauia hoc diabolo accidit, rectissime facis. Scias igitur quod Deus angelum faciens scilicet substantiam uel essentiam nature angelice, perfectissimum fecit, cui etiam ad suam similitudinem facto rationalem intellectum cum libero arbitrio dedit, ut per discretionem liberi arbitrii sciret reprobare  malum et eligere bonum, quo per bonum Deo seruiendi meritum conscendere mereretur ad perfectum caritatis gradum quem nondum attigerat; non enim adhuc dulcedinem caritatis perfecte gustauerat, nec in ea stabilitus erat que non emulatur, non inflatur non agit perperam, id est, peruerse, non est ambitiosa, non querit que sua sunt; ad extremum uero nunquam excidit; ad quam cum debuisset gradatim exercitio mediarum uirtutum ascendere et de his que acceperat Dei gloriam non suam querere, desipuit et suum auctorem emulatione perperam egit, et inflatus superbia ut ambitiosus que sua sunt quesiuit. Si diabolus ergo a seipso tandem sue conditionis decore, qua inde caritate quam nondum habebat habere debebat materiam sumens,  hanc caritatem comprehendere sicut decebat superbo oculo obscuratus nesciuit, dum se plusquam Deum amauit, et semetipsum exaltando precipitauit. Nullus autem ad perfectum caritatis tendens, debet se plusquam Deum amare, sed amorem et uoluntatem Dei suo amori et uoluntati preferre, et eum perfecto affectu diligere, quia Deum diligendo diligit se et proximum suum tanquam se. Quia diabolus caritate carens, sui amorem amori et honori Dei pretulit, et proximos comparesque suos despiciens super eos se exaltauit, cum et suo factori similis esse uoluit: quapropter a bono deficiens in peccatum incidit; quia, dum illud medium quod habebat, non sicut debebat exercuit, summum bonum  Dei amorem perdidit, et summum malum Dei odium incurrit. Igitur, unde crescere debuit, inde magis decreuit, sed illi qui tunc remanserunt amplius profecerunt.

IUD. Satis intelligo te dicentem quod Deus angelum secundum substantialem essentiam perfectissimum fecit, cur ergo similiter eum in amore sui ut factus est continuo non stabiliuit ut quem natura perfecerat etiam caritate perficeret; si enim ut dicis perfecte Deum amauisset, non cecidisset quod quia non stetit, penitus accidit, quamdam ergo culpam inde Deus habuit, qui media bona illi conferens ad sibi seruiendum, potius occasionem peccandi tribuit, dum ipsum in caritate non firmauit.

 CHRIST. Non est ratio ut Deus hominem condens confestim in caritate firmaret, sed potius rationis ordo poscebat ut angelus cui rationalem intelligentia sensum dederat suum factorem agnosceret, et agnoscendo rationabiliter coleret, et colendo ad perfectam caritatem pertingeret, que nunquam excidit; quam dum gradatim ascendendo acquireret, nunquam postea caderet, sed, quia hoc facere noluit, corruit; nullam uero culpam Deus habuit quia diabolus peccauit, quia rationalem intellectum illi conferens, et cum sapientia uirtutem operandi contulit, per quam ad perfectionem uenire potuit; sed diabolus de bona materia quam Deus sibi dederat malum fecit, quia bonum quod facere debuit deseruit, et propria lucra querens non opus Domini  sui ut perfidus proprium uoluit. Igitur quis culpa redarguit artificem qui discipulo suo ipsam scientiam artis et utensilia quibus operari ualeat tradit; si discipulus ille bene operari sciens, et scienter male operans non secundum quod a magistro didicit, sed proprio sensu construendo, destruit?

IUD. Nulla culpa artificem redarguit, sed nec Deum quod diabolus peccauit.

CHRIST. Igitur quia diabolus peccans eternaliter cecidit, decebat ut illa perditio restauraretur, quare Deus hominem condens de limo terre formauit.

IUD. Cur ergo perditionem illam non de angelis sed de hominibus instaurauit?

CHRIST. Si de angelis et non de homine perditionem illam repararet, necesse esset ut tales illos  crearet quales alii primitus facti fuerant, scilicet quamuis natura perfectos non tamen perfecta caritate firmatos, sicuti modo erant qui ruentibus sociis cum Deo remanserant; et dum isti perfecta caritate iam firmi, illi autem eadem nondum perfecta infirmi conuenirent in unum, quam indecens conuenticulum foret, quisquis cecus intueatur: imo decuit ut de nichili materia hominem faceret, quo idem homo non superbire disceret, sicut diabolus precessor eius fecerat, qui per suam superbiam de celo ceciderat, ut, dum se de fragili terra factum conspiceret, in magna humilitate se promeret, et diabolus ipsum in loco constituendum de quo ceciderat cernens, inuidia graui  se cruciaret.

IUD. Quoniam de angelis tam rationabiliter et bene dixisti, ut iam non uideam quid de ipsis tibi possim obiicere; hoc quod de homine cepisti prosequere.

CeHRIST. Fecit ergo Deus Adam tam sapientia quam decore et fortitudine perfectissimum, dans ei naturalem sensum et rectum ingenium ut rationali intellectu ceteris creaturis preesset, quas omnes propter eum fecerat; cui etiam ad supplementum generis Euam de costa dormientis factam feminam contulit, quibus ad uictum tanquam cibo indigentibus omne lignum paradisi concesserat, quo uegetati saluarentur a malis et ad uitam perpetuo sustentarentur; non enim ea conditione tunc immortales  erant ut sine cibo uiuere possent; nisi enim comederent morerentur, sed ut sustinentia cibi semper uiuerent donec mandatum Dei seruarent; excipit autem lignum scientie boni et mali, non ideo quod antea malum nescirent, sed malum quod per scientiam nouerant nondum experimento didicerant; sicut usualiter dicimus quod nullus homo scit quid bonum sit, nisi aliquando tentauerit quid sit malum: si enim Deus illum absque scientia boni et mali fecisset, utique factus homo libero arbitrio caruisset, sed idcirco prohibuit eum a ligno scientie, quod per illud preceptum Deum se sciret habere, ac ideo non superbire, sed obseruando iussum per bonum obedientie meritum, deberet acquirere premium, quo ueniret in consortio angelorum. uiuebant  itaque in paradiso terrestri sub omni tranquillitate et pace; quamuis nudi, tamen beati, cum in se nullum uitium omnino uiderent, pro quo erubescere deberent; imo sine morte perenniter uicturi essent si preceptum Domini seruauissent, ut statuto a Deo tempore transferrentur ad collegium angelorum, postquam omnes illos generauissent de quibus lapsorum locus reparari deberet.

IUD. Nunc, quoniam de libero arbitrio paululum tetigisti, quod fere in omnium ore sonat, quid illud sit plene uellem agnoscere; nam sicut alii dicunt et ego estimo. tunc Deus liberum arbitrium Ade dedit, quando ei licentiam uel potestatem faciendi bonum uel malum contulit.

CHRIST. Quisquis hoc asserit nescit quid dicit,  imo peccat, quia de peccato Deum accusat; nam si Ade potestatem faciendi malum dedisset ipsemet peccauisset, sed liberum arbitrium Dominus Ade dedit, quando ei per rationalem sensum, discretionem boni et mali ostendit, malum interdicendo ne faceret et bonum precipiendo quod ageret, quia liberum arbitrium nichil aliud est quam scientia discernendi bonum a malo, quod uere tunc in Adam liberum erat, quando nondum peccauerat; quoniam postquam peccauit illud arbitrium sicut antea fuerat liberum in eo non fuit, quia peccati legem in membris suis repugnantem legi mentis sue sensit, quam ante peccatum non pertulit: denique miles, qui nondum captus est, melius se potest antequam capiatur defendere, quam semetipsum eruere postquam  captus fuit et ligatus.

IUD. Apertissime docuisti quid sit liberum arbitrium et quod posteaquam Adam peccauit non fuit in eo tam liberum sicut antea exstitit; sed, si Adam in paradiso cum omni sua progenie maneret, mundus iste pro nichilo fieret; cuncta quoque, que sicut ipse propter hominem facta sunt, utique inutiliter essent, quibus ille non uteretur propter quem facta fuerant.

CHRIST. Mundus et ea que in mundo sunt non inutiliter sed propter hominem facta sunt, ut omnis humana propago in hoc mundo conuersaretur, et omnibus creaturis prelata potestatiua ratione principaretur: non tamen mundus qualis modo est, sed  multum tunc pulchrior esset, qui postmodum aquis diluuii totus corruptus est; quam corruptionem ignis ille purgabit, qui in fine mundi erem illum cremabit, et ascendens quantum diluuii aqua conscendit uelut aurum purgando celum et terram innouabit. Hoc idem Iris in nube significat que, bicolor ex rubro et uiridi, aque et ignis indicium monstrat, quorum primum in mundum deseuiit; sed penitus delere non potuit: alterum uero non delebit, sed mutando in melius renouabit; omnes ergo unanimiter summa pace et letitia et rerum abundantia fruerentur absque dolore et erumna prestolantes tempus quo completo electorum numero celesti gratia potirentur.

IUD. Si Deus propter hominem cuncta bona ualde  creauit, quid est quod multa homini nocentia sunt que homo non comedit, sed ipsa etiam homines comederunt, ut sunt serpentes, dracones, et queque reptilia, et etiam uolucres et musce, et cetera quamuis minuta, tamen nociua animalia, que non solum hominem non adiuuant, sed etiam multoties infestant et nocent; quorum importunitatem si filii Ade paterentur, perfecta beatitudine non fruerentur.

CHRIST. Si Adam non peccasset auis aut bestia quam uocaret protinus adueniret; pisces quoque et cuncta animalia et cetera queque insensibilia ut lapides, mare et terra placida sibi seruirent obedientia, quibus etiam imposuit nomina; sed quando peccauit illam dominationem perdidit; quia Dei  mandata contempsit quare cunctis rebus quibus antea preerat, contemnendus apparuit. Deus autem omnia propter hominem condidit, que etiam ualde bona creauit et ipsi ad salutem proficere uoluit, nam uermes scilicet colubros et cetera que nunc abominaris, etiam ipse frequentissime comedis.

IUD. Absit a me ut uermes et colubros comedam, que, quamuis Deus bona creasset, tamen lex et natura comedenda prohibet; nam si colubrum uel aliud uenenosum comederem, statim perirem.

CHRIST. Nunquid de ceruo comedis?

IUD. Etiam quia lex annuit, eo quod ruminat et ungulam findit.

 CHRIST. Attende nunc quomodo physice tecum loquar; cum ceruus egrotat uel longa senectute fatiscit, uenit ad caueam in qua coluber demoratur, tunc appositis naribus ad foramen uirtute sui flatus, qui fortissimus est, latentem colubrum per uiolentiam abstrahit, atque totum discerpens comedit: denique dum infuso per corpus ueneno uehementer ardescit, currit ad clarum fontem et multum ac sepissime bibens, ardorem sitis quem dudum pertulerat salubri haustu plenissime sedat; que potio, expurgatis doloribus pristinis, totum ceruum reparat, magistrante natura sciens illam sumere, quia meliorem nec Hippocrates tibi posset prebere; itaque uides tu qui ceruum comedis, quod ceruus colubrum mandit, qui etiam coluber ranis et bufonibus  uescitur, et rana et bufo arancis et uermibus perfruuntur; similiter pisces et uolucres siue alterutrum seu multa nocentia comedunt, que hominibus ad edendum mortalia sunt; Nam si serpentem uel colubrum ederet infectus ueneno continuo expiraret, sed expedit ut sicut uiuis de ceruo, sic etiam ceruus uiuat de colubro, et cetera que creantur propriis alimoniis pertruantur: omnia tamen ad salutem hominis redeunt, cui etiam noxia saluberrime prosunt, dum unum in altero comedens, pastu iucundissimo delectatio. Sunt etiam multa que quamuis ad esum non ualeant, tamen hominibus adiumenta prebent: ut sunt equi et asini uel etiam canes, cum labores hominum utiliter releuare solent; alia quoque ad medicinam prosunt quibus sapientes medici  multipliciter utuntur, ut Hippocrates et Galenus, qui nichil intentatum penitus reliquerunt, sed queque uilia et abiecta ad salutem hominis sue artis scientia conuerterunt.

IUD. Quod dicis negare non ualeo, nec ulla ratione peruertere, sed cum affirmas quod Deus animalia quedam ad esum hominis fecerit, quedam uero ad adiumentum, quedam quoque ad medicinam, quomodo constare possit secundum primam conditionem Ade nullatenus uideo. Non enim possunt credere quod in paradiso carnibus uesceretur, cui Deus ad supplementum uite tantummodo fructum paradisi concesserat, nec etiam equorum uel aliarum rerum egeret auxilio, cui propria uirtus sufficere Deo adiuuante ualeret; medicinis quoque cur  uteretur, qui nunquam perpetuo infirmaretur? cum ergo dicis quod propter eum Deus omnia fecit, peto ut dicas unde ei seruirent quorum beneficio nullatenus frueretur?

CHRIST. Re uera Adam carnes in paradiso non ederet, quia talibus alimoniis non egeret. Nec etiam cuiuslibet creature indigeret auxilio cui propria uirtus sufficeret collata a Deo; medicinis quoque non uteretur quia tam sanus erat ut etiam si quid mortiferum biberet, non ei noceret; sed Deus creaturas idcirco fecerat, ut homo qui principaliter creatura preter angelos erat haberet unde Deum glorificare deberet; et prelatum se cernens omnibus creaturis de tanto honore Deo gratias offerret, et admirans  tante uirtutis potentiam, factorem rerum magnificaret, unde enim Deum mirabilem cognosceret, nisi mirabilia Deus faceret? quo more sancta Ecclesia canit: Benedicite, omnes bestie et pecora, Dominum , non quia bestie et pecora Dominum benedicere sciant, sed quia rationales homines, de ipsis et pro ipsis Deum collaudant; Deus autem, qui omnia nouit antequam fiant, presciens humanam fragilitatem a carnibus abstinere non posse postquam uindictam diluuio inundante peregit de his qui sine eius licentia carnes presumpserant edere, postmodum misericorditer concessit; nam gigantes ante diluuium fuerant, qui de filiis Dei et de filiabus hominum nati erant ac pre enormitate pomis et permissis frugibus uesci non sufficiebant, quare rapinis et homicidiis  inseruientes, etiam carnes bestiarum et hominum semicrudas edebant, quibus Deus ad iracundiam prouocatus diluuii aquas induxit et eos fure tenus de terra deleuit.

IUD. Hoc quod nunc de Genesi protulisti in nostris libris non filios Dei, sed angelos habemus; unde mirum est quomodo potuerunt coire cum feminis sicut ipsa historia refert dicens: uidentes angeli filias hominum quod essent pulchre, acceperunt sibi uxores de omnibus quas elegerant . Tradunt nobis antiqui quod post lapsum Ade isti angeli de quibus nunc loquimur cecidere de celo, atque inter homines conuersati filios genuere; ergo admirabile est quod spiritualis et angelica natura humane carni naturaliter misceri preualuit.

 CHRIST. Nunquam nisi semel angeli cecidere de celo, quia gratia Dei confirmati nec ante nec post lapsum Ade amplius cadere potuerunt; male ergo intelligis si spirituales angelos corruisse cum mulieribus coire dicis, nam illi quos tua littera angelos, nostra uere Dei filios appellat, nec Dei filii nec angeli, sed carnales homines naturaliter erant, quos tamen pre munditia uite et morum excellentia diuina Scriptura angelos uel Dei filios uoluit nominare; qui eo tempore diuisi manebant ab illa nefanda progenie, que per nequam Cain suum antecessorem a bonitate morum Ade et sanctitate et scientia degenerauerat, et quandiu diuisi manserunt, naturalem bonitatem conseruauerunt, donec se malorum filiabus commiscuerunt que in eos suorum patrum nequitiam  infundentes a bonitate pristina peruerterunt. De quarum commistione illi proceri gigantes generati sunt.

IUD. Tam ueraciter hoc demonstras quod nunquam contradicere possum, sed regrediamur nunc ad Adam, et dic utrum paruuli quos ante peccatum generaret cum tanta corporis infirmitate aut membrorum debilitate, uel sensus ignorantia nascerentur, sicuti modo fuerunt hi qui in hoc mundo nascuntur.

CHRIST. Talibus erumnis minime subiacerent; nam quia, sine ardore libidinis ac proinde sine peccato, utique absque ullo dolore matrum uel ipsorum conciperentur et nascerentur; et nati nulla infirmitate corporis uel etatis aut membrorum debilitate  seu sensus, ignorantia punirentur; sed protinus possent disertissime loqui, ire et naturaliter perfrui felicitate, nullo obstaculo sensus impediente. Et licet Deo illis sua dona distribuente unus plus alio saperet, tamen omnes docibiles Dei essent, quia sapientia magna repleti magistrante natura, non aliud de cunctis rebus perfectissime scirent; nam etiam celestes angeli non omnes equaliter sapiunt, quamuis unum et idem sentiunt, sed unus alteri prestat, imperat et mittit non superba dominatione sed humili; sicut stella a stella differt in claritate, et alia est claritas solis, et alia est claritas lune?

IUD. Cur hi qui modo nascuntur eadem beatitudine  non fruuntur, sed potius nudi, miseri et infirmi; longo tempore et labore ad uirilem etatem uix quandoque protrahuntur? Nunquid anima humana in paruulis insipida uel fatua est, et cum corpore crescens sapientia et uiribus augmentatur; aut ipsa in sua quidem natura sapiens seu uigens est, sed fragilitate puerilis corporis prepeditur? nisi etiam sapiens ille stolidus esse probatur, et multa nature discrimina patiuntur.

CHRIST. In hoc aduertere potes quod de corruptione nati sunt; nam sancti illi qui ante peccatum procrearentur, eo ipso continuo firmi et stabiles essent, quia non de corruptibili carne procederent, sed potius de immortali et incorruptibili corpore generarentur, isti autem qui modo nascuntur idcirco  graui fragilitate prepediuntur, quia de corpore mortali et corruptibili procreantur; hoc etiam testatur Sapiens: Corpus, inquiens, corruptibile aggrauat animam, et deprimit terrena habitatio sensum multa cogitantem . Quia enim hoc corpus corruptibile est ; multis modis aggrauat animam, tam membrorum fragilitate quam ignorantia sensus, dum iste crassa ceruice desipit; ille uero perspicacia sensus profunda intuetur et percipit. Et quamuis anima secundum suam naturam semper sapiens sit; tamen aut pueritia aut senectute uel aliquo obstaculo corporis prepeditur, ne quedam possit perspicere sicut debet facere.

IUD. Satis bene dicis, sed si quid amplius de tua narratione uis prosequi facito, quia quod nunc inquirere  possim non uideo.

CHRIST. uidens ergo et inuidens diabolus hominem tanta sublimitate beari, et in loco constituendum de quo superbiendo ceciderat, auctus inuidia graui, tentauit eum per feminam quam natura ad seducendum nouerat esse leuem. Decepit igitur eam sub specie boni illis promittente, quia non essent assecuturi mortem, si comederent de ligno scientie boni et mali; que arbor uere bona erat, sed ex ea sententia illa pendebat, ut quacunque die homo ex ea comederet; necessitatem mortis mereretur; et hac occasione nomen acceperat, ut homo de illa mandens per precepti transgressionem experimento bene disceret quantum distaret inter bonum et quod obediendo possederat, et inter malum quod per inobedientiam  merebatur.

IUD. Quid est quod peccanti homini Deus interminauit, dicens, quod in quacunque die de illo fructu ederet, morte moreretur? Ea namque die qua peccauit mortuus non est, quapropter illa interminatio uera non est.

CHRIST. Illa interminatio uera fuit, quia qua die peccauit quod antea non fecerat, necessitatem mortis incurrit, uel quia peccatum mors est, quando illud fecit, morte anime periit.

IUD. Dic quod cepisti, quoniam breuiter et bene soluisti.

CHRIST. Credidit autem mulier fallaciis diaboli omnino decepta, quia uere putauit sibi contingere  quod diabolus per serpentem impia proditione dicebat; denique prius comedens postea dedit uiro, cui tamen Adam scienter consensit et credidit. Nam, sicut dicit Paulus apostolus, Eua in preuaricatione seducta est, Adam autem seductus non est ; illa enim promissa diaboli uera esse putauit, hic autem omnino fallaciam esse putauit; sed sicut dicit noster auctor sanctus Augustinus et alii, in tantum Euam coniugem amauit, quod ab eius uoto et actu discrepare non uoluit; quare uotis eius consentiens pariter cum ea peccauit et tamen fisus est de Dei misericordia, quia non dubitauit se ueniam habiturum de culpa; mox autem ut comederunt confestim se nudos uiderunt, quia interna castitate priuati quam nondum antea senserant luxuriam persenserunt, ac  proinde penaliter erubuerunt; prius enim, nichil nisi quietum nouerant; sed mox ut peccauerunt a Deo deserti, apertis oculis suam nuditatem uiderunt, quia deficientes a bono protinus malum incurrerunt. Igitur Adam non ex ignorantia, sed ex industria peccauit, qui promissa diaboli uera non esse sciens, tamen Eue consensit, et non inuitus, sed scienter et sponte Deum deserens, se diaboli seruitio mancipauit; quem diabolus ut seruum suscipiens, abdicatum sibi iure retinuit, et hoc iuste facere debebat quem propria perfidia acquisierat; omnis enim qui facit peccatum, seruus est peccati.

IUD. Et cur eum quamuis propria deceptum perfidia sub iniqua damnatione retinuit, quem Deus ad  restaurandum numerum angelorum creauit? Nonne tibi graue uidetur ut fragilis homo non per se, sed suadente diabolo peccans, sine ulla causa excusationis diabolo traderetur? certe modo non potes dicere que de diabolo iam dixisti, qui nulla causa, sed sola superbia peccans totus inexcusabilis fuit; homo enim tentante diaboli, et indigens cibo non sine causa peccauit, quapropter quamdam excusationem habere debuit, quia coniugi sue caritatis gratia credens ab eius uoto nullomodo separari curauit.

CHRIST. uis audire cur eum diabolus ita retinuit? Certe quoniam penitere neglexit, nam si penituisset utique ueniam habuisset; etenim Deo percunctante quare hoc fecerat, ubi propriam culpam agnoscere  noluit, sed mox super ipsum auctorem retorsit, dicens: Mulier, quam dedisti mihi sociam, dedit mihi de fructu et comedi . O miser, si se reum protinus exclamaret, Deus ineffabili pietate placatus, totum sibi facinus indulgeret; quia uero proterue contempsit, et suam culpam eo quod sibi coniugem illam dederat super auctorem posuit, idem auctor recte super eum sententiam dedit; denique de paradiso propellens sententia mortis multauit, ac pellibus morticinis indutum, tandem cinerem in cinerem redire significauit.

IUD. Iustissime periit quia benignitatem spernens, quod male commiserat emendare neglexit, sed Deus omnia preuidens quem peccaturum nouerat, cur a peccato non conseruabat.

 CHRIST. Quia cum tanto honore condiderat ut per arbitrium quod tam liberum sibi dederat, Deo adiuuante seipsum conseruare ualeret, ne in eternum peccaret; quamuis enim tentatus, nulla tamen tentatione superaretur si uellet, quia nunquam tentatione grauiter anxiaretur; porro dum tentationi non coactus, sed sponte succubuit, merito damnationem incurrit, qui se ipsum pro nichilo perdidit.

IUD. Ad restaurandum numerum angelorum qui ceciderant Deus hominem fecit, itaque pro nichilo eum fecit, quia peccando cadens angelorum locum minime reparauit.

CHRIST. Utiliter eum Deus condidit, de cuius culpa utilitatem magnam produxit, quoniam unde cecidit, inde fortius resurrexit; nisi enim peccaret,  Deus homo non fieret, cuius incarnatione salus et honor nobis accreuit, dum nostram humilitatem assumens Deo nos copulauit, quam etiam super choros angelorum leuauit. O quam felix culpa que talem ac tantum Redemptorem habere promeruit, ergo non pro nichilo Deus illum fecit, qui licet peccando ceciderit, tamen Christi morte redemptus angelorum locum quandoque reparabit.

IUD. De casu angelorum et hominum rationem mihi plenissime reddidisti, sed iam tempus est ut pertingas ad rem cuius causa disputatio nostra produxit, nam petii a te ratione monstrare qua necessitate Dei Filius factus est homo, et quare seipsum non alium uoluit incarnari.

CHRIST. Recte memoraris; scias autem quod si  bene inspicias disputationem quam de angelis et hominibus fecimus, hec ratio quam requiris ad uidendum non erit tibi difficilis, imo multum facilis. Requisisti namque cur Deus omnipotens tantum laborem sustinuit, et non potius deceptum hominem a diaboli potestate uiolenter eripuit. Sed Deus totus rationabilis, imo ipsa ratio nichil irrationabiliter facere uoluit, qui cuncta sub ratione disposuit, qui si hominem a diabolo uiolenter abstraheret utique non ratione sancta iniustitiam faceret, nam diabolus rationabili calliditate hominem acquisierat, qui etiam homo se sua sponte diabolo dederat, quem proinde non irrationabiliter sed iuste perdere debebat; si uero angelus incarnandus ad hanc redemptionem  explendam mitteretur, ualde incongruum esset; quia tunc homo quatuor personis foret obnoxius, dum uni Deo in Trinitate seruiens, etiam angelum qui se redimeret adorare deberet; etsi quidam homo nouus factus ad redimendum ueterem hominem adueniret, nunquam congrueret; quia nobis eius seu angeli natura non pertinens nullatenus nos reparare ualeret, sed magis decuit ut de ipsa peccatrice carnem sine culpa sumens Deus homo fieret, ac ipse factor hominis per semetipsum ueniens suam facturam redimeret; et eadem natura, et eisdem modis quibus hominem uicerat, ipsum hostem reuinceret. Multum uero conuenit ut per seipsum hoc faceret non per alium, quatenus in una persona Deum et Redemptorem pariter adoremus; misit ergo Deus natum ex  muliere, factum sub lege, ut ii qui sublege erant, adoptionem filiorum Dei reciperent , tamen hoc sacramentum ualde diabolo celatum est, qui eius aduentum, quem per Scripturas nouerat, timidus exspectabat; nam se destruendum eius potentia non dubitabat, quare si eum adesse cognouisset, nunquam Dominum glorie crucifixisset; hesitabat autem quia eum infirmitate carnis obumbratum cernens, inflatus superbia credere contemnebat quod Deus excelsus ad tantam humilitatem uoluisset inflectere, et contra, deitatis potentiam per miracula contuens, mirabatur; fidenter sciens neminem nisi Deum talia posse. Dum ergo anxius dubitaret, ipsum tribus tentationibus agitauit, quibus primum hominem superauerat, sed Dominus sua responsa temperauit,  ut unde certus fieri uoluit, inde magis dubitando recessit; accendens itaque Iudeorum corda graui inuidia, egit eum in crucem per sua membra, diuina tamen id gratia disponente, ut qui per lignum uicerat, ligno reuinceretur. Quia uero Dei Filius peccatum hominis uenerat expiare, manus clauis confixas tetendit in cruce, ut manus immundas ablueret, quas ad sumendum perditionis pomum protoplastus extenderat, amarissimoque potu fellis et aceti potatus est, ut suauitatem gustus quem primus homo illicite perceperat, tam acri medicamento purgaret. Quin etiam sicut Eua de costa uiri formata est, sic quoque de latere Christi in cruce lancea uulnerati, sancta Ecclesia facta est, cuius  redemptio, id est sanguis et aqua de Christi corpore fusa est; ipsamque quam primus homo construxerat mortem moriendo destruxit, et uitam resurgendo reparauit. Quod idcirco facere poterat quia Deus erat, et quia mortis inuentor diabolus nichil de suo in eo reperit; quare a morte teneri non potuit, sed ipsam superando consumpsit; et non solum originali peccato, sed omni culpa carens agnus sine macula exstitit, qui mundi peccata tulit, ac pro nobis hostia factus semetipsum obtulit Deo Patri in odorem suauitatis; de cuius passione multipliciter Isaias locutus est dicens: uere languores nostros ipse tulit, et dolores nostros ipse portauit; ipse enim uulneratus est propter iniquitates nostras, attritus est propter scelera nostra, cuius tiuore sanati sumus, et Dominus posuit in eo iniquitatem omnium nostrum, qui oblatus est quia ipse uoluit . Item: Propter scelus  populi mei percussi eum, et ipse peccata multorum tulit, et pro transgressoribus orauit ut non perirent , quid queris apertius quam quod Isaias uoce clamauit, Christus opere adimpleuit.

IUD. Utique nichil apertius.

CHRIST. Porro nunc requiro a te ut facias mihi quoddam iudicium si aliquis potens quemdam seruum haberet, et ille seruus ab ipso domino tenens, quauis arte seu proditione quereret, ut ille suus dominus morte periret, quid de illo fieri deberet.

IUD. Certe iusto iudicio perderet quidquid de suo domino teneret, et ipsemet uelut proditor morte turpissima condemnatus, etiam uita carere deberet.

CHRIST. Recte iudicasti: simili ergo modo collige  quod diabolus qui primum hominem sub dola fraude seduxerat et sibi subiecerat; quem etiam diutissime captiuum tenuerat; tum Deum et Dominum suum Christum iniuste morte peremit, iuste hominem quem permittente Deo possederat, perdere debuit, qui eumdem ut alias peccatores obnoxium esse peccato existimans occidere non dubitauit, sed postquam eum occidit, ab ipso qui omni peccato liber erat captus, tentus et uinctus est, et qui quondam superauerat, ab homine rursum superatus et uinctus est; fecit ergo diabolus sicut piscis in aqua qui dum auidis faucibus deuorat ferrum, ut glutiat escam, repente comprehensus et retentus ab hamo perit mortaliter perforatus. Tunc enim seipsum lethaliter perforauit, quando humanum corpus Filii Dei percutiens,  in offensam deitatis tanta piacula incidit, et predam illam quam paradiso tulerat perdidit, quia Christus portas inferni conterens, et uectes ferreos confringens, animas sanctorum potenter eripuit, et aperto paradiso restituens, in eterna felicitate collocauit. Ut autem nobis spem resurgendi tribueret, a morte die tertia resurrexit, et precedens nos uelut caput nostrum principiumque, ad celos ascendit, ubi nostram humilitatem ad dexteram Dei Patris miro ordine collocauit, quo cunctis spem ascendendi fidelibus donauit; inde quoque uenturus est ad iudicium quo singulis reddet secundum suum meritum, malos mittens in ignem eternum bonos autem in uitam eternam quam nobis tribuat qui fecit eam. Amen.


Hoc opus fideliter exscriptum est ex antiquo manuscripto bibliothece Catalaunensis per P. Robertum Desgyues, canonicum regularem congregationis Gallicane, prepositum maioris Domus Dei Beluacensis.




ANNO DOMINI MCXXIu
CALIXTUS II PONTIFEX ROMANUS





NOTITIA HISTORICA


 Calixtus huius nominis secundus, Guillelmi Burgundie comitis filius, Henrici imperatoris consanguineus, adeoque, quod ait Chronicon Casinense, regia stirpe progenitus, in rebus seculi strenuus et in ecclesiasticis apprime eruditus, tertio die post obitum Gelasii unanimi consensu totius cleri ac populi Romani Cluniaci in Galliis ex Guidone uiennensi archiepiscopo inuitus  electus est pontifex optimus, anno Domini 1119, ipsis Kalendis Februarii, tempore Henrici u, regis Germanie et imperatoris eiusdem nominis Iu. De cuius electione ista apud Baronium Pandulphus. »Hic a cardinalibus, qui cum Gelasio, iam in Cluniaco sepulto, ab urbe in Franciam uenerant, dum esset ante archiepiscopus uiennensis, in papam Calixtum electus. Qui se indignum iterato reclamans, idcirco modis omnibus resistebat, quia et incertum habebatur a multis  utrum Rome ratum factum huiusmodi teneretur. Propter quod uix cappa rubea amiciri sustinuit, donec nuntii redeuntes Roma, per dominum Petrum tunc uicarium, episcopum Portuensem, per cardinales omnes, per dominum Petrum Leonis , per prefectum et consules, per clerum et populum, uiua uoce ac litteris electionem ipsam canonice iureque firmarent.«

Sed quid de sua electione ei fuerit per uisum diuinitus premonstratum, sic narrat Sugerius in Ludouico: »Cum in somnis proxima nocte, apto satis licet ignoto presagio, uidisset sibi a persona prepotente lunam sub chlamide repositam committi, ne causa Ecclesie transitu apostolici periclitaretur; ab ea que aderat Romana Ecclesia in summum pontificem electus, uisionis ueritatem enucleatius adnimaduertit.« Quod magis magisque  perspicuum reddiderunt euenta. Siquidem diuturnum bellum ob inuestituras conflatum, diu multumque Ecclesiam fatigans et lacerans, cedente tandem imperatore, ab eodem Calixto papa felicissime compressum est. Dum factam electionem absentes cardinales per litteras approbassent, atque ecclesiam Sancti Mauri confessoris translatis isthuc e cenobio Casinensi corporibus sanctorum Antonii et Constantiniani solemni ritu dedicasset, Cluniaco Romam reuersus, a clero, senatu populoque Romano honorifice acceptus fuit.

»Hic postmodum, inquit Tyrius , diui imperatoris Henrici, cuius consanguineus erat, gratiam consecutus, et eius fretus auxilio, in Italiam  cum cardinalibus et uniuersa curia discedens, apud Sutriam urbem Rome conterminam, emulum et heresiarcham Burdinum, antipapam schismaticum, uiolenter cepit; insuper et camelo impositum, pelle indutum ursina ad Casinense [Cauense] cenobium, quod iuxta Salernum esse dignoscitur, cum multa misit ignominia; ubi usque ad supremum senium uitam compulsus est lege loci ducere cenobiticam.« Auctor Chronici Casinensis 70 et sequentibus quibusdam capitibus libri quarti recensens omnia ea beneficia ac priuilegia que Casinensi monasterio contulisset uel adiudicasset, inter cetera ait eum exercitum ex Northmannis congregasse, et antipapam schismaticum, quem Mauritium heresiarcham nominat, in ciuitate Sutrina, ad quam pseudopontifex confugerat, obsedisse, cepisse, et in arce Casinensis monasterii, quam abbas eiusdem cenobii construxerat, exsilio relegasse. Urspergensis addit eumdem antipapam, a Romano exercitu  interceptum, pluribus a uulgo contumeliis et irrisionibus affectum, auctoritate Calixti pape ab iniuriis uindicatum, ad agendam penitentiam in exsilio relegatum esse.

Pandulphus autem, qui erat hec spectans, sic paulo fusius habet: »Interea Burdinus in Sutrio prope Romam Ecclesiam persequi, peregrinos predari, in papam et alios maledicta congerere, queque alia huiusmodi poterat, tam per se quam per alios, facere non cessabat. Tunc papa, factus abunde iam ab omni parte securus, parauit magnum exercitum, et cum eo Ioannem Cremensem cardinalem Sancti Chrysogoni Sutrium contra Burdinum premisit: ipse eum euestigio sequitur. Demum Sutrii conuenerunt. Pugnatur attentius, uincitur capiturque Burdinus, adducitur, sed tamen camelo subuectus.«

In scripto codice uaticano asseritur a Sutrinis, cum eorum quaterentur menia, Burdinum militibus deditum, qui eiusmodi eum exposuerunt  ludibrio. Primum omnium eum incessere blasphemiis, altis uocibus conclamantes: »Maledicte, maledicte, per te tam graue scandalum uenit.« Addebant alii: »Tu es qui Christi tunicam attentasti diuidere, et dilacerare catholicam unitatem presumpsisti.« Tunc preparato camelo pro alto caballo, et indutus pilosa pelle ueruecis pro chlamide rubea, positus est ex aduerso super camelum, dataque est ei in manibus pro freno cauda cameli. Ita in urbem introductus est in exemplum aliorum, ne similia quis ultra auderet tentare. Inde in arcem Fummonis primum, inde uero est in monasterium Cauense translatus ad penitentiam; sed in sua rebellione perseuerauit incautus [in cunctis].

 Quod etiam Sugerius abbas, et ipse huius temporis auctor affirmat, simulque eiusdem antipape tyrannidem, Sutrii dum permaneret, pariter narrat; atque alia ab aliis pretermissa, ne quid desit ad triumphum bestie per imperatorem exaltate, sic tradit: »Romani, Calixti pape tam nobilitati quam liberalitati fauentes, intrusum ab imperatore schismaticum Burdinum, apud Sutrium sedentem, et ad limina apostolorum transeuntes genu flectere compellentem, expugnatum tenuerunt, tortuoso animali camelo tortuosum antipapam, imo antichristum, crudis, imo sanguinolentis pellibus caprinis amictum, transuersum superposuerunt, et ignominiam Ecclesie Dei ulciscentes, per medium ciuitatis uia regia, ut magis publicaretur, deducentes, impetrante domino papa Calixto, perpetuo carcere in montanis Campanie prope sanctum Benedictum captiuatum damnauerunt, et ad tante ultionis memorie conseruationem, in camera palatii sub pedibus domini pape conculcatum depinxerunt.« Hec  Sugerius in Ludouico.

Idem Callixtus papa excommunicationis fulmine, in Remensi, Lateranensi, aliisque conciliis, sua et predecessoris sui auctoritate congregatis, Henricum  cum quintum cegit, ut omne ius inuestiendi episcopos Ecclesie restitueret, atque ita hoc pontifice auctore tandem pax optatissima inter Ecclesiam et imperium composita fuit anno plus minus quinquagesimo, ex quo inter Gregorium uII, et Henricum Iu ingens discordia ob beneficiorum collationem emerserat. Episcoporum et abbatum electiones, quas imperatores et reges usurpauerant, clero et monachis restitute fuerunt, ideoque imaginem pacis in manu tenens depingitur. Posseuinus. His rebus preclare gestis pontifex de Ecclesia optime meritus, multis preclaris constitutionibus, que in decreto Gratiani recitantur, et quodam opusculo de sancto Iacobo apostolo in lucem edito, clarissimus, migrauit ad Dominum Idibus Decembris, anno Domini 1124, cum munus pontificum administrasset annis quinque, mensibus decem, et diebus tredecim. Post obitum, teste Ottone Frisingensi, hoc elogio condecoratus fuit:

 Ecce Calixtus honor patrie, decus imperiale,
Nequam Burdinum damnat, pacemque reformat.
Ex Pandulpho plura Baronius.





NOTITIA ALTERA.


Cum Gelasius II Cluniaci excessisset, cardinales uI statim de nouo pontifice eligendo tractarunt, qui Ecclesie Romane magno schismate tunc uexate, auctoritate sua consuleret, ne si sedis uacatio diutius protraheretur, aliquod Ecclesia insigne  detrimentum caperet, sed aliquem in Romanum pontificem deligerent, qui generis nobilitate, opibus, principum gratia, apud omnes auctoritate, uirtute, prudentia, et rerum dexteritate preditus, pacem sublato schismate Ecclesie Romane constitueret- eamque a tot perturbationibus, quibus per annos prope quinquaginta uexata fuerat, iiberaret: et Henrico imperatori, ac pseudopape constantissime se opponeret. Eos uero in hanc sententiam traxerat aduentus archiepiscopi uiennensis Guidonis, in quem oculos et mentem coniecerunt, tanquam tanto sacerdotio dignissimum et in quem ee conditiones, quas supra enumeraui, caderent. Nam preter quod nobilissimo loco natus erat, quippe qui Gulielmi filius, et Stephani Burgundie principum frater, ac Balduini Flandrie comitis auunculus erat, proximo etiam affinitatis gradu reges Francorum et Anglie, et ipsum etiam imperatorem contingebat. In rebus quoque gerendis, iis omnibus  rebus quoque gerendis quas supra numeraui pollebat; et in ecclesiastica legatione, quam ei per Gallias Paschalis II demandauerat, egregie se gessit, et cunctis episcopis timentibus, primus fuit, qui anathema a Paschali II in imperatorem factum promulgauerit: et concilio in Galliis congregato, omnes fere Gallie episcopos ab eo separauit.


Consecratio et coronatio Calixti pape II.

Guido ob res preclarissime gestas, postridie quam Cluniacum a Gelasio II uocatus, aduentasset, omnium cardinalium suffragiis, Petro Petri Leonis filio diacono cardinali precipuo auctore Kal. Februarii, anno D. 1119, pontifex maximus inuitus, penitus, et repugnans acclamatus est in monasterio Cluniaco in Gallia; timebat enim ne cardinales, qui Rome erant, eam electionem, quod iis insciis facta esset, non approbarent; ideoque chlamide rubea, non ante indui, aut reliquo ornatu pontificio uti uoluit, quam creationem suam, ab iis cardinalibus, qui  Rome erant, ratam haberi intellexit. Cuius rei gratia, ex Galliis, primi inito pontificatus die, Roscemanum diaconum cardinalem ad Urbem miserat, qui cum legatis Romanis consensum cardinalium per litteras afferens Cluniacum reuersus est.  Quo cognito pontifex a Lamberto Ostiensi, et aliis pridie Idus Octobris eiusdem anni 1119 consecratus et coronatus est, Calixtus II, quod eius sancti pontificis die eius consecratio celebrata esset uocari uoluit. Sedit uero, Henrico u imperante, annos u, menses X, dies XIII. Fuit Calixtus ante pontificatum uiennensem monachus cenobii de Fulleri, ut scribunt Guido monachus Cistersiensis, et Petrus Burgianus in Historia monastica.

Quod uero Calixtus II Cluniaci maxima cura delectus esset, Pontium, et successores illius monasterii prefectos annulo donauit eosque in posterum Romani cardinalis officio fungi uoluit, ut in ephemeride eorum in memoriam scriptum permansit, nemo constantius pro Paschali II aduersus Cesarem steterat, nemo promptior fuerat ad damnandum auctoris perfidiam. Concilio uienne ad Rhodanum celebrato in ipsum sententiam anathematis  iaculatus erat, idque epistola eius ad Paschalem, que adhuc exstat ostenditur. Nemo tamen carior illi postea fuit, mutata enim uoluntate, et pacem pontifici dedit, et tyrannidi cessit instituendi episcopos et abbates. Huius pacis nuntium, et consensum Italice gentis exspectans, Calixtus synodum habuit, cui interfuere CCCCL episcopi et abbates. A quibus disciplina ecclesiastica fere restituta est. A predecessore suo Gelasio, Remis ea synodus indicta fuerat, eam Kalendis Nouembris celebrauit Calixtus II, in qua damnata hereticorum tum surgens pestifera heresis, que Eucaristiam, paruulorum baptisma, et ordines sacros, et legitimas nuptias negabat, clericorumque odio, bona eis temporalia, decimas et oblationes eripiebat, in qua saltem de pace inter ecclesiasticos et seculares constituenda tractatum, anno 1120.

Pontifex, dispositis his que ad statum ecclesiasticum conseruandum in Galliis necessaria erant,  in Italiam uenit; excipiturque quasi numen aliquod in terram elapsum, concordie bono id animos hominum penitus illabente, populo obuiam prodeunte, ac honorato quoque Urbem ingreditur, congratulantibus omnibus, tum pontifici, tum ciuitati Romane, quod hunc quietis et pacis auctorem futurum cernebant, atque Gerardum ciuem Placentinum, episcopum Potentinum mortuum in sanctorum numerum retulit.

Rebus autem ex sententia Rome compositis, Beneuentum pontifex proficiscitur, quo et principes omnes statim conuenere, salutandi  pontificis causa, maxime uero Guilielmus Apulie dux, Iordanus Campanie comes, Arnulphus Ariole, Robertus Lorotelle comites, uiri insignes et sine contentione, illius partis Italie facile principes, qui etiam polliciti sunt adhibito iureiurando se in potestate pontificis semper futuros.

Interim cum Prenestinus episcopus Gelasii legatus,  conuentum episcoporum Germanicorum Colonie et Fritessarie habuit, atque in utroque loco, Henricum cetu piorum eiectum declarauit. Quo facto permoti Germanie principes conuentum uirciburgum indixerunt, atque eo Henricum ad dicendum uocauerunt, haud obscure denuntiantes se, nisi uenisset, absentem regno spoliaturos. Henricus ex Italia in Germaniam redire maturauit, ac suorum concordi uoluntate commotus conuentum apud Triburias haberi permisit, seque de omnibus que sibi obiicerentur rationem ibi reddere ostendit. Ac legatis pontificis conuentum alium Remis indicentibus, ipse quoque, ut reconciliaretur Ecclesie, eo se occursurum spopondit. Ei conuentui anno 1119, XIII Kal. Septembris pontifex ipse presedit, atque inter cetera Henrico, ut episcopatum collationi renuntiaret, precepit. Quo audito Henricus spatium petiit, quo cum principibus suis colloqui super ea re posset, ita infecta pace, Calixtus predecessorum suorum decreta super ea re facta probauit.

 Post Calixi in Italiam aduentum, Gregorius pseudopontifex Sutrii se continuerat, comitum quorumquam presidio septus; hi siue auaritia cecati, siue insolentia inflati infestas latrociniis uias habuerant, eosque qui Romam tenderent, spoliarant; ob id Calixtus zelo incensus collecto exercitu ad Sutrii obsidionem Ioannem Cremensem cardinalem misit. uerum obsidione opus non fuit. Gregorius a Sutrinis subito deditus, denique in Cauense monasterium prope Salernum inclusus mortem oppetiit. Legati Cesaris benigne a pontifice accepti sunt, ac postero anno 1122 legatos a latere sedis apostolice cum liberis ad pacem constituendam mandatis reduxerunt; de pace igitur, et concordia ineunda, anno plurimum minimumue L, ex quo inter Gregorium uII et Henricum Iu discordia ingens, ob episcopatuum collationem excitata fuerat, in qua episcoporum et abbatum electiones quas imperatores et reges hactenus usurparant, clero ac  monachis restitute sunt. Cuius transigendi causa pape Calixti legati, omni memoria fuerunt, Lambertus Bononiensis, Ostiensis episcopus, post papa Honorius II; Saxo de comitibus Anagnimus presbyter, et Gregorius de Paparescis Romanus, post Innocentius II papa, tunc diaconus cardinalis. Cuius rei adhuc memoria cum pictura exstat in introitu pontificum camere Lateranensi, ubi est hoc elogium.


Ecce Calixtus honor patrie, decus imperiale,
Nequam Burdinum damnat, pacemque reformat.

Ex eorum inde auctoritate conuentus uirciburgum in festum S. Petri indictus est, qui cum perfici tunc non potuisset in ante diem XuI Kal. Octobris Wormatiam est delatus; ibi cum per septem dies assidue de concordia componenda, diuersis inter principes certatum sententiis esset neque manentibus  adhuc ipsarum partium studiis, res commodum habitura finem uideretur: tunc Henricus: »Quid tantopere, inquit, de re non necessaria certatis, cum ego paratus sim, auctoritate sancte utique Ecclesie obedire, ac libere, id quod concordiam distinet, ius sacerdotiorum remittere. Queque, aut a me, aut a patre meo Ecclesie ablata, oppida sunt, restituere.« Quam uocem ubi legati pontificis et episcopi audierunt, continuo alacres, summis cum laudibus exceperunt, atque ut in sententia permaneret hortati sunt. Itaque IX Kal. Octobris ipse cum toto exercitu qui exsecrationis contagione correptus erat, in communionem Ecclesie fidemque receptus, ius episcoporum abbatumque instituendorum, quod nunquam remissurum statuerat, in manus Ostiensis maxima humilitate dimisit, ac tabulis scriptis, tale sacramentum concepit.

»Ego Henricus Dei gratia Romanorum imperator Augustus, pro amore Dei, et sancte Romane Ecclesie,  et Calixti pontificis, et pro salute anime mee, dimitto Deo, et sanctis eius apostolis Petro et Paulo, et sancte Catholice Ecclesie omnem inuestituram per annulum et baculum, et concedo in omnibus Ecclesiis fieri electionem, et liberam consecrationem; possessiones et regalia B. Petri, que a principio huius discordie, usque ad hodiernum diem, siue tempore patris, siue etiam meo ablata sunt, que habeo, sancte Romane Ecclesie restituo; que autem non habeo, ut reddantur singulariter iuuabo, et do ueram pacem Calixto, sancte Romane Ecclesie, et omnibus qui in parte ipsius sunt, uel fuerunt, et in quibus sancta Romana Ecclesia auxilium postulauerit, bona fide iuuabo.«

Ex altera uero parte legati pontificii, pro pontifice, dederunt ueram pacem, et omnibus qui in parte sua sunt, uel fuerunt, tempore huius discordie, et priuilegia electionis, inquam, episcoporum et abbatum Teutonici regni in presentia eius  fieri absque Simonia, et aliqua insolentia. His tabulis inde extra urbem, in campo ad Rhenam propter ingentem, que conuenerat, mortalium multitudinem, recitatis atque ingentibus omnium clamoribus, gratiis Deo omnipotenti actis, legatus rem diuinam magna ceremonia fecit, et pacis osculo et sancta Eucaristia oblata, Henricum Romane Ecclesie recepit in gratiam. Henricus inde in festo S. Martini alterum conuentum Bamberge habuit, atque ex consensu eorum qui in Wormatiensi concilio non adfuerant, legatos Romam ad pontificem cum peramplis muneribus misit, ac solemne pontifici obsequium prestitit. Nuntio de concordie reconciliatione accepto letus pontifex, subito concilium frequens, et omnium maximum, episcoporum et abbatum fere mille in Lateranum indixit, ac postero anno 1123 reuersis ad urbem cum tabulis pacis legatis 997 episcopis atque abbatibus aduocatis, ex eorum auctoritate, omnia per legatos suos acta ad Wormatiam confirmauit, atque ita diuturne,  eique rei, et exemplo perniciose inter pontificem et imperatorem discordie, finis tandem impositus est.

Calixtus II papa plures ordinationes cardinalium fecit, ex quibus tres duntaxat reperiuntur, prior anno II sui pontificatus mense Decembri, anno 1140 in qua nouem cardinales creati sunt; posterior, anno secundo sui pontificatus in qua creauit unum, et 13 card. in anno quarto.

Anno Dominice natiuitatis 1124 Rome in patriarchio Lateranensi Idibus Decembris, pontificatus sui anno u, mensibus X, diebus XIII sui pontificatus obiit Calixtus papa II, de Deo deque hominibus bene meritus. Corpus eius in basilica S. Saluatoris, que Constantiana dicitur, sepultum. uacat tunc sedes diem tantum unum.





uITA CALIXTI II PAPAE AUCTORE PANDULPHO PISANO.


 Calixtus, qui et Guido, natione Francus, consanguinitatis lineam a regibus Alamannie, Francie atque Anglie ducens, prefuit Romane Ecclesie annis u, mensibus . . . Hic a cardinalibus, qui cum papa Gelasio, iam Cluniaco sepulto, ab Urbe in Franciam uenerant, dum esset archiepiscopus uiennensis in papam Calixtum electus est. Qui se indignum iterato reclamans, idcirco modis omnibus resistebat, quia incertum habebatur a multis utrum Rome ratum factum huiuscemodi teneretur. Propter quod uix cappa rubea amiciri sustinuit, donec nuntii redeuntes a Roma per domnum Petrum, tunc episcopum uicarium, per cardinales omnes, et per domnum Petrum. Leonis  per prefectum et consules, per clerum atque populum uiua uoce ac litteris electionem ipsam canonice iureque confirmarent. Facto igitur  hoc omnium subscriptionibus optime roborato, tunc papa solemniter a Lamberto Ostiensi episcopo et aliis quamplurimis in Dei nomine consecratus, simul cum suis omnibus Romam iter incepit. uentum est ad prouinciam, in qua Sancti Iuliani ecclesiam, cellam Psalmodiensis cenobii, idem papa nimium celebriter dedicauit. Inde per Sanctum Aegidium Romam non multo post sanus et incolumis rediit.

Ubi a iam dicto Petro Portuensi uicario, cardinalibus, clero toto ac populo tanta gloria est ac honore susceptus, quanta diebus nostris nullus unquam fuerit presul de Roma tractatus. Ibi aliquandiu commorans Hugonem cardinalem a Beneuento uocauit: idem enim dominus Hugo Beneuentum tenebat. Cum quo simul et aliis pariter per Campaniam et Casinense cenobium ipsum adiit Beneuentum, ubi fere, ac si Rome fuit, gloriose receptus. uenerunt ad eum illico Guillelmus Apulie dux, princeps  Capuane urbis, Iordanus comes, Radulphus de Airola  , Iordanus comes de Ariano, Robertus comes de Locotello, et innumeri alii, qui eidem ibi hominium fidelitatemque fecerunt. His itaque dispositis paulo post Romam per maritimam rediit. Tunc a Spiritu sancto commonitus Lambertum Ostiensem episcopum, domnum Saxonem cardinalem presbyterum Sancti Stephani in Celio monte, et Gregorium diaconum S. Angeli ut pacem pacis filiis in regno et Ecclesia reformarent, ad Henricum imperatorem in Alamanniam delegauit. Sed quid plus? Imo totum uolo dicere uerbo, Legati missi inscriptis pacem offerunt, et quemadmodum in Lateranensi palatio priuilegio representat, pax ad uelle pape ab imperatore simul et recepta est, et perpetuo, annuente Domino, stabilita.

Inde in Apuliam, legatis iam ad Urbem reuersis, iterato descendit, nam comes Rogerius de Sicilia tunc, nunc autem Italie rex  , Calabriam et Apuliam  ideo licenter intrauerat; quoniam Guillelmus Apulie dux ut acciperet Alexii quondam imperatoris  Constantinopolitani filiam, que uero postea ei data est in uxorem, Byzantium inerat, et terram que ei competit Domino pape in eundo commiserat. Cumque iam dictus comes arcem de Calabria, que Miteforis  dicitur, obsideret, domnus papa ad eum ut ab obsidione cessaret, domnum Hugonem cardinalem direxit. Iuit cardinalis, et infecto negotio rediit. Papa autem in comitem tali omine surgit, quali et parentes  post eum, sicut ipsi uidimus, insurrecturi erant. Nam fere omnes cardinales meliores quos habuit in temporibus illis, sed et magnum Hugonem cardinalem nobilem et industrium mortuos cum non paucis ex domesticis perdidit, et demum quidquid uoluit ipse comes Rogerius cum papa semiuiuo peregit. Rediit ad Urbem in lecto, euasit, et illo anno nongentorum nonaginta septem episcoporum, siue abbatum numero Laterani concilium celebrauit, in quo uir regali stirpe progenitus fere iam deperditam mundo pacem restituit.

 Fecit ordinationes in Urbe cardinali et episcoporum quamplures: primo in domnum cardinalem Petrum Leonis Sancte Marie in Trans-Tiberim, oleum fluxit; domnum Crescentium Sanctorum Petri et Marcellini, M. Amicum Sancte Crucis, Guidonem Sancte Balbine, Theobaldum Sancte Anastasie, Robertum Sancti Clementis; cum aliis presbyteris cardinalibus: Ionatham Sanctorum Cosme et Damiani, Mattheum Sancti Adriani, Americum Sancte Marie noue, Angelum Sancte Marie in Dominica, Gregorium  , qui et Tarquinius, Sancti Sergii, Ioannem Danferii, uirum nobilem, de Salerno Sancti Nicolai de carcere Tulliano; subdiaconos aliquot, meque Pandulfum usque ad subdiaconum ipse promouit; innumeros minoris officii clericos ordinauit. Nemo hunc unquam uidit Beati Petri basilicam sine donis intrare, nec missam inibi nisi prius assignato dono cantare. Hic pro pace seruanda turres Centii Domine bone  et iniquitatis  dirui, et reparari non ibidem precepit; saxa optime fortitie supra Romam a Mortaldo comite emit, et honori S. Petri adiunxit. Cortinas multas et pallia, candelabra de argento, campanas, et pauimenta, fundos, atque casalia Beato Petro donauit, et multa per ecclesias alias beneficia contulit. Aquam ad Urbem reduxit, molendina cum uineis iuxta lacum aptauit, ecclesiam Sancti Nicolai in palatio fecit, cameram ampliauit, et pingi, sicut apparet hodie, miro modo precepit. Interea Burdinus in Sutrio prope Romam Ecclesiam persequi, peregrinos predari, in papam et alios maledicta congerere, queque alia huiusmodi poterat tam per se quam per alios facere non cessabat. Tunc papa fretus abunde, iamque ab omni parte Domino uolente securus, parat magnum exercitum; Ioannem Cremensem, cardinalem sancti Grisogoni, Sutrium contra Burdinum premisit; ipse eum e uestigio sequitur, demum Sutrii conuenerunt, pugnatur attentius, uincitur,  capitur Burdinus, adducitur sic tamen camelo subuectus. Iuit cum uictoria papa contra Godefridum  Laudensem  et Rainaldum comites de Ceccano rebelles, et nisi Ranulfi comitis de Airola intercessisset, proditio fecisset inde papa qualem iustitiam debuisset, non tamen sine pace custos pacis abscessit, Burdinum in Cauensi cenobio trudi precepit, Romam rediit, et in alta pace resedit, pauperes profunde procurans.

Gaudebat mundus fieret dum papa secundus. Sed nulla potentia longa: nam fere iam antiqui  Octauiani tempora redundabant. Iam Christus continue in mentibus fidelium nascebatur  , dum febris inopina proueniens papam repente consumit, et caput nobis omnibus in solo papa cecidit. Nec mora, confessus et ordinatus, omnibus ululantibus obdormiuit in Domino, et sic pacis pater cum ipsa pace recedit. Sepultus est Laterani iuxta domnum papam Paschalem in festiuitate sancte Lucie uirginis.





HESSONIS SCHOLASTICI COMMENTARIOLUS De tractatione pacis inter Calixtum II pontificem Romanum et Henricum u imperatorem, anno Redemptoris 1119; deque concilio Remensi.






LECTORI.

Abbas Urspergensis in Chronico Redemptoris anno 1119, ubi de Triburiensi conuentu loquitur, ita scribit: Aderant etiam legati tam Romanorum quam uiennensium, imo diuersarum Ecclesiarum missi, confirmantes electionem domini Calixti. Cui profecto, dum uniuersi nostrates episcopi obedientiam professi, synodum, que sibi iuxta festum S. Luce indicebatur, collaudassent fieri, ipse rex semetipsum ibidem pollicebatur, ob reconciliationem uniuersalis Ecclesie representatum iri: id enim Catalaunensis episcopus et Cluniacensis abbas, apud Argentinam ipsum conuenientes, multis ratiocinationum conalibus obtinuerunt. Eiusdem tamen actionem concilii, si quis plenarie cognoscere querit, in litteris cuiusdam scholastici nomine Hessonis eleganter enucleatam reperire poterit, id est, qualiter rex inter regnum et sacerdotium de concordia facienda consenserit; insuper eidem concilio, cui uidelicet III. Kal. Nouemb. predictus papa Calixtus secundus, uallatus CCCCXXuI. Patribus, coram innumera multitudine cleri et populi presedit, non adeo se presentem, uicinum tamen exhibuerit, ubi et colloquio suo domini pape legatis concesso, tandem inducias denuo quesierit, propter generale colloquium cum principibus habendum, pro inuestituris scilicet ecclesiasticis, quas tantopere cogebatur amittere, ad ultimum uero idem Apostolicus, intacta inter se et regem concordia, synodalia predecessorum suorum decreta confirmauerit, aliaque nonnulla, que res exigebat, nauiter addiderit, sicque post dies fere XII, in uirtute Spiritus sancti, rite finito concilio, cunctos apostolica benedictione confirmatos, ad propria redire permisit, unumquemque cum gaudio. Ipse quoque non multo post ad Italiam conuersus, incredibile memoratu est, quanto tripudio, quamque immensa pompa non solum totius Rome, uerum etiam uniuersarum prouinciarum quas pertransierat, Christi uice sit susceptus. Ab illo tempore tam ipse iam uere Apostolicus, quam uniuersus illum sequens Christi grex, de die in diem proficere cepit, donec cuncta pars Burdini, quem aliqui idolum cognominare solent, in dies infirmata, conari contra Ecclesiam desiit; regni tamen cepta commotio ac scelus, nullatenus quieuit. Hec Urspergensis. Consule Baronium anno 1119.

Etsi autem pax et concordia inter sacerdotium et regnum hac uice constitui non potuit, postea tamen anno 1122, ingenti omnium bonorum gratulatione, constituta est. De qua uide Baronium eodem anno, tomo XII.

Ceterum Hessonis nomen codex manuscriptus non exprimebat. Urspergensis tamen uestigia secuti, non dubitauimus Hessonis nomen prescribere, cum que de Hessonis lucubratione Urspergensis prodidit, examassim in hunc commentariolum quadrent. Fuit autem auctor iste eorum que in hanc narrationem coniecit, oculatus testis, quemadmodum ipse extremis uerbis testatur.



HESSONIS SCHOLASTICI COMMENTARIOLUS Qualiter nuper inter regem Heinricum et dominum papam Calixtum causa ceperit ac processerit.

 uenerunt ad regem apud Argentinam episcopus Catalaunensis et abbas Cluniacensis, acturi cum eo de pace et concordia inter regnum et sacerdotium.  A quibus cum rex consilium quereret quomodo sine diminutione regni sui hoc exsequi posset, assumpta parabola sua respondit episcopus: »Si ueram pacem,  Domine rex, habere desideras, inuestituram episcopatuum et abbatiarum omnimodis dimittere te oportet. Ut autem in hoc nullam regni tui diminutionem pro certo teneas, scito me in regno Francorum episcopum electum, nec ante consecrationem nec post consecrationem aliquid suscepisse de manu regis, cui tamen de tributo, de militia, de telonio, et de omnibus que ad rem publicam pertinebant, et antiquitus scilicet a regibus Christianis Ecclesie Dei donata sunt, ita fideliter deseruio, sicut in regno tuo episcopi tibi deseruiunt, quos huc usque inuestiendo hanc discordiam, imo anathematis sententiam, incurristi.«

Ad hec rex manibus eleuatis hoc responsum dedit: »Eia, inquit, sic fiat; non quero amplius.« Tunc subiunxit episcopus: »Si ergo inuestituras dimittere uolueris, et possessionem Ecclesiarum, et eorum qui pro Ecclesia laborauerunt, reddere, et ueram pacem eis dare; laborabimus, opitulante  Domino, huic contentioni finem imponere.« Que omnia rex, communicato cum suis consilio, se prosecuturum promisit, si fidem et iustitiam apud dominum papam inueniret, et si ueram pacem ipse et sui, et possessiones quas pro werra [guerra] ista amiserant, reciperent. Quibus auditis, episcopus certum se fieri super denominatis capitulis postulauit, tum ut labor eorum non esset inutilis, tum ut dominum papam ad exsequendam pacem facilius inclinarent. Tunc rex propria manu sub testimonio fidei Christiane, in manu episcopi et abbatis firmauit, se prefata capitula sine fraude prosecuturum.

Post cum episcopus Lausanensis et comes Palatinus, et ceteri clerici et laici qui cum eo erant, hoc idem eodem modo firmauerunt, accepta securitate, episcopus et abbas domino pape Parisios occurrerunt; que uiderant et audierant fideliter intimarunt; quibus applaudens dominus papa, sic respondit: »Utinam iam factum esset, si sine fraude fieri posset.«  Mox communicato cum episcopis et cardinalibus consilio, eosdem, et cum eis de latere suo episcopum Ostiensem et Gregorium cardinalem ad regem remisit, ut prefata capitula diligentius retractarent, atque scripta ex utraque parte firmarent, et si hec, sicut promiserat, exsequi uellet, diem qua ista complerentur ante finem concilii denominarent. uenientes ad eum inter uirdunum et Metim ei occurrerunt, quod dominus papa eum libenter reciperet, si promissum exsequi uellet, retulerunt. Super quo quasi gauisus rex, quod prius apud Argentinam in manu prenominatorum firmauerat, iterum inibi in manu episcopi Ostiensis et Gregorii cardinalis, et episcopi Catalaunensis, et abbatis, propria manu firmauit: quod uidelicet in proxima uI feria, id est IX Kalend. Nouembris, capitula que sequenti scripto continentur, apud Mosonium in presentia domini pape fideliter sine omni fraude exsequeretur. Post cum hoc idem iuraueruut dux Welpho, comes Berengarius, comes palatinus, comes Wilhelmus, et alii episcopi,  clerici et laici multi. Exegit etiam ipse a nostris eodem modo firmari sibi. Quod si in ipso non remaneret, eadem die dominus papa, que in scripto suo continentur, adimpleret. Scriptum autem concordie hoc fuit.

»Ego Henricus, Dei gratia Romanorum imperator Augustus, pro amore Dei, et beati Petri, et domini pape Calixti, dimitto omnem inuestituram omnium Ecclesiarum, et do ueram pacem omnibus qui, ex quo discordia ista cepit, pro Ecclesia in werra [guerra] fuerunt uel sunt; possessiones autem Ecclesiarum et omnium qui pro Ecclesia laborauerunt, quas habeo, reddo; quas autem non habeo, ut rehabeant, fideliter adiuuabo. Quod si questio inde emerserit, que ecclesiastica sunt, canonico; que autem secularia sunt, seculari terminentur iudicio.«

Item scriptum domini pape: »Ego Calixtus secundus, Dei gratia Romane Ecclesie episcopus catholicus, do ueram pacem Henrico, Romanorum imperatori  Augusto, et omnibus, qui pro eo contra Ecclesiam fuerunt uel sunt; possessiones eorum quas pro werra ista perdiderunt, quas habeo, reddo; quas non habeo, ut rehabeant fideliter adiuuabo. Quod si questio inde emerserit, que ecclesiastica sunt, canonico; que secularia sunt, seculari terminentur iudicio.«

Hac itaque data securitate, festinanter ad dominum papam Remis redierunt: que fecerant, et que a rege et suis receperunt, ante concilium reportantes, simul et diem et locum colloquii designantes. Dominus papa in generali concilio XIII Kalend. Nouembr. residens Remis inter cetera sic exorsus est: »Domini Patres et fratres, causa pro qua uos de tam remotis regionibus ad concilium uocauimus, hec est. Scitis quam diu Ecclesia contra diuersas hereses laborauit, et sicut per beatum Petrum, cui specialiter dictum est a Domino: Rogaui pro te, Petre, ne deficiat fides tua; et tu aliquando conuersus confirma  fratres tuos , Simon Magus iudicio Spiritus sancti ab Ecclesia Dei eliminatus periit, sic usque ad nostra tempora idem per uicarios suos sequaces Simonis expugnare et ab Ecclesia Dei exstirpare non desinit. Ego quoque qualiscunque, licet indignus, eius uicarius, Simoniacam heresim, que maxime per inuestituras contra Ecclesiam Dei innouata est, ab Ecclesia Dei, opitulante Deo, nostro consilio et auxilio omnibus modis eliminare desidero. Unde, si placeat, a fratribus nostris, qui inter nos et regem dictum Teutonicum, uerba concordie portauerunt, cause ordinem diligentius audiatis, et quid nobis super his agendum sit, unusquisque pro modo suo, quia causa communis est, prudentiori consilio attendatis.«

Tunc dominus papa Ostiensi episcopo iniunxit ut uniuerso consilio Latine ordinem cause exponeret. Quod cum prudenter episcopus Ostiensis perorasset, iterum Catalaunensis episcopus, ex precepto domini  pape, hoc idem clericis et laicis materna lingua exposuit. Quo completo capitula multa illa die et sequenti proposuit, et usque ad finem concilii uniuersa complenda distulit. Sequenti uero die, cum in hoc consilium episcoporum sedisset ut dominus papa ad diem colloquii pro componenda pace accederet, et utrum in ueritate homo ille ageret, per semetipsum tentaret, circa finem concilii illa die Dominus papa sic prosecutus est: »Domini Patres et fratres, scitis quam diu mater nostra sancta Ecclesia contra Simoniacam heresim, maxime que per inuestituras fit, in patribus nostris laborauerit. Et quia placuit omnipotenti Deo nostris diebus Ecclesie sue pacem offerre, et iam proxima dies colloquii, ad ipsum locum crastina die nos compellit accedere, summopere rogamus ut reditum nostrum patienter sustineatis, et si Deus pacem nobis dederit, commune gaudium uniuerso mundo annuntietis. Si autem, quod Deus auertat! aduersarius nobiscum in dolo agere tentauerit, festinanter ad uos reuertemur: et sicut  conuentionem pacis, si fiat, uobiscum et per uos confirmare optamus, sic in commentorem fraudis, si infidelis euaserit, iudicio Spiritus sancti et uestro gladium beati Petri uibrare tentabimus.« Quod cum sub obtentu obedientie archiepiscopis, et episcopis, et abbatibus iniunxisset, precepit etiam ut interim, et maxime die colloquii, psalmos, orationes et sacrificia spiritualia Deo offerrent, et a maiori Remensi ecclesia usque ad ecclesiam Beati Remigii cum processione nudis pedibus exirent

Sic interim dimisso concilio, feria Iu dominus papa ad locum colloquii exiit, et feria u cum multis uIX cum maximo labore peruenit. Feria uI uocatis in cameram archiepiscopis, episcopis et abbatibus et ceteris sapientibus uiris, quos multos secum duxerat, coram omnibus fecit legi utrumque scriptum concordie; cumque lectum fuisset scriptum regis, diligentius retractare ceperunt episcopi, maxime illud capitulum, ubi dicebatur. Dimutto omnen incestituram  omnium Ecclesiarum, dicentes: »Si quidem rex simpliciter agit, uerba ista sufficiunt; si autem sub hoc capitulo aliquid cauillari conatur, determinatione nobis uidentur indigere, ne forte aut possessiones antiquas Ecclesiarum sibi conetur uindicare, aut iterum de eisdem episcopos inuestire.«

Rursum in scripto domini pape illud diligentius retractabant, ubi dicebatur: Do ueram pacem regi et omnibus qui cum eo in terra ista fuerunt uel sunt; ne forte in danda pace amplius intelligerent quam reddendam communionem Ecclesie; et sub hoc uerbo Ecclesia cogeretur suscipere quos aut superpositos legitimis pastoribus, aut canonice depositos sine graui offensione non posset sustinere.

Diligenter ergo omnibus retractatis, missi sunt ad castra regis episcopus Ostiensis Ioannes cardinalis, episcopus uiuariensis, episcopus Catalaunensis, et abbas Cluniacensis, et alii multi cum eis portantes scripta in manibus. Cumque peruenissent ad castra,  ostenderunt conscripta, determinauerunt capitula, prout omnium communi consilio definitum erat.

Rex autem, his auditis, prima fronte se nichil horum promisisse omnimodis abnegabat. Tunc episcopus Catalaunensis, zelo Dei inflammatus et gladio uerbi Dei accinctus, respondit pro omnibus: »Si, domine, negare uis scriptum quod tenemus in manibus et determinationem quam audisti, paratus sum sub testimonio reugiosorum uirorum qui inter me et te fuerunt, iurare super reliquias sanctorum, uel super Euangelium Christi, te ista omnia in manu mea firmasse, et me sub hac determinatione recepisse;« cumque omnium testimonio conuinceretur, tandem compulsus est confiteri quod prius negauerat; uerumtamen conquerebatur grauiter de eis, quod quia licet eorum consilio promiserit quod absque diminutione regni exsequi non ualeret. Cui sic respondit episcopus: »In promissis nostris, domine rex, per omnia fideles nos inuenies. Non enim dominus papa statum imperii aut coronam regni, sicut  quidam seminatores discordie obloquuntur, in quolibet imminuere attentat; imo palam omnibus denuntiat ut in exhibitione militie et ceteris omnibus, in quibus tibi et antecessoribus tuis seruire consueuerant, modis omnibus deseruiant. Si autem in hoc imperii statum imminui existimas quod ulterius tibi episcopatus uendere non liceat, hoc potius regni tui augmentum ac profectum sperare debueras, si que Domino Deo contraria sunt, pro eius amore abiicias.«

Ad hec omnia cum respondere non posset, mitiora uerba cepit proferre et inducias querere, uel usque mane, dicens uelle se cum principibus nocte illa de causa conferre, et ad exsequendum promissum, si posset, eorum corda inflectere, et alterutrum summo mane renuntiare. Post hec sui de modo absolutionis et susceptionis cum nostris ceperunt conferre, durum sibi, imo importabile uideri, si more aliorum, dominus suus nudis pedibus ad absolutionem accederet.  Quibus condescendentes nostri, responderunt quod modis omnibus laborarent ut dominus papa calecatum eum, quanto priuatius posset, reciperet.

In his uerbis illa die colloquio terminato, nostri ad dominum papam redierunt, que inuenerant reportantes. Tunc dominus papa, quasi iam de pace desperans, ordinabat summopere mane ad fratres, quos Remis reliquerat, repedare: sed consilio comilis Trecensis, et multorum aliorum compulsus est Sabbato fere usque ad horam sextam in eodem loco manere, ut omne os aduersariorum obstrueret, et uocem derogationis omnibus auferret.

Summo mane iterum missi sunt ad castra episcopus Catalaunensis et abbas Cluniacensis, super inducias acceptas responsum eius audituri. Cumque illuc peruenissent, sicut pridie fecerat, representauit episcopus scripti ueritatem, cum attestatione sacramenti, dicens: »Heri quidem, domine rex, cum iustitia possemus a te recedere, quia die denominata  parati fuimus et promissum tuum recipere et nostrum implere. uerum quia in inducias repetendo usque in hanc diem distulisti, nolumus ut propter interuallum unius noctis tantum bonum in nobis remaneat, et si hodie promissum tuum exsequi uolueris, paratus est adhuc dominus papa, quod per nos tibi promisit, modis omnibus adimplere. Tunc rex iratus, iterim cepit inducias querere, donec generale colloquium cum principibus regni posset habere, sine quorum consilio inuestituras non audebat dimittere. Ad hec episcopus: »Quia sepe inducias querendo, quod promisisti implere dissimulas, nichil nobis et tibi amplius; reuertar ad dominum papam.« Sic insalutatus rediit, que inuenerat, nuntiauit. Mox ergo dominus papa cum suis ad aliud castrum comitis Trecensis cum summa festinatione transiuit. Rex autem nuntium ad comitem direxit, summopere rogans ut dominum papam inibi die Dominica detineret, promittens se facturum modis omnibus feria  II quod toties abnegauerat. Quod cum ad dominum papam delatum fuisset, hoc breue dedit responsum: »Feci, fratres, pro desiderio pacis quod ab antecessoribus nostris factum nunquam audiui. Generalem synodum congregatam et fratres multos, quasi desolatos, reliqui; ad hominem istum cum multo labore perueniens, que pacis sunt in eo non inueni. Unde nullatenus eum ulterius exspectabo, sed ad fratres nostros, et ad concilium, quanto citius potero, regrediar; si autem in concilio, uel post concilium ueram pacem Deus nobis dederit, paratus ero suscipere et amplecti.«

Die ergo Dominico de eodem loco ante diem exiuit, et cum tanta festmatione Remis usque cucurrit, ut, XX leucis consummatis, eadem die missam Remis celebraret, in qua Leodicensem electum in episcopum consecrauit, Feria II, pro nimio labore infirmatus, uix ad consilium accessit; exitum et reditum suum et ordinem cause concilio exponi fecit, et sic illa die siluit. Feria III, nichilominus infirmitate detentus,  in concilio sedere non potuit. Feria uero Iu, circa horam III ad concilium accessit; illa die usque ad horam IX multorum proclamationes recepit, et de multis capitulis tractauit. Ab hora uero nona uolens illa die concilium terminare, synodalia decreta fecit in medium proferri et legi.


DECRETA SYNODI.

Que sanctorum Patrum sanctionibus de prauitate Simoniaca stabilita sunt, nos quoque Spiritus sancti iudicio et auctoritate sedis apostolice confirmamus. Si quis ergo uendiderit aut emerit uel per se, uel per submissam quamlibet personam, episcopatum, abbatiam, decanatum, presbyteratum, archidiaconatum, preposituram, prebendam uel quelibet ecclesiastica beneficia, promotiones, ordinationes, consecrationes, ecclesiarum dedicationes, clericalem tonsuram, sedes in choro, aut quelibet ecclesiastica officia, et uendens et emens dignitatis et officii sui, aut beneficii, periculo  subiaceat, quod nisi resipuerit, anathematis mucrone perfossus, ab Ecclesia Dei quam lesit modis omnibus abiiciatur.

Episcopatuum et abbatiarum inuestituras per manum laicam fieri penitus prohibemus; quicunque ergo laicorum deinceps inuestire presumpserit, anathematis ultioni subiaceat. Porro, qui inuestitus fuerit, honore quo inuestitus est, absque ulla recuperationis spe omnimodis careat.

Uniuersas Ecclesiarum possessiones, que liberalitate regum, largitione principum, uel oblatione quorumlibet fidelium eis concesse sunt, inconcussas in perpetuum, et inuiolatas permanere decernimus. Quod si quis eas abstulerit, inuaserit, aut potestate tyrannica detinuerit, iuxta illud beati Symmachi capitulum, anathemate perpetuo feriatur.

Nullus episcopus, nullus presbyter, nullus omnino de clero ecclesiasticas dignitates, uel beneficia, cuilibet quasi hereditario iure derelinquat. Illud etiam  adiicientes precipimus ut pro baptismatis, chrismatis, olei sacri et sepulture acceptione et infirmorum uisitatione uel unctione, nullum omnino pretium exigatur. Presbyteris, diaconibus, subdiaconibus, concubinarum et uxorum contubernia prorsus interdicimus. Si qui autem huiusmodi reperti fuerint, ecclesiasticis et officiis priuentur et beneficiis, sane si neque sic immunditiam suam correxerint, communione careant Christiana.

Cumque multa contra Simoniacam heresim essent recitata, et omnium consono fauore laudata et confirmata, uentum est ad illud decretum quo inuestiture Ecclesiarum laicis interdicebantur, in quo sic continebatur. Inuestituram omnium Ecclesiarum et ecclesiasticarum possessionum per manum laicam fieri modis omnibus prohibemus. Quod cum recitatum fuisset, tantum murmur quorumdam clericorum et multorum laicorum per concilium insonuit, ut diem usque ad uesperam sub graui contentione pertraherent. uidebatur enim eis quod sub hoc capitulo  dominus papa decimas et cetera ecclesiastica beneficia, que antiquitus laici tenuerant, conaretur minuere uel auferre. Unde dominus papa, omnibus satisfaciens, illa die concilium terminare distulit, ut sequenti die communi consilio decretum temperaret, et ipsum cum ceteris que sequebantur unanimi omnium fauore et auctoritate confirmaret. Feria quinta ad concilium uenit, que proposuerat exsecuturus; hymnum sancti Spiritus, deuote incepit. Qui cum ab omnibus affectuose fuisset decantatus, uere inuisibilis ignis flamma succensus, in ignea lingua de Spiritu sancto exorsus, mirabiliter perorauit, docens eum summum bonum esse, fontem sapientie et intelligentie ac totius discipline, uinculum caritatis, unitatis et concordie. Cumque per hec singula diutius sub omnium admiratione discurreret, tandem ad causam accessit, dicens:

»Scimus, fratres karissimi, quod labor uester, quo de tam remotis regionibus, pro communi libertate  matris nostre sancte Ecclesie nobis occurrere studuistis, placuit Deo et Spiritui sancto, in cuius uirtute et sanctificatione unum sumus in Christo; et quia placuit Spiritui sancto et nobis, displicuit spiritui aduersario, qui modis omnibus ad perturbandam fraternitatis uestre concordiam cooperatores malitie sue quesiuit et inuenit; quid enim dicimus fratres? Si cum tanto labore et expensis ad concilium uocati uenistis, et reuertentes ad  regiones uestras nichil reportare poteritis, quia nos audire non uultis: Qui enim peccat in Spiritum sanctum, quod peccatum, si perseuerauerit, non remittetur ei neque in hoc seculo, neque in futuro , teste ueritate, que dicit: Qui uos audit, me audit, et qui uos spernit, me spernit . Scimus etiam quia Dominus iehsu cum proposuisset discipulis: Nisi manducaueritis carnem Filii hominis, et biberitis eius sanguinem, non habebitis uitam in uobis , scandalizati sunt multi, et abierunt retrorsum , nec postea sequebantur eum; sic et nos, cum heri proposuissemus quedam pro libertate Ecclesie, scandalizati sunt quidam infideles. Unde et nos cum auctoritate apostolica dicimus: Si infidelis discedit, discedat ; et det locum fidelibus que ecclesiastica sunt et libertati Ecclesie necessaria pertractare. uobis autem qui locum et officium apostolorum in Ecclesia Dei tenetis, dicimus, quod Dominus dixit  ad duodecim: Nunquid et uos uultis abire ?«

Quod cum mirabiliter perorasset, ita omnium corda concussit, ac reclamantium uoces compressit, ut nec unus quidem contra decreta synodica, que postea lecta sunt, os aperire presumeret. Dominus tamen papa decretum illud, unde murmur ortum fuerat, saniori consilio temperauit, et in hanc formam concilio legi fecit: Inuestituram episcopatuum et abbatiarum per manum laicam fieri omnimodis prohibemus. Quod cum placuisset omnibus, ipsum cum ceteris omnibus que lecta sunt iudicio Spiritus sancti et auctoritate ecclesiastica firmauerunt.

Allate sunt denique candele CCCCXXuII et accense date singule singulis, tenentibus baculis episcopis et abbatibus, iniunctumque est eis ut omnes candelas tenentes assurgerent, cumque astarent, recitata sunt multorum nomina, quos precipue excommunicare proposuerat dominus papa, inter quos primi nominati sunt: rex Henricus et Romane Ecclesie inuasor Burdinus et pre ceteris et cum ceteris  multis solemniter excommunicati. Absoluit etiam dominus papa auctoritate apostolica a fidelitate regis omnes, quotquot ei iurauerant, nisi forte resipisceret et Ecclesie Dei satisfaceret. His denique rite completis, auctoritate Patris, et Filii, et Spiritus sancti, omnes absoluit atque signauit, et sic ad propria unumquemque redire permisit, et sic concilii finem fecit. Quod uidi et audiui fideliter, et quanto breuius potui, pedestri sermone descripsi.





CONFIRMATIO ELECTIONIS CALIXTI II Cardinalium Rome existentium subscriptionibus roborata.


 uenerabilibus episcopis et cardinalibus et clericis, ac laicis, qui cum domino Gelasio fuerunt, episcopi et cardinales et ceteri clerici siue laici fideles B. Petri, salutem in Domino.

De obitu domini nostri beate memorie pape Gelasii tanto amplius contristamur, quanto maiora per eum subsidia sperabamus. uerum quia sic placuit ei, qui nutu suo regit et disponit omnia, sit nomen eius benedictum in secula. Post ipsius autem obitum non dubitamus eam uobis incubuisse necessitudinem, ut esset uobis opus et saluti uestre prouidere, et de statu Ecclesie ac pontificis electione tractare, atque  ideo quod uobis summa, sicut ipsi nouimus, necessitate cogente fecistis, nos quoque ratum habemus et stabile, et fratribus nostris qui alibi sunt, idipsum nobiscum sentire mandamus. Acceptis siquidem litteris quas misistis, in altero die apud ecclesiam Sancti Ioannis de Insula congregati sumus, episcopi, cardinales, presbyteri, diaconi et subdiaconi, ac reliqui clerici, iudices quoque et scriniarii, ac ceteri palatii ordines, et plures Romani nobiles: prefectus etiam per nuntios suos et cum multa frequentia cleri et populi electionem a uobis factam secundum Romanam consuetudinem laudauimus et confirmauimus,  et clerici quidem post confirmationem Te Deum laudamus cantabant. Laici uero, ut moris est, magnis uocibus acclamabant, Calixtum papam sanctus Petrus elegit. Multi etiam qui tunc nobiscum adesse potuerunt; audito quod a nobis confirmatum fuerat, laudauerunt. Ut autem de unanimitatis nostre concordia uos certiores efficiamus, nomina eorum, non tamen omnium qui huic confirmationi interfuerunt ad uos scripta direximus.

Electionem per Dei gratiam a fratribus nostris episcopis et cardinalibus factam de domino Guidone uiennensi episcopo ego Crescentius Sabinensis episcopus laudo et confirmo.

    Ego Petrus Portuensis episcopus laudo et confirmo.
     Ego uitalis Albanus episcopus laudo et confirmo.
    Ego Bonefacius tituli S. Marci laudo et confirmo.
    Ego Manfredus Tiburtinus episcopus laudo et confirmo.
    Ego comes diaconus cardinalis S. Marie in Aquiro laudo et confirmo.
    Ego Nicolaus primicerius schole cantorum laudo et confirmo.
    Ego Rainerius prior subdiaconus schole basilice laudo et confirmo.
    Ego Gregorius schole basilice subdiaconus laudo et confirmo.
    Ego uincentius exorcista laudo et confirmo.
    Ego Ioannes exorcista laudo et confirmo.
    Ego Paulus lector laudo et confirmo.
     Ego Nicolaus ostiarius laudo et confirmo.
    Ego Benedictus presbyter prior S. Marie Maioris cum omnibus clericis catholicis eiusdem ecclesie laudo et confirmo.
    Ego Ioannes archipresbyter Sancti Petri apostoli cum omnibus catholicis eiusdem ecclesie laudo et confirmo.
    Ego Alexis ostiarius laudo et confirmo.
    Ego Nicolaus archipresbyter S. Anastasie cum tota parochia nostra laudo et confirmo.
    Ego Dodo archipresbyter S. Marie in Aquiro cum omnibus clericis eiusdem ecclesie laudo et confirmo.
    Ego Ioannes archipresbyter Sancti Laurentii in  Lucina cum omnibus clericis eiusdem ecclesie laudo et confirmo.
    Ego Senebaldus archipresbyter S. Marie Secundi Cerei laudo et confirmo.
    Clerici in Insula laudamus et confirmamus.
    Clerici S. Adelberti omnes laudamus et confirmamus.
    Ego Petrus presbyter S. Marie de Maxima laudo et confirmo.
    Ego R. archipresbyter ecclesie B. Marie trans Tiberim de titulo Calixti, cum omnibus canonicis, et capellanis eiusdem ecclesie laudo et confirmo.
    Ego Benedictus archipresbyter S. Marie in Monticello cum clericis nostris laudo et confirmo
    Ego Anastasius Sancti Pauli abbas cum omni  congregatione nostra laudo et confirmo.
    Ego Petrus abbas Sancti Siluestri cum fratribus nostris omnibus laudo et confirmo.
    Ego Robertus abbas S. Andree de Cliuo Scauri cum omni congregatione nostra laudo et confirmo.
    Ego Rainerus Sancti Basilii laudo et confirmo.
    Ego Petrus prior et rector monasterii Sanctorum Cosme et Damiani cum tota congregatione nostra laudo et confirmo,
    Ego Heinricus abbas Sancti Laurentii Pariparne cum omnibus fratribus nostris laudo et confirmo.
    Ego Otto, archipresbyter Sancti Saluatoris que uocatur Aquila-felix, laudo et confirmo.
    Ego Gregorius, archipresbyter S. Gregorii, cum  clericis nostris laudo et confirmo
    Ego Gratianus, archipresbyter Sancti Stephani in Celio monte, laudo et confirmo.
    Ego Centius, presbyter ecclesie Sancti Simeonis, laudo et confirmo.
    Ego Iohannes, yconomus Sancti Iohannis ante portam Latinam, laudo et confirmo.
    Ego Azo, archipresbyter in uia-lata Sancte Marie, cum omnibus clericis eiusdem ecclesie laudo et confirmo.
    Ego Iohannes, archipresbyter Sancte Marie in Minerua, cum clericis nostris laudo et confirmo.
    Ego Nicolaus, archipresbyter Sancti Sixti, cum clericis nostris laudo et confirmo







NOTITIA DIPLOMATICA IN EPISTOLAS ET PRIuILEGIA CALIXTI II.


 + Calixti bulle continent modo uulgares, modo Pisanos Incarnationis annos. Sententiam prebent hanc: FIRMAMENTUM EST DOMINUS TIMENTIBUS EUM .

Testes subscripserunt:

    ep. Albanensis uitalis a 3 Ian. 1121 ad 6 Apr. 1123
    ep. Ostiensis Lambertus a 18 Ian. 1119 ad 26 Mai. 1124
    ep. Portuensis Petrus a 24 Sept. 1120 ad 26 Mai. 1124
    ep. Prenestinus Cono a 18 Iun. 1119 ad 16 Mai. 1122
    ep. Sabinensis Crescentius a 3 Ian. 1121 ad 26 Mai. 1124
    ep. Tusculanus Diuizo d 4 Mart. 1121
    ep. Tusculanus Aegidius a 28 Dec. 1121 ad 6 Apr. 1123
    pr. card. tit. S. Anastasie Boso a 18 Iun. 1119 ad 20 Dec. 1119
    pr. card. tit. S. Anastasie Theobaldus d 6 Apr. 1123
    pr. card. tit. SS. apostolorum Hugo d. 3 Ian. 1121
    pr. card. tit. SS. apostolorum Gregorius a 6 Apr. 1123 ad 26 Mai. 1124
    pr. card. tit. S. Balbine Odaldus d. 6 Mai. 1122
    pr. card. tit. S. Cecilie Ioannes a 3 Ian. 1121 ad 6 Apr. 1123
    pr. card. tit. S. Callisti Petrus a 16 Mai. 1122 ad 15 Apr. 1123
    pr. card. tit. S. Chrysogoni Ioannes a 18 Iun. 1119 ad 15 Apr. 1123
    pr. card. tit. S. Clementis Anastasius a 24 Sept. 1120 ad 6 Apr. 1123
    pr. card. tit. S. Crucis in Ierusalem Amicus a 3 Ian. 1121 ad 28 Dec. 1121
    pr. card. tit. S. Crucis in Ierusalem Gerardus d. 26 Mai. 1124
    pr. card. tit. S. Eudoxie Benedictus a 3 Ian. 1121 ad 6 Apr. 1123
    pr. card. tit. S. Eusebii Ioannes a 24 Sept. 1120 ad 3 Ian. 1121
    pr. card. tit. S. Eusebii Robertus a 28 Dec. 1121 ad 6 Apr. 1123
    pr. card. tit. S. Laurentii in Damaso Deusdedit a 18 Iun. 1119 ad 6 Apr. 1123
    pr. card. tit. S. Lucine G. G. a 3 Ian. 1121 ad 15 Apr. 1123
    pr. card. tit. S. Marcelli Petrus a 24 Sept. 1120 ad 6 Apr. 1123
    pr. card. tit. SS. Marcellini et Petri Rainerius a 3 Ian. 1121 ad 4 Mart. 1121
    pr. card. tit. SS. Marcellini et Petri Crescentius a 28 Dec. 1121 ad 6 Apr. 1123
    pr. card. tit. S. Marci Bonifacius a 3 Ian. 1121 ad 26 Mai. 1124
    pr. card. tit. S. Pamachii Theobaldus a 3 Ian. 1121 ad 6 Apr. 1123
    pr. card. tit. S. Praxedis Desiderius a 24 Sept. 1120 ad 6 Apr. 1123
    pr. card. tit. S. Prisce Gregorius a 3 Ian. 1121 ad 4 Mart. 1121
    pr. card. tit. S. Prisce Petrus d. 28 Dec. 1121
    pr. card. tit. SS. Prisce et Aquile Gherardus d. 6 Apr. 1123
    pr. card. tit. S. Sabine Robertus a 24 Sept. 1120 ad 28 Dec. 1121
    pr. card. tit. S. Sabine Comes d. 15 Apr. 1123
    pr. card. tit. SS. Siluestri et Martini tit. Equitii Diuizo a 3 Ian. 1121 ad 28 Dec. 1121
    pr. card. tit. S. Sixti Petrus d. 3 Ian. 1121
    pr. card. tit. S. Sixti Sigizzo a 14 Ian. 1121 ad 6 Apr. 1123
    pr. card. tit. S. Stephani Saxo d. 16 Mai. 1122
    pr. card. tit. S. Susanne Petrus a 21 Mai. 1120 ad 26 Mai. 1124
    diac. card. tit. S. Adriani Petrus a 21 Mai. 1120 ad 28 Dec. 1121
    diac. card. tit. S. Adriani Mattheus a 6 Apr. 1123 ad 15 Apr. 1123
    diac. card. tit. S. Angeli Gregorius a 18 Iun. 1119 ad 15 Apr. 1123
    diac. card. tit. SS. Cosme et Damiani Petrus a 18 Iun. 1119 ad 21 Mai. 1120
    diac. card. tit. SS. Cosme et Damiani Ionathas a 3 Ian. 1121 ad 6 Apr. 1123
    diac. card. tit. S. Eustachii. Gregorius d. 3 Ian. 1121
    diac. card. tit. S. Georgii ad uelum Aurum Rossemanus d. 6 Apr. 1123
    diac. card. tit. S. Lucie Gerardus a 3 Ian. 1121 ad 4 Mart. 1121
    diac. card. tit. S. Lucie septem solii Gregorius d. 6 Apr. 1123
    diac. card. tit. S. Marie in Aquiro Comes d. 6 Apr. 1123
    diac. card. tit. S. Marie in Dominica Angelus d. 6 Apr. 1123
    diac. card. tit. S. Marie in Porticu Romanus a 5 Ian. 1120 ad 15 Apr. 1123
    diac. card. tit. S. Marie in uia Lata Romoaldus a 24 Sept. 1120 ad 28 Dec. 1121
    diac. card. tit. S. Marie in uia Lata Ubertus d. 6 Apr. 1123
    diac. card. tit. S. Marie schole Grece Stephanus a 24 Sept. 1120 ad 6 Apr. 1123
    diac. card. tit. S. Nicolai in carcere Tulliano Petrus d. 20 Dec. 1119
    diac. card. tit. S. Nicolai ad carceres Ioannes d. 6 Apr. 1123
    diac. card. tit. SS. Sergii et Bacchi Aldo a 3 Ian. 1121 ad 28 Dec. 1121
    diac. card. tit. SS. Sergii et Bacchi Gregorius d. 6 Apr. 1123
    diac. card. tit. S. Theodori Gualterius a 3 Ian. 1121 ad 14 Ian. 1122
    diac. card. tit. S. Theodori Henricus d. 28 Dec. 1121
    diac. card tit. S. uiti Gregorius d. 6 Apr. 1123
    S.R.E. subdiaconus et subdiaconorum prior Iacinthus a 4 Mart. 1121 ad 16 Mai 1122
    S.R.E. subdiaconus Romanus a 4 Mart. 1121 ad 16 Mai. 1122.
    S.R.E. subdiaconus Hugo a 4 mart. 1121 ad 16 Mai. 1122.
    abbas S. Laurentii foris muros Amicus d. 15 Iul. 1119.


Scripte bulle sunt p.m.

    Geruasii scriniarii regionarii et notarii sacri palatii .
    Ruuerei scriniarii regionarii et notarii sacri palatii .


Date p.m.

    Chrysogoni S.R.E. diac. card. ac bibliothecarii a 15 Apr. 1119 ad 16 Mai. 1122
    Hugonis S.R.E. subdiaconi a 16 Sept. 1122 ad 26 Apr. 1123
    Aimerici S.R.E. diac. card. et cancellarii a 8 Mai. 1123 ad 24 Nou. 1124
    
    





[EPISTOLAE ET PRIuILEGIA.]





CALIXTI II PONTIFICIS ROMANI EPISTOLAE ET PRIuILEGIA.



I. Ad Adalbertum Moguntinum archiepiscopum.---De sui creatione. 
[MANSI, Concil. XXI, 190.]


Dominus noster felicis memorie Gelasius a uienna discedens, iniunxit mihi ut ad eius presentiam festinarem, postquam ipse Cluniacum peruenisset. Quod cum post dies aliquot implere satagerem, in itinere de eius obitu mihi nuntiatum est. Ego, ut fratribus, qui cum domino eodem uenerant, prout ratio exigebat, solatium exhiberem, Cluniacum cum graui dolore perrexi. Dum autem super eorum consolatione attentius cogitarem, ipsi grauissimum mihi onus, et uires meas omnino transcendens, imposuerunt.  Congregati namque in unum die altero post aduentum meum episcopi, cardinales, et clerici, et laici Romanorum, inuitum me penitusque renitentem in Romane Ecclesie pontificem Calixtum unanimiter assumpserunt.



II. Ad D[idacum] episcopum Compostellanum.---Robertum Franciscum, leuirum suum, commendat. 
[FLOREZ, España sagrada, XX, 273.]

CALIXTUS episcopus, seruus seruorum Dei, uen. fratri D., Compostellano episcopo, salutem et apostolicam benedictionem

Hunc uirum nobilem et familiarem nostrum pro quibusdam negotiis ad te direximus, quem rogamus  ut honeste suscipias, et his que tibi ex parte nostra dixerit fiducialiter acquiescas. Per ipsum etiam si Romane Ecclesie consilio uel auxilio indiges, nobis significare procures, quia nos te sicut filium in Christo carissimum et iuuare et fouere, in quantum permiserit Dominus, parati sumus.

Dat. apud oppidum Cristam uI Non. Martii.



III. Ecclesie S. Antonii consecratio. 
[Acta sanctorum Bolland, tom. II Ianuarii, pag. 155.]

CALIXTUS episcopus, seruus seruorum Dei.

Dominus noster iehsu Christus ante secula permanens, unus cum Patre et Spiritu sancto Deus,  in fine seculorum, ex uera matre uerus homo factus, omnibus in reuera fide et digna operatione  credentibus celestis uite aditum, humana mediante natura, aperire est dignatus. Qui etiam ad magne indicium pietatis apostolis suis eadem qua et nos terrena materia creatis, nec ullius carnalis sapientie uel dignitatis excellentia fultis ligandorum et soluendorum peccatorum potestatem concessit, B. Petro apostolo, in personam uniuersalis Ecclesie, ita inquiens: Tibi do claues regni celorum, et que ligaueris ligata sunt, et que solueris soluta erunt. Cuius uices nos, licet indigni agentes ecclesiam beati confessoris Antonii corpore uenerabilem, ad laudem et nomen sancte et indiuidue Trinitatis, et honorem B. Marie semper uirginis, sub patrocinio tanti patroni, XIII Kal. Aprilis die consecrauimus. Omnibus ergo ad eum spe impetrande  misericordie confugientibus, salutem et apostolicam benedictionem remissionemque peccatorum, si ex corde peniteant, auctoritate BB. Petri et Pauli apostolorum, exoptamus et concedimus. Inuasorem autem et uiolatores cemeterii, siue rerum monachorum et clericorum in ea Deo seruientium ceterorumque hominum ad eam pertinentium, ab omni Christianitate segregatos, sub anathematis excommunicationem ponimus, donec ad satisfactionem ueniant et male peruasa restituant. Adfuit huic decreto laudator et confirmator Guigo Desiderii cum filiis suis, qui manu sua manui nostre supposita iure sacramenti firmauit, quod in rebus monachorum uel clericorum ecclesie nullam inuasionem aut uiolentiam in reliquum exerceret: et si  forte faceret, infra XIII dies admonitus emendaret, terminos cemeterii prefixos a se suisque inuiolatos teneret.

Ostiensis episcopus; Ioannes Cremensis, nostrique cardinales interfuere. G. prior, B. capellanus, D. canonicus Romonensis, etc. Soferde B. presbyter; Nantelmus, Gago, P. Prouincialis, G. Rascas, cum ceteris clericis, siue laicis. Anno Domini millesimo centesimo decimo nono ab Incarnatione.



Iu. Ad Bernardum Ausciensem archiepiscopum.---Concedit ut mortuorum corpora libere deinceps apud ecclesiam S. Marie Ausciensem sepeliantur. 
[D. BOUQUET, Recueil, XIu, 322.]

 CALIXTUS, seruus seruorum Dei, uenerabili fratri  BERNARDO Ausciensi archiepiscopo, salutem et apostolicam benedictionem.

Apostolice sedis administratio, cui licet indigni largiente Domino deseruimus, facit nos ecclesiis omnibus debitores. Idcirco petitioni tue, frater in Christo carissime, annuendum censuimus, ut Ausciensi B. Marie matrici Ecclesie, cui Deo auctore presides, liberam concesserimus in posterum sepulturam. Presentis igitur decreti auctoritate statuimus ut mortuorum corpora libere deinceps apud eamdem B. Marie matricem sepeliantur Ecclesiam. Siquidem beatissimus pater et magister noster papa Gregorius Ioannem urbis ueteris  episcopum, quia in monasterio sepeliri mortuos prohibebat, horum exhibitione uerborum corrigere procurauit.  Ait enim: »Si ita est, a tali uos hortor immanitate recedere, et sepeliri mortuos ibidem uel celebrari missas, nulla ulterius habita contradictione, permittas: ne denuo querelam de his que dicta sunt, Agapitus uir uenerabilis ad me deponere compellatur.« Nemini ergo facultas sit uestram super hoc amodo Ecclesiam infestare; sed liberam habeat in posterum sepulturam, ut eorum qui illic sepeliri deliberauerint, deuotioni et extreme uoluntati, nisi forte excommunicati sint, nullus obsistat. Si quis igitur, decreti huius tenore cognito , contraire tentauerit, honoris et officii periculum patiatur, aut excommunicationis ultione plectatur, nisi presumptionem suam digna satisfactione correxerit.

 Datum Anicii, per manum Chrysogoni sancte Romane Ecclesie diaconi cardinalis ac bibliothecarii, uII Kalend. Maii, indict. XII, Dominice Incarnat. anno 1120  , pontificatus domni Calixti II pape anno I.



u. Ad Fridericum archiepiscopum Coloniensem.---Significat ei concilium in autumno Remis celebrandum pro felici Ecclesie statu. 
[MARTEN., ampl. Collect. I, 631, ex ms. Colbertino.]

CALIXTUS episcopus, seruus seruorum Dei, uenerabili fratri F[RIDERICO] Coloniensi archiepiscopo, salutem et apostolicam benedictionem.

Quandiu mundi huius pelagum nauigamus, necesse  est ut tempestates et collisiones flnctuum patiamur. Unde magnam nos oportet habere custodiam, ut commissi nobis nauigii cursum sic, prestante Domino, dirigamus, quo ad quietis portum cum nauis et. . . . . integritate pertingere ualeamus. Esto igitur prouidens, frater carissime, atque sollicite, sicut cepisti, circumspice, quoniam presto est Dominus Deus noster, qui uentis et mari potenter imperat, et subito tranquillum facit. Nouimus quidem Domini et Ecclesie inimicos aduersus Ecclesiam posse latratus emittere; illud autem omnino nec diuinis, nec humanis legibus reperitur, ut  ab aliquo sedes apostolica iudicetur, nedum ab illis qui Ecclesie iudicio condemnati sunt. uerumtamen ne populus Domini alicuius blanditiis, persuasionibus, fallaciis seducatur, si quis aduersus Ecclesiam Dei se habere confidit, ad concilium quod in proximo autumno circa Remos per Dei gratiam celebraturi sumus  accedat. Ibi enim magistri Ecclesie uiri religiosi et sapientes intererunt, ibi de statu Ecclesie tractatus habebitur, ibi Ecclesie status, cooperante Domino, consurget, et hostilis incursio destruetur, et ibi, prestante Domino, sufficiens dabitur cum Patrum auctoritate responsio. Constanter igitur age, strenue miles Christi, atque in propositi stadii certamine donec ad brauium peruenias, currere non desistas. Penitus etiam caueas  ne pessima inuestitorum a tyranno illo putredine tua sinceritas contingatur. Pugnator enim fortis Dominus tecum est, neque nostrum tibi consilium et auxilium deerit, quod nobis misericordia diuina contulerit.

Datum Anicii XuI Kalendas Maii.



uI. Clero et populo Lucensi precipit ne uexari fratres S. Frigdiani patiuntur. 
[BALUZ., Miscell. ed. Mansi, Iu, 587.]

CALIXTUS episcopus, seruus seruorum Dei, clero et populo Lucano, salutem et apostolicam benedictionem.

Aduersus fratres S. Frigdiani quosdam uestrum  scandalum nimis temere concitasse audiuimus; unde dilectionem uestram litteris presentibus uisitantes rogamus et precipimus, sicut et confratri nostro B. uestro episcopo mandasse meminimus, ut predictos fratres uexari ab aliquibus nullo modo permittatis, donec nos ad partes uestras, prestante Domino accedamus. Tunc enim si qui contra eos causam habent, ad nostram poterunt uenire presentiam, et nos eis auctoritatem quod iustum fuerit exsequemur.

Datum Briuati Kalend. Maii.



uII. Ad Franconem Trenorciensem abbatem.---Priuilegium Trenorciense. 
[MANSI, Concil., XX, 203.]


CALIXTUS episcopus, seruus seruorum Dei, dilecto in Christo filio FRANCONI Trenorciensi abbati, eiusque successoribus regulariter promouendis in perpetuum.

Iustis uotis assensum prebere, iustisque petitionibus aures accommodare nos conuenit, qui licet indigni iustitie precones, in excelsa apostolorum Petri et Pauli specula Domino disponente positi conspicimur. Idcirco petitionibus tuis clementius annuentes, Trenorciensi cenobio, cui Deo auctore presides, ad exemplar predecessoris nostri sancte  memorie Paschalis pape, presidium apostolice protectionis impendimus, et loca illa que uel antecessorum tuorum, uel tue strenuitatis industria aut rationabiliter acquisiuit, aut legitime recuperauit, uel antiquorum principum seu episcoporum liberalitate eidem cenobio concessa sunt, presentis decreti pagina uobis uestrisque successoribus confirmamus. In episcopatu uidelicet Claromontensi monasterium, etc.


Enumerat illius ecclesie possessiones. Deinde:

Quecunque preterea in futurum largiente Deo, iuste poteritis adipisci, firma uobis uestrisque successoribus, et illibata permaneant. Decernimus ergo, ut nulli omnino hominum liceat idem cenobium  temere perturbare, aut eius possessiones auferre, uel ablatas retinere, minuere, uel temerariis uexationibus fatigare; sed omnia integra conseruentur, eorum, pro quorum sustentatione et gubernatione concessa sunt, usibus omnimodis profutura. Ad hec adiicimus, ut idem locus, in quo B. ualeriani martyris, et S. Philiberti confessoris corpora requiescunt, ab omni iugo secularis potestatis liber in perpetuum conseruetur. Nec episcopo liceat cuiuscunque diecesis eumdem locum, excommunicationis, uel absolutionis, uel cuiuslibet dispositionis occasionibus perturbare; aut cruces, seu quaslibet exactiones nouas, burgo, et ceteris monasterii possessionibus irrogare. Missas quoque in eodem monasterio publicas celebrari, uel stationem ab episcopo  preter abbatis et fratrum uoluntatem fieri prohibemus. Cetera etiam que per reuerende memorie Ioannis, et predicti domini Paschalis II pontificum priuilegium, Trenorciensi monasterio confirmata sunt, confirmamus. Preterea pro reuerentia beate Marie semper uirginis, cuius nomine locus uester insignis est, in Annuntiatione Domini Saluatoris nostri, hymnum angelicum inter missarum solemnia, abbati uel fratribus pronuntiari concedimus. Obeunte te, nunc eiusdem loci abbate, uel tuorum quolibet successorum, nullus ibi qualibet subreptionis astutia seu uiolentia preponatur, nisi quem fratres communi consensu, uel fratrum pars consilii sanioris, secundum Dei timorem et B. Benedicti  Regulam elegerint, ab apostolice sedis episcopo, uel eius legato propter difficultatem itineris, consecrandum. Si qua igitur in futurum ecclesiastica secularisue persona, hanc nostre constitutionis paginam sciens, contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere, de perpetrata iniquitate cognoscat, et a sacratissimo corpore, ac sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia  eterne pacis inueniant. Amen, amen, amen.

Ego Calixtus catholice Ecclesie episcopus, subscripsi.

Datum apud Celsinianiam, per manum Chrysogoni S. R. E. diaconi cardinalis ac bibliothecarii, uI Idus Maii, indictione XII, Dominice Incarnationis anno 1120, pontificatus autem domini Calixti pape II anno primo.



uIII. Priuilegium pro monasterio de ualle . 
[CHEuALIER, Mémoires hist. de Poligny, Lons-le-Saunier, 1767, 4o, tom. I, p. 320.]

 CALIXTUS episcopus, seruus seruorum Dei, dilectis filiis monachis monasterii Sancte Marie de ualle que in Bisuntino episcopatu iuxta Poloniacum sita est, tam presentibus quam futuris in perpetuum.

Officii nostri nos hortatur auctoritas pro ecclesiarum statu satagere et earum quieti, auxiliante Domino, prouidere: ea propter petitioni uestre clementius annuentes, uobis, uestrisque successoribus in perpetuum confirmamus quecunque monasterio uestro a nobilis memorie Othone comite cognomento Guillelmo abauo nostro, et filio eius Raynaldo collata sunt; quatuor uidelicet ferreas caldarias, situsque earum in salinis, et uineas que fuerunt Beatricis; uillam Glenonem cum ecclesie decimis, et omnibus  ad eam pertinentibus; uillam Mediolanum, et ecclesiam cum decimis et omnibus suis pertinentiis, et consuetudinem in silua Maidunensi; uillam Besanensem cum ecclesia et decimis, et cunctis ad eam pertinentibus; locum qui dicitur Mutua, et ad se omnia pertinentia; donum quod de Gunterio et terram quam tenuit, factum est; piscariam Giuriacensem, cum omni terra ad eam pertinenti, et quidquid in burgo Grosonensi acquisitum est. Confirmamus etiam uobis ecclesiam de Merriaco cum decimis; ecclesiam de Fronteniaco cum decimis; ecclesiam de Mintrio  cum decimis; ecclesiam de Sans cum decimis; ecclesiam de Mornay, de monte Sancti Benigni , de Tormonte, cum decimis earum: et  quecunque monasterio uestro aut per uos legitime acquisita, aut a quibuscunque fidelibus de suo iure oblata sunt, siue in futurum largiente Domino, iuste atque canonice acquiri offerriue contigerit. Decernimus ergo ut nulli omnino hominum liceat idem cenobium temere perturbare, aut eius possessiones auferre, uel ablatas retinere, minuere, uel temerariis uexationibus fatigare; sed omnia integra conseruentur eorum, pro quorum sustentatione et gubernatione concessa sunt, usibus omnimodis profutura. Si qua igitur in futurum ecclesiastica secularisue persona, hanc nostre constitutionis paginam sciens, contra eam temere uenire tentauerit, potestatis honorisque sui dignitate careat, reamque re diuino  iudicio existere de perpetrata iniquitate cognoscat, et a sacratissimo corpore et sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant.

Ego Calixtus catholice Ecclesie episcopus.

Datum Manciaci per manum Grisogoni sancte Romane Ecclesie diaconi cardinalis ac bibliothecarii, IX Kal. Iun., indict. XII, Dominice Incarnationis anno millesimo centesimo uicesimo, pontificatus autem domni Calixti II sanctissimi Patris anno primo.



IX. Bulla apostolica qua capitulum Briuatense declaratur Romane Ecclesie immediate subditum, eique conceditur ut chrisma, oleum sanctum, consecrationes ecclesiarum aut altarium et clericorum ordinationes a quo maluerint episcopo suscipere possint. 
[Gall. Christ. nou. t. II, instr. p. 132.]


CALIXTUS episcopus, seruus seruorum Dei, dilectis in Christo filiis Briuatensis ecclesie Sancti Iuliani canonicis tam presentibus quam futuris in perpetuum.

Cum uniuersis Ecclesie filiis ex apostolice sedis auctoritate ac beneuolentia debitores existamus, illis tamen locis atque personis que specialius ac familiarius Romane adherent Ecclesie, propensiori  nos conuenit caritatis studio imminere. Eapropter petitionibus uestris annuendum censuimus ut beati Iuliani Briuatensem ecclesiam protectione sedis apostolice muniremus, per presentisque priuilegii paginam apostolica auctoritate statuimus ut quecunque bona, quascunque possessiones concessione pontificum, liberalitate principum, oblatione fidelium uel aliis iustis modis ecclesia eadem in presenti possidet, siue in futurum prestante Deo iuste atque canonice poterit adipisci, firma uobis uestrisque successoribus illibata permaneant. In quibus hec propriis duximus nominibus annotanda, uidelicet: abbatiam S. Germani de Embron, abbatiam S. Marcellini de Cantogila, abbatiam S. Marie de Pebrac, abbatiam S. Iuliani Turonensis, ecclesiam S. Ferreoli,  ecclesiam de Brassac, ecclesiam de ualle cum decima, ecclesiam de Solignac cum decima, ecclesiam Despaleneo cum decima, uillam Tarraza, ecclesiam de Faueirolas cum decima, ecclesiam de Surlange cum decima, ecclesiam de Bellomonte cum decima; ecclesiam de Fontibus. Decernimus ergo ut nulli omnino hominum liceat eamdem ecclesiam temere perturbare, aut ei possessiones auferre uel ablatas retinere, minuere, uel temerariis uexationibus fatigare; sed omnia integra obseruentur eorum pro quorum sustentatione et gubernatione concessa sunt usibus omnimodis profutura. Porro ecclesia ac predia que per prepositorum  uel per aliarum ecclesiasticarum personarum temeritatem uel per laicorum uiolentiam distracta sunt, in usus ecclesie reducantur, et sine contradictione alicuius persone illibata in posterum obseruentur; sane ut uestra ecclesia sub tutela et iurisdictione sancte nostre Romane cui, Deo auctore, deseruimus, Ecclesie constituta, libera semper et quieta permaneat, omnem cuiuslibet ecclesie sacerdotem iurisdictionem quamlibet habere preter rectorem sedis huius apostolice prohibemus. Chrisma, oleum sanctum, consecrationes altarium, uel ecclesiarum, ordines clericorum qui ad sacros ordines fuerint promouendi, a quo malueritis catholico suscipietis episcopo. Obeunte loci eiusdem abbate, siue preposito, nullus ibi qualibet subreptionis  astutia, seu uiolentia preponatur, nisi quem fratres communi consensu, uel fratrum pars consilii sanioris secundum Deum prouiderint eligendum. Ad indicium autem iuris et proprietatis Romane Ecclesie, et libertatis uestre, aureum unum quotannis Lateranensi palatio persolueritis. Si qua ergo in futurum ecclesiastica secularisue persona hanc nostre constitutionis paginam sciens temere contra eam uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Iesu Christi aliena fiat, atque in  extremo examine districte ultioni subiaceat. Cunctis autem eidem ecclesie iura seruantibus sit pax Domini nostri Iesu Christi, quatenus et hic fructum bone actionis percipiant et apud districtum iudicem premia eterne pacis inueniant.

Ego Calixtus catholice episcopus.

Datum Briuate per manum Grisogoni S. Romane Ecclesie diaconi cardinalis ac bibliothecarii, Kal. Iunii, indict. XII, Dominice Incarnationis anno 1120  , pontificatus autem domini Calixti II pape anno primo.



X. Bulla pro monasterio S. Blasii. 
[NEUGART, Cod. diplom. Alem., II, 47. Ex authentico eiusdem monasterii, sig. 232, 1, 3.]


CALIXTUS episcopus, seruus seruorum Dei, dilecto filio RUSTINO, abbati monasterii S. Blasii, quod in Constantiensi episcopatu, in loco uidelicet qui Nigra Silua dicitur, situm est, eiusque successoribus regulariter substituendis in perpetuum.

Religiosis desideriis dignum est facilem prebere consensum, ut fidelis deuotio celerem sortiatur effectum. Eapropter nos supplicationi tue clementer annuimus, et Beati Blasii monasterium, cui Deo auctore presides, cum omnibus ad ipsum pertinentibus sub tutela apostolice sedis excipimus. Per presentis igitur priuilegii paginam apostolica auctoritate  statuimus, ut quecunque hodie idem cenobium possidet, siue in futurum concessione pontificum, liberalitate principum, uel oblatione fidelium iuste atque canonice poterit adipisci, firma tibi tuisque successoribus et illibata permaneant. Nulli ergo omnino hominum liceat idem monasterium temere perturbare, aut eius possessiones auferre, uel ablatas retinere, minuere uel temerariis uexationibus fatigare; sed omnia integra conseruentur, eorum pro quorum sustentatione ac gubernatione concessa sunt, usibus omnimodis profutura. Consecrationes altarium siue basilicarum, ordinationes monachorum, chrisma, oleum sanctum, et cetera ad episcopale officium pertinentia, a Constantiensi episcopo, in cuius estis diecesi, accipietis,  si tamen catholicus fuerit, et gratiam ac communicationem habuerit, et si ea gratis et sine prauitate uoluerit exhibere. Alioquin liceat uobis catholicum, quem malueritis, adire antistitem, et ab eo consecrationum sacramenta suscipere, qui apostolice sedis fultus auctoritate, que postulantur, indulgeat. Sepulturam quoque eiusdem loci omnino liberam esse decernimus, et eorum qui illic sepeliri deliberauerint, deuotioni et extreme uoluntati, nisi forte excommunicati sint, nullus obsistat. Porro clericos siue laicos, seculariter uiuentes, ad conuersionem suscipere, nullius episcopi et prepositi contradictio uos inhibeat. Obeunte te, nunc eiusdem loci abbate, uel tuorum quolibet successorum, nullus  ibi qualibet supreptionis astutia, seu uiolentia preponatur, nisi quem fratres communi consensu, uel fratrum pars consilii sanioris, secundum Dei timorem, et beati Benedicti Regulam prouiderit eligendum. Si qua igitur in futurum ecclesiastica secularisue persona, hanc nostre constitutionis paginam sciens, temere contra eam uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Iesu Christi aliena fiat, atque in extremo iudicio atque examine districte ultioni subiaceat. Cunctis autem eidem loco iusta seruantibus sit pax  Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen, amen, amen.

    Ego Calixtus catholice Ecclesie episcopus SS.
    Ego Conus Prenestinus episcopus SS.
    Ego Lambertus Ostiensis episcopus SS.
    Ego Petrus diac. card. Sanctorum Cosme et Damiani SS.
    Ego Boso presb. card. titul. Sancte Anastasie SS.
    Ego Gregorius diac. card. Sancti Angeli SS.
     Ego Deusdedit presb. card. tituli S. Laurentii in Damaso SS.
    Ego Ioannes presb. card. tituli S. Chrysogoni SS.


Datum apud S. Aegidium per manum Chrysogoni sancte Romane Ecclesie diaconi card. et bibliothecarii, XIu Kal. Iulii, indict. XII, Dominice Incarnationis anno 1120, pontificatus autem domini Calixti II pape anno primo  .



XI. Xenodochii Hierosolymitani priuilegia et possessiones confirmat. 

[Codice diplomatico del sacro militare ordine Gerosolimitano, I, 269.]



XII. Bulla pro monasterio B. Marie Electensis. 
[Hist. de Languedoc, II, pr., p. 408.]


CALIXTUS episcopus, seruus seruorum Dei, dilecto filio RAYMUNDO, Electensi B. Marie monasterii abbati, eiusque successoribus regulariter substituendis in perpetuum.

Officii nostri nos hortatur auctoritas pro ecclesiarum statu sollicitos esse, et que recte statuta sunt stabilire. Propterea petitionibus tuis, fili in Christo clarissime Raymunde abbas, non immerito annuendum censemus, ut Electense B. Marie monasterium cui Deo auctore presides, quod uidelicet ab ipso fundatore nobilis memorie Bera comite beato Petro sub censu libre unius argenti singulis bienniis persoluende  oblatum est, ad exemplum predecessoris nostri Leonis pape, apostolice sedis priuilegio muniremus. Per presentis igitur priuilegii paginam apostolica auctoritate statuimus, ut quecunque bona, quascunque possessiones idem cenobium in presenti XII indictione legitime possidet, siue in futurum largiente Deo iuste atque canonice poterit adipisci, firma . . . . successoribus et illibata permaneant, in quibus hec propriis duximus nominibus adnotanda. Monasterium uidelicet Sancti Pauli quod dicitur ualolas, super ripas Aquilini cum appendiciis suis; ecclesiam Sancti Polycarpi super ripam Riuigrandis cum pertinentiis suis, sicut monasterio uestro D. predecessoris nostri sancte memorie Paschalis  pape iudicio confirmata est, ecclesiam Sancte Marie de Urbione; et ecclesiam Sancte Columbe de Chercobes super ripam Ers; ecclesiam de Pairano, et Sancti Papuli monasterium, et ecclesiam de terra Copelata de uilla-Noua; uillam Flaciani, uillam Cornelianam, ecclesiam S. Martini de cella, cum appendiciis suis, ecclesiam de castro Rasindo, et ecclesiam S. Marie d'Esperazano, castrum Puncianum et ecclesiam, castrum de uerzola cum duabus ecclesiis, castrum Cornelianum et castrum Blancafort. Decernimus ergo ut nulli omnino  hominum liceat idem cenobium temere perturbare, aut eius possessiones auferre, uel ablatas retinere, minuere, uel temerariis uexationibus fatigare, sed omnia integra conseruentur, eorum pro quorum gubernatione et sustentatione concessa sunt usibus omnimodis profutura. Obeunte te nunc eius loci abbate uel tuorum quolibet successore, nullus ibi qualibet subreptione, astutia, seu uiolentia preponatur, nisi quem fratres communi consensu, uel fratrum pars consilii sanioris secundum Dei timorem et beati Benedicti Regulam prouiderit eligendum. Electus a diecesano consecretur episcopo, si quidem ille gratis ac sine prauitate consecrationem uoluterit exhibere; alioquin a catholico quem maluerit episcopo consecrationem accipiat. Hoc etiam  capitulo presenti subiungimus ut, quia locus uester beati Petri oblatio et eius Romane Ecclesie iuris est, nulli omnimodo archiepiscopo uel episcopo facultatis sit super eum, uel super uos, uel super aliquem uestrorum excommunicationis aut interdictionis proferre sententiam, sed libere semper et quiete sub iure et protectione sedis apostolice persistatis, et argenti libram singulis trienniis, sicut a prefato comite institutum est, Lateranensi palatio persoluatis. Si qua ergo in futurum ecclesiastica secularisue persona, hanc nostre constitutionis paginam sciens, contra eam temere uenire tentauerit, secundo tertioue commonita, si nec satisfactione congrua emendauerit, potestatis honorisque sui dignitate careat, et a sacratissimo corpore ac sanguine  Dei et Domini nostri Iesu Christi aliena fiat, atque in extremo examine districte ultioni subiaceat, etc.

Datum apud Sanctum Aegidium, per manum Grisogoni sancte Romane Ecclesie diaconi card, et bibliothecarii, III Kal. Iulii  , indict. XII, Dom. Incarnat. anno 1120.



XIII. Monasterii S. Aegidii iura ac bona confirmat. 
[MÉNARD, Histoire de Nimes. Paris, 1750, 4o, t. I, pr., p. 28.]

CALIXTUS episcopus, seruus seruorum Dei, dilecto  in Christo filio UGONI, abbati uenerabilis monasterii Beati Aegidii, eiusque successoribus regulariter substituendis in perpetuum.

Inter ceteras que per Gothicam prouinciam continentur ecclesias, Beati Aegidii monasterium specialius atque familiarius ad sedem cognoscitur apostolicam pertinere. Idem enim ipse uenerabilis Pater Aegidius locum illum beato Petro, eiusque Romane Ecclesie, obtulit, ac iure proprietario sedi apostolice mancipauit, prout scripturarum ueterum monumenta euidentius manifestant. Ea propter, nos idem monasterium pleniori affectione diligere, et propensiori decreuimus caritatis studio confouere. Omnem igitur libertatem seu immunitatem uobis ac  uestro cenobio per antecessorum nostrorum priuilegia contributam, presentis priuilegii pagina roboramus; statuentes ut nulli omnino archiepiscopo uel episcopo liceat super idem cenobium uel abbatem, siue monachos ibidem Domino seruientes, manum excommunicationis aut interdictionis extendere, sed tam uos quam monasterium, cum uilla, quieti semper ac liberi ab omni episcopi exactione uel grauamine per omnipotentis Dei gratiam maneatis. Monachos uero et presbyteros seu clericos, qui in uestris obedientiis commorantur, pro delictis suis a quibuslibet laicis capi, uerberari, aut ad redemptiones cogi penitus prohibemus. Porro uniuersa que in presenti XII indictione monasterium uestrum, concessione pontificum, liberalitate principum,  oblatione fidelium, uel aliis iustis modis, possidet, siuein futurum, largiente Deo, poterit adipisci, quieta semper et illibata permaneant; in quibus hec propriis uisa sunt nominibus adnotanda; abbatie uidelicet S. Aegidii de Ungaria, S. Eusebii de Prouincia; et ecclesie S. Aegidii de Aceio, S. Aegidii de Duno, S. Aegidii de Limantio, S. Aegidii de Superuia, S. Eusebii de Longobardia, S. Baudilii de Hispania, S. Eulalie de Barbasta; ecclesia de Ruminas, cum ipsa uilla; ecclesia de Boccona, cum uilla; ecclesia S. Andree de Lucopello; ecclesia S. Aegidii de Tholmone; ecclesia S. Aegidii de Cressiaco, cum uilla; S. Hippolyti de Melreo, cum uilla; S. Lupi, S. Marie de Fraxineto, S. Ioannis de Gardonenca, cum uilla, S. Crucis  de Molerano; S. Martini de Ceruario, S. Stephani de Corconna, S. Amantii, cum uilla; S. Martini de Orianiches; S. Martini de Sinthiano; S. Andree de Berniz, S. Saturnini de Seura, cum uilla; uilla de Bion, ecclesia S. Cecilie de Stagello, cum uilla, S. Felicis de Aspirano, cum uilla; S. Columbe cum media uilla, S. Andree de Campo mariniano; S. Marie de Saturanigues; S. Aegidii de Missiniaco; S. Stephani de Calesues; S. Petri de Prouencheriis cum uilla; S. Andeoli de Robiaco, cum uilla, S. uictorini de uilla forte, S. Petri de uannis, cum uilla; S. Marie de monte Alto, cum uilla; S. Bandilii de Somerio; S. Serui ultra Rhodanum, cum uilla; S. Petri et S. Michelis iuxta castrum Rossilionis; S. Priuati, cum uilla; S. Stephani de Minerba, cum uilla; S.  Christophori de uacheriis, cum uilla; S. Ioannis de Albennatis, cum uilla; S. Marie de Rodose, cum uilla; S. Columbe de Wapinco; S. Aegidii de Padernas, S. Maximi de Medenas; S. Petri de Intermontes, cum uilla; S. Petri de Trancatellas; S. Ioannis de Negano; S. Sebastiani de Alsatis; S. Petri de Launiaco; S. Saluatoris de Caisanigues; et S. Eugenii de Obresat, cum capellis et aliis possessionibus ad eas pertinentibus. Decernimus ergo ut nulli omnino hominum liceat super dictum cenobium temere perturbare, aut eius possessiones auferre, uel ablatas retinere, minuere, uel temerarie fatigare; sed omnia integra conseruentur eorum  pro quorum sustentatione et gubernatione concessa sunt usibus omnimodis profutura. Sane illam Tolosani comitis, nobilis memorie Raimundi, abdicationem auctoritate sedis apostolice confirmamus. Siquidem comes ipse honores omnes ad Beatum Aegidium pertinentes, tam in ualle Flauiana, quam in extrinsecis quidquid iuste uel iniuste uidebatur tenere, omnes rectas siue prauas consuetudines quas ipsius antecessores aut ipse habuerant, ob honorem Dei et Beati Aegidii reuerentiam, apud Nemausense concilium in manu domini predecessoris nostri, sancte memorie, Urbani pape, iurans, Odiloni abbati et eius fratribus dereliquit; et se atque uniuersos successores suos, si forte hoc donum irritum facere pertentarent, quod ad se erat, damnatione ac maledictione  multauit, atque a predicto domino nostro excommunicationis inde sententiam in concilio dari fecit. Ad hec adiicientes, pro ampliori Beati Aegidii ueneratione, statuimus ut infra terminos a nostris predecessoribus constitutos, et a nobis etiam confirmatos, nemo prorsus aut super ipsam Beati Aegidii uillam, depredationem uel assultum facere, aut grauiorem persone cuilibet inferre audeat lesionem. Si qua igitur in futurum ecclesiastica secularisue persona, hanc nostre constitutionis paginam sciens, contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo  corpore et sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco iusta seruantibus sit pax Domini nostri Iesu Christi, quatenus hic fructum bone actionis percipiant, et apud districtum iudicem premia eterne pacis inueniant. Amen, amen, amen.

Ego Calixtus, catholice Ecclesie episcopus, subscripsi.

Datum apud Magalonam per manum Grisogoni, sancte Romane Ecclesie diaconi cardinalis ac bibliothecarii, Iu Kal. Iulii, indict. XII, Dominice Incarnationis anno 1120, pontificatus autem domni Calixti II pape anno primo.



XIu. Pro eodem monasterio. 
[Hist. de Languedoc, tom. II, preuues, p. 408.]


CALIXTUS episcopus, seruus seruorum Dei, dilectis filiis abbati UGONI et monachis monasterii S. Aegidii, salutem et apostolicam benedictionem.

Propter dissensiones et scandala que frequenter inter locum uestrum et comitem, inter abbatem et monachos emerserunt, monasterium uestrum graue admodum sustinuit in bonis temporalibus detrimentum. Ad hoc etiam uentum est ut inter cetera maior thesauri pars distracta sit et dispersa, sicut ex relatione uestre assertionis comperimus. Quod profecto tanto amplius nos grauare noueritis, quanto  specialius atque familiarius locus uester ex ipsius Beati Aegidii oblatione ad Romanam cognoscitur Ecclesiam pertinere. Ne igitur malum hoc uires ulterius ullas obtineat, mansuro in perpetuum decreto statuimus, et omnimodis ex auctoritate sedis apostolice prohibemus, ut nullus abbas, uel monachus thesaurum uel honores Ecclesie qui aut modo habentur, aut in futurum largiente Domino acquirentur, alienare, distrahere, uel impignerare audeat; nisi forte pro his tribus causis: pro redemptione uidelicet captiuorum, pro communi et grauiori familie inopia, et pro emptione seu redemptione. Idipsum autem si contigerit, totius fiat communi deliberatione capituli, ut nichil dolo, uel subreptione aliqua, sed predictarum necessitatum instantia  committatur. Si quis igitur abbas uel monachus decreti huius tenore cognito contraire tentauerit, abbas quidem abbatie regimine careat, et sententie excommunicationis subiaceat; monachus uero a monasterio penitus et ab eius honoribus excludatur, et eadem excommunicationis sententia teneatur, nisi presumptionem suam, tam abbas quam monachus, secundum commune capituli iudicium, digna satisfactione correxerit. Tandem etiam excommunicationis sententiam super eos qui thesaurum uel honores monasterii, preter quam superius definitum est acceperint, promulgamus.

Ego Calixtus catholice Ecclesie episcopus confirmo, etc.

Datum apud Magalonam per manum Grisogoni  sancte Romane Ecclesie diaconi cardinalis ac bibliothecarii, Iu Kalend. Iulii, indict, XII, Dominice Incarnat. anno 1120, pontificatus autem domni Calixti II pape anno primo.



Xu. Ad canonicos Bisuntine ecclesie S. Ioannis.---Litigantes S. Ioannis et S. Stephani canonicos iuramentis suis soluit. 
[MANSI, Concil., XXI, 197.]

CALIXTUS episcopus, seruus seruorum Dei, dilectis filiis Bisuntine ecclesie S. Ioannis euangeliste canonicis, salutem et apostolicam benedictionem.

Inter uestram, et B. Stephani ecclesiam, quedam possessionum unitas per confratrem nostrum Humbaldum  Lugdunensem archiepiscopum facta est, que graue admodum inferre uidebatur utrique ecclesie detrimentum, nec omnino sine animarum periculo, que inde facta fuerant iuramenta poterant conseruari. Que supradictus frater noster, una cum archiepiscopo uestro Anserico, diligenter nostra etiam commonitione perspiciens, utriusque partis iuramenta, ex reseruata sibi et eidem archiepiscopo uestro licentia et potestate, prorsus absoluit. Et nos itaque absolutionem ipsam utrique ecclesie necessariam prouidentes, presentis decreti pagina confirmamus, ex ratam in perpetuum manere decernimus, auctoritate sedis apostolice statuentes, et omnimedis precipientes, ut neque uos S. Stephani canonicos,  neque ipsi, aut quelibet persona, uos deinceps super iuramento illo presumat impetere. Nulli etiam omnino hominum liceat, sibi honores uestros, predia, et possessiones, et quecunque iuris ecclesie uestre sunt, pro illius unitatis uinculo uindicare, aut ea ulterius commiscere: sed omnia uobis uestrisque successoribus ita semper quieta et integra conseruentur, sicut a tempore bone memorie Salinensis Hugonis, Bisuntini archiepiscopi, usque ad tempora fratris Hugonis archiepiscopi, qui in Ierosolymitana peregrinatione ad Dominum migrauit, conseruata noscuntur. Si qua igitur in futurum ecclesiastica secularisue persona, hanc nostre constitutionis paginam sciens, contra eam temere uenire tentauerit, secundo tertioue commonita, si non satisfactione  congrua emendauerit, potestatis honorisque sui dignitate careat, reamque se diuino iudicio existere, de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat.

Ego Calixtus, catholice Ecclesie episcopus, confirmo, et subscribo.

Datum apud Magalonam, per manum Chrysogoni sancte Romane Ecclesie diaconi cardinalis ac bibliothecarii, II Kal. Iulii, indict. XII, Dominice Incarnationis anno 1120, pontificatus autem domini Calixti II pape anno primo.



XuI. Ad R. Massiliensem abbatem.---Permittit ei et fratribus suis diuinum officium celebrare in Tarasconensi S. Nicolai ecclesia, eamque consecrari facere. 
[Ex archiuis S. uictoris Massiliensis eruit D. Furnerius. ---Edidit D. Marten., ampl. Collect., I, 663.]


CALIXTUS episcopus, seruus seruorum Dei, dilectis filiis R.  Massiliensi abbati et eius fratribus S. et A. B.

Dominus predecessor noster sancte memorie Urbanus papa, uti ex eius et domini pape Gelasii litteris intelleximus, Richardo Narbonensi archiepiscopo, tunc Massiliensi abbati, auctoritatis sue fauorem dedit, ut apud Tarasconem, in loco uidelicet donationis  comitisse Stephanie, ad honorem Dei ecclesiam edificaret. Ipsemet etiam pontifex in eodem loco crucem fixit, et aquam benedictam sparsit. Et nos itaque monasterio uestro suam uolentes iustitiam conseruari, licentiam uobis damus ut in loco ipso fratres uestri diuina officia celebrent, et postquam ecclesia perfecta fuerit, si Auenionensis episcopus eam consecrare aut noluerit, aut propter clericorum contradictionem nequiuerit, a quo malueritis catholico consecrari episcopo faciatis.

Datum  Biterris Kal. Iulii.



XuII. Excerptum bulle date in gratiam monasterii S. Marie Soricinensis. 
[Gall. Christ. XIII, instr. 266.]


Calixtus papa II Amelii Tolosani episcopi, Petrique Soricinensis abbatis petitionibus innuens, Beate Marie Soricinense monasterium cum omnibus ad ipsum pertinentibus sub apostolice sedis tutelam suscipit, et contra prauorum hominum nequitiam protectionis sue patrocinio communit, statuens ut quecunque bona, quascunque possessiones idem cenobium legitime possidet, aut in futurum, largiente Deo, iuste atque canonice adipisci poterit, firma ipsi Petro eiusque successoribus et illibata  permaneant. In quibus, inquit, hec propriis nominibus exprimenda duximus ipsam uillam Soricinensem cum ecclesiis S. Martini et S. Michelis, necnon decimis, oblationibus et aliis ad eam pertinentibus; ecclesiam Sancti uincentii de Gandels, Sancte Marie de Blan, Sancti Martini de Podio Laurentii, Sancti Petri de Poditio, Sancti Anatolii, Sancti Saluii, Sancti Saturnini de Cadicio, Sancti Martini de Maderio, Sancti Pardulfi, Sancti Stephani de Cocoringo, cum earum pertinentiis; uillam de Palaiaco cum ecclesiis Sancti Martini et Sancti Ioannis, ecclesiam Sancti Martini de Superio, Sancte Marie du Cauce, Sancti Genesii de Peirenhx; uillam Pictam cum ecclesia Sancti Ioannis et omnibus ad ipsam pertinentibus; uillam Mauri in Ausciensi pago, monasterium  Sancti Petri Cellamedulfi cum appendiciis suis. Obeunte te eiusdem loci abbate, inquit pontifex, uel tuorum quolibet successorum, nullus ibi quilibet subreptionis astutia seu uiolentia preponatur, nisi quem fratres communi consensu, uel fratrum pars consilii sanioris, secundum Dei timorem et beati Benedicti Regulam preuiderit eligendum.

Datum apud castellum Auenionum per manum Grisogoni sancte Romane Ecclesie diaconi cardinalis ac bibliothecarii, secundo Nonas Iulii, indict. XIII, Dominice Incarnationis anno 1120, pontificatus nostri secundo.



XuIII. Ecclesia S. Polycarpi confirmatur monasterio Electi. 
[MANSI, Concil., XXI, 231.]


CALIXTUS episcopus, seruus seruorum Dei, dilecto filio RAIMUNDO Electensi abbati, salutem et apostolicam benedictionem.

Super ecclesia S. Polycarpi iam diu a predecessore nostro sancte memorie Paschale papa inter uestrum et Crassense monasterium definitio facta est; nuper autem in concilio quod per Dei gratiam Tolose celebrauimus, Crassensis abbas Berengarius querelam deposuit, quod in definitione illa Crassense  fuerit monasterium aggrauatum, pro eo quod in unius tantum Crassensis fratris presentia iudicium fuerit promulgatum. Ne igitur aliqua ei conquerendi relinqueretur occasio, ex abundanti querimoniam eius audiuimus. Causa tamen diligentius indagata, nichil aliud in ea inuenire potuimus quam quod predicti domini nostri sententia definiuit. Ea propter nos auctore Deo quod a sede apostolica de ipsa B. Polycarpi ecclesia constitutum est, eiusdem sedis apostolice auctoritate firmamus, et ratum in perpetuum manere decernimus, precipientes ut nulli omnino hominum liceat locum illum ab Electensis monasterii subiectione subtrahere, aut temerariis uos inde uexationibus fatigare. Si quis ergo decreti huius tenore cognito, temere, quod  absit! contraire tentauerit, honoris et officii sui periculum patiatur, aut excommunicationis ultione plectatur, nisi presumptionem suam digna satisfactione correxerit. Fratres qui nostre huic retractationi et decisioni interfuerunt, hi sunt: Cono Prenestinus et Lambertus Hostiensis episcopi; Boso, Deusdedit presbyteri; Petrus et Gregorius diaconi cardinales; Ricardus Narbonensis, Ato Arelatensis, Bernardus Auxiensis archiepiscopi; Raimundus Barbastrensis, Gualterius Magalonensis, Arnaldus Carcasiensis, Amelius Tolosanus, Berengarius Gerundensis, Gregorius Bigorritanus episcopi; Bernardus Atonis uicecomes Biterrensis, Centullus comes Bigorritanus.

Ego Calixtus catholice Ecclesie episcopus.

 Datum Tolose per manum Grisogoni S. R. E. diaconi cardinalis ac bibliothecarii, II Idus Iulii, indictione XII, Dominice Incarnationis anno 1120 [1119], pontificatus autem domini Calixti II pape anno priori [f. primo].



XIX. Ad Didacum episcopum Compostellanum.---Concilio »in festiuitate B. Luce« Remis celebrando eum interesse uult. 
[FLOREZ, Esp. sagr., XX, 278.]

CALIXTUS episcopus, seruus seruorum Dei, uenerabili fratri DIDACO Compostellano episcopo, salutem et apostolicam benedictionem.

Ante susceptum apostolice sedis ministerium fraterna  te caritate dileximus; nunc diuina dispositione in eiusdem regimine constituti, tanto amplius te diligere uolumus, quanto plenius id facere commissa nobis administratio persuadet. Quamobrem fraternitatem tuam litteris presentibus uisitantes, rogamus atque monemus ut secundum concessam tibi a Domino facultatem matrem tuam Romanam Ecclesiam studeas adiuuare. Nos enim et te et Ecclesiam tuam, in quantum permiserit Dominus, honore debito uolumus honorare. Rogamus etiam pro rege nepote nostro, ut eum pro dilectione nostra ita uiriliter et constanter adiuues et sustentes, quatenus te nos libentius in tuis possimus petitionibus exaudire. Que minus litteris continentur, filiis suis et fidelibus utrinque Petro, Girardo et A. plenius referenda  commisimus. Concilio quod prestante Deo Remis in festiuitate B. Luce celebrare disposuimus, fraternitatem tuam interesse mandamus, si quo modo fieri possit. Quod si prepeditione canonica fueris prepeditus, priusquam montes transeamus, nostro te conspectui representes.

Datum Tolose, II Idus Iulii.



XX. Bulla de dono ecclesie Sancte Liberate facto Stephano abbati Case-Dei ab Hildeberto episcopo Agennensi. 
[MANSI, Concil., XXI, 227
.

CALIXTUS episcopus, seruus seruorum Dei, dilecto filio PONCIO, Anianensis monasterii abbati, salutem et apostolicam benedictionem

Super cella S. M. de Gordiano iam diu apud sedem  apostolicam facta questio inuenitur. Siquidem domini nostri sancte memorie. Paschalis pape temporibus, et uos uestro, et monachi Case Dei suo eam uindicare monasterio sepius tentauerunt. Post multas autem querimonias, cum predictus dominus allegationes uestras diligentius constituto tempore audiuisset; ueritate tandem sagaciter indagata, cellam ipsam monasterio uestro adiudicauit, et in questione illa monachis Case Dei perpetui silentii taciturnitatem indixit, sicut in diffinitionis eius scripto plenius continetur. Ceterum fratres illi, etsi ex tunc toto eiusdem domini tempore quieuisse uisi sunt; ante nos tamen apud Clarummontem eamdem querimoniam renouarunt, asserentes se in iudicio pregrauatos, eo quod ipsorum iustitia non  ad plenum fuit inquisita. Nos, ut nulla eis aduersus apostolicam sedem clamoris relinqueretur occasio, eorum scripta, et rationes perscrutati sumus, et nichil roboris, nichil in eis momenti reperientes, fratribus ipsi desistere ab hac deinceps inquietatione precepimus.

Hoc frater noster Ato Arelatensis archiepiscopus audiens, et ipse clamare cepit, dicens: Arelatensem ecclesiam iniuste suis possessionibus spoliatam, quoniam predicta cella de Gordanicis cum rebus suis ad ius Arelatensis ecclesie pertinebat, et per eam monachi Case Dei locum illum sub censu annuo detinuerant. Cumque id frequentius inculcaret, ne aliquam ei uideremur inferre iniuriam, diem agende cause apud Montempessulanum statuimus,  ubi pars utraque conueniens suas protulit rationes. Quibus sufficienter inspectis, ex fratrum nostrorum sententia iudicatum est, archiepiscopum debere super eadem ecclesia reuestiri, si Arelatensem ecclesiam locum illum ante domini nostri iudicium possedisse idoneis testibus comprobaret. Iudicio itaque adimpleto, mox ei restituta est possessio, saluo nimirum Anianensis monasterii iure, si quod esset. Tunc etiam terminus constitutus est, in quo de proprietatis iure apud Tolosam in utriusque partis presentia tractaretur. In ipso ergo concilio questio mota est. Et quidem Anianenses monachi cellam illam per Lodoici imperatoris, Caroli Magni imperatoris filii, et filii eius Caroli regis scripta et largitiones,  Anianensi monasterio uindicabant. Archiepiscopus uero se Lodoici, filii Bosonis regis uienne, chyrographo fuebatur. Causa itaque aliquandiu coram omnibus uentilata, nos fratribus nostris Cononi Prenestino, et Lamberto Ostiensi, episcopis et cardinalibus, Bosoni Sancte Anastasie, Deusdedit Sancti Laurentii in Damaso, et Ioanni Sancti Chrysogoni, presbyteris et diaconibus, Petro Sanctorum Cosme et Damiani, Gregorio sancti Angeli, et Chrysogono Sancti Nicolai de Carcere, et archiepiscopis Oldegario Tarraconensi, et Bernardo Auxiensi, et item episcopis Raimundo Barbastrensi, Guidoni Lascurrensi, Galtero Magalonensi, et Goloni Leonensi, et abbatibus Arduino Sancti Sauini, et Amico Sancti Laurentii foras muros, precepimus,  ut in partes secederent, et controuersiam ipsam iudicio canonico definirent. Egressi de concilio fratres inter se diutius contulerunt. Nouissime discussis utrinque rationibus, et chartarum monumentis sepius reuolutis, huiusmodi sententiam in concilii audientia ediderunt: donationis scripta, que Arelatensi ecclesie a predicto rege Ludouico Bosonis filio, post Ludouici imperatoris, Magni Caroli filii, et filii eius Caroli regis confirmationes, de cella de Gordanicis collata sunt, robur nullum obtinere. Quod enim Deo semel oblatum fuerat ab aliis, ulterius aliis non potuit erogari. Hoc etiam ex abundanti additum est, ut Ananienses monachi trium idoneorum testium assertione probarent, Anianense monasterium cellam de Gordanicis per triginta annorum  spatium sine interruptione legitima possedisse, antequam eam monachi Case Dei, per quos Arelatensis Ecclesia in possessionem intrauerat, obtinerent. Et sic locus idem in iure deinceps ac possessione Anianensis monasterii permaneret.

Hanc profecto sententiam toto concilio placere, a fratribus nostris archiepiscopis, episcopis, abbatibus, acclamatum est. Confestim Anianenses in medium tres senes monachos protulerunt, qui tactis sacrosanctis euangeliis firmauerunt Anianenses monachos cellam de Gordanicis per triginta annorum spatium sine interruptione legitima possedisse, antequam eam Case Dei monachi obtinerent.

Prolatam igitur a fratribus supra nominatis de  iam sepe dicta cella sententiam, et totius assensu concilii approbatam, nos auctore Deo assertionis nostre munimine confirmamus, et Anianensi monasterio super ea in posterum inferri calumnias, auctoritate sedis apostolice penitus prohibemus.

Quecunque preterea Anianense monasterium per authentica predecessorum nostrorum Ioannis. Nicolai, Alexandri, Urbani, Paschalis, pontificum Romanorum, priuilegia possidet, tibi tuisque successoribus in perpetuum confirmamus. Idem enim locus specialiter sub B. Petri iure ac protectione consistit.

Predictam cellam de Gordanicis Arelatensis archiepiscopus in manu nostra, per uirgam quam gestabat,  in conspectu totius concilii refutauit. Nos uero eam tibi, fili in Christo carissime Ponti, et per te Anianensi monasterio, per eamdem uirgam protinus restituentes, tam Arelatensi ecclesie, quam et monasterio Case Dei, perpetuum super eadem cella silentium sub anathematis obligatione indiximus; et instrumenta chartarum ab archiepiscopo et monachis Case Dei uobis reddi precipimus: ne illorum occasione aliquis denuo querimonie scrupulus oriatur. Si qua igitur in futurum ecclesiastica secularisue persona, hanc nostre confirmationis paginam sciens, contra eam temere uenire tentauerit: secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino  iudicio existere de perpetrata iniquitate cognoscat, et a sacramento corporis ac sanguinis Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco sua seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen, amen, amen.

    Ego Calixtus, catholice Ecclesie episcopus.
    Ego Cono Prenestinus episcopus.
    Oldegarius Tarraconensis ecclesie dispensator.
    S. Raimundi Barbastrensis episcopi.
    Ego archiepiscopus Bernardus Ausciensis, subscripsi.
     Ego Lambertus Ostiensis episcopus.
    Richardus Narbonensis archiepiscopus.
    Ego Petrus cardinalis Sanctorum Cosme et Damiani.
    Ego Boso, tituli Sancte Anastasie presbyter cardinalis.
    Ego Ato Arelatensis episcopus.
    Ego Gregorius diaconus cardinalis Sancti Angeli.
    Ego Deusdedit, tituli S. Laurentii in Damaso presbyter cardinalis.
    Ego Fulco Aquensis archiepiscopus, subscripsi.
    Ego Galterius Magalonensis episcopus.
    Ego Ioannes, presbyter cardinalis, tituli Sancti Chrysogoni, huic iudicio interfui et subscripsi.
    Ego Amicus abbas S. Laurentii foris Muros.
     Ego Arduinus abbas S. Sauini.


Datum Tolose per manum Chrysogoni sancte Romane Ecclesie cardinalis ac bibliothecarii, Idibus Iulii, indictione XII, Dominice Incarnat. anno 1119, pontificatus autem domni Calixti II pape anno primo.



XXII. Ad B. prepositum clerum et populum Hildesheimensem. 
[Ex codice Hildesh. sec. Xu, qui seruatur in tabulario reg. Hannouerano edidit IAFFÉ, Regesta pontif. Rom., p. 529, cum hac mentione: »Misit H. Sudendorf u. D.«]


B. preposito, clero et populo Hildesheimensi, salutem et apostolicam benedictionem.

In octauis apostolorum  Tolose cum fratribus nostris archiepiscopis et episcopis et abbatibus prouincie Goczie  Guasconie concilium celebrauimus. Ibi per Dei gratiam inuestitura penitus damnata est. Quamobrem uniuersitatem uestram uisitatione sedis apostolice uisitantes, rogamus et precipimus ut illum qui per secularem potentiam uestram inuasit Ecclesiam, a uobis repellatis, et infra XX dies postquam litteras istas susceperitis, canonicam electionem facere maturetis.

Datum Tolose Non. Iunii [uid. leg. Id. Iulii.]



XXIII. Berengario abbati monasterii Crassensis in Septimania eiusque successoribus ecclesiam S. Petri de ualeriis »sub censu annuo duorum aureorum« concedit. 
[BALUZ., Miscell. ed. Luc., III, 13


CALIXTUS episcopus, seruus seruorum Dei, dilecto filio BERENGARIO Crassensis monasterii abbati, salutem et apostolicam benedictionem.

Et iustitie ratio et rationis ordo nos admonet et compellit Ecclesiarum destitutioni paterna sollicitudine prouidere, illarum maxime que specialiter ad sedem uidentur apostolicam pertinere. Siquidem Beati Petri de ualeriis ecclesia, que sancte Romane  Ecclesie iuris est, interius exteriusque attrita et tam in spiritualibus quam etiam in temporalibus plurimum diminuta est. Eapropter nos eidem loco affectione debita prouidentes, tibi, dilecte in Christo fili Berengari abbas, tuisque successoribus sub censu annuo duorum aureorum regendum disponendumque committimus cum omnibus ad ipsum pertinentibus et cum omni libertate atque immunitate quam ei Dominus predecessor noster sancte memorie Paschalis papa per priuilegii sui paginam concessisse dignoscitur, quandiu uidelicet uos apostolice sedis communionem et gratiam habueritis, et in monasterio uestro monastici ordinis disciplina Domino prestante uiguerit. Confidimus enim de omnipotentis Dei misericordia et religione uestra, quia per industriam  uestram locus ille in religionis statum reduci et in temporalibus etiam debeat per Dei gratiam augmentari. uestra igitur interest et in Romane deinceps Ecclesie obedientia et seruitio deuotius et enixius permanere, et de loci ipsius incremento ita sollicitudinem gerere ut largiente Deo hac semper habeamini gratia digniores. Si qua sane persona temere, quod absit! nostre huic commissioni obuiare tentauerit, honoris et officii sui periculum patiatur, aut excommunicationis ultione plectatur, nisi presumptionem suam digna satisfactione correxerit.

    Ego Calixtus catholice Ecclesie episcopus.
    Ego Ioannes presbyter cardinalis de titulo Sancti Grisogoni.
    Ego Petrus diaconus cardinalis Sanctorum Cosme  et Damiani.


Datum apud Sanctum Theodardum per manum Grisogoni sancte Romane Ecclesie diaconi cardinalis ac bibliothecarii, XIII Kalendas Augusti, indictione XII, Dominice Incarnationis anno 1119, pontificatus autem domini Calixti II pape anno primo.



XXIu. Ad illustrem feminam Iussolinam et filios eius, eiusdem argumenti cum superiore. 
[BALUZ., ibid.]

CALIXTUS episcopus, seruus seruorum Dei, dilecte filie IUSSOLINAE illustri femine et filiis eius PETRO  SICARDI et RAINARDO DE PERIGNANO, salutem et apostolicam benedictionem.

Gratias omnipotenti Deo et nobilitati uestre referimus quod Beati Petri de ualeriis ecclesiam, que Romane Ecclesie iuris est, tanquam boni patroni et iuuistis hactenus et fouistis. Rogamus autem ut idipsum deinceps melius per Dei gratiam faciatis. Nos enim destructioni eiusdem loci affectione debita condolentes, eum dilecto filio nostro Berengario Crassensi abbati et successoribus eius regendum disponendumque commisimus cum omnibus honoribus et possessionibus suis et cum omni libertate et immunitate, sicut in domini predecessoris nostri sancte memorie Paschalis pape priuilegio continetur. Confidimus enim de omnipotentis Dei misericordia  quia per eius industriam locus idem tam in spiritualibus quam in temporalibus etiam poterit restaurari. Iterum ergo dilectionem uestram rogamus, et uobis in peccatorum uestrorum remissionem iniungimus, ut secundum datam diuinitus facultatem predictam ecclesiam iuuare amplius et sustentare curetis. Si quis autem aduersus hanc commissionem nostram agere tentauerit, uos eumdem locum protectionis uestre auxilio defendatis. Omnipotens Dominus beatorum apostolorum Petri et Pauli precibus uos, que ei placita sunt operantes, ab omnibus peccatis absoluat, et ad uitam perducat eternam. Amen.

Datum apud Sanctum Theudardum XIII Kalendas  Augusti, indictione XII.



XXu. Bulla pro Geraldo priore Cadurcensis beati protomartyris Stephani ecclesie. 
[Guil. DE LA CROIX, Series et Acta episc. Cadurcens., pag. 68.]

CALIXTUS episcopus, seruus seruorum Dei, dilectis filiis GERALDO priori, et eius fratribus in Cadurcensi B. protomartyris Stephani ecclesia regularem uitam professis, tam presentibus quam futuris, salutem et apostolicam benedictionem in perpetuum.

Preceptum Domini habemus: Intrare per angustam portam, quia angusta uia est que ad uitam ducit: quia igitur uos, o filii in Christo karissimi, per diuinam  gratiam aspirati, mores uestros sub regularis uite disciplina cercere, et ut angustam portam ingredi ualeatis communiter secundum SS. Patrum institutionem omnipotenti Deo deseruire, proposuistis; nos uotis uestris paterno congratulamur affectu; unde et iam petitioni uestre benignitate debita impartientes assensum, religionis propositum presentis priuilegii auctoritate firmamus. Statuimus enim ut nulli omnino hominum liceat uite canonice ordinem quem professi estis in uestra Ecclesia commutare, nemini etiam professionis uestre facultas sit alicuius leuitatis instinctu uel arctioris religionis obtentu, sine prioris uel congregationis licentia de statu discedere; quod si discesserit, nullus eum episcoporum, nullus abbatum, nullus monachorum,  sine communium litterarum cautione suscipiat, quandiu uidelicet in ecclesia uestra canonici ordinis tenor Deo prestante uiguerit; nullus preterea uobis in episcopum, in priorem, in archidiaconum, uel in ministrum cuiuslibet ecclesiastice dignitatis qualibet subreptione, astutia, seu uiolentia preponatur, nisi cum fratrum consensu communi, uel fratrum partis consilii sanioris, secundum Dei timorem prouideatur, regulariter eligendus. Sane archidiaconorum electio consilio prioris et sanioris partis capituli facta episcopo presentetur, qui ei regulariter facte ad honorem Dei et sustentationem Ecclesie accommodabit assensum. Porro si archidiaconorum aliquis temere, quod absit! uite canonice obuiare, aut communi utilitati domus contumaciter obesse presumpserit,  et canonice monitus satisfacere contempserit eius loco, altero substituto, in claustro quietus cum fratribus aliis permanebit. Ad hec tibi, dilecte in Christo fili Geralde prior, per presentis decreti paginam confirmamus quidquid iuris, uel honoris, uel reuerentie, in disciplina ordinatione Cadurcensis Ecclesie predecessor tuus bone memorie Gosbertus canonici ordinis in uestra Ecclesia institutor, rationabili prouidentia cognoscitur habuisse: uniuersos insuper fratres communi uita uiuentes, cum omnibus rebus ipsorum qui nunc sunt, aut etiam fuerunt, protectionis apostolice priuilegio communimus; uobis, uestrisque successoribus confirmamus Ecclesiam S. Agapiti de Pairinihaco, et cuncta communia Cadurcensis Ecclesie, quiete hactenus usque ad tempora  hec habita, et possessa, et cetera omnia que predecessores nostri sancte memorie Urbanus et Paschalis pape II uestre noscuntur Ecclesie confirmasse de communi. Ergo nulli omnino hominum liceat eamdem Ecclesiam temere perturbate, aut eius possessiones auferre, uel ablatas retinere, minuere, uel temerariis uexationibus fatigare, sed omnia integra conseruentur eorum pro quorum sustentatione concessa sunt, usibus omnimodis profutura, salua in omnibus Cadurcensis episcopi reuerentia. Illud quoque capitulo presenti subiungimus, ut firmitas que a bone memorie Geraldo episcopo in Cadurcensi Ecclesia constituta et ab eius successoribus confirmata est, firma in posterum et inuiolata perduret, ut uidelicet suis in quibuslibet locis fuerint,  nisi forte culpa propria excommunicati sint, missas in feria II audiant, et sepultura eis cum defecerint, non negetur. Si qua igitur in futurum ecclesiastica secularisue persona, hanc nostre constitutionis paginam sciens, contra eam uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, atque a pretioso corpore et sanguine Dei ac Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco iusta seruantibus sit pax Domini nostri Iesu Christi, quatenus et hic fructum bone actionis percipiant,  et apud districtum iudicem pignus eterne pacis inueniant. Amen.

Ego Calixtus catholice Ecclesie episcopus.

Datum apud S. Leontium per manum Grisogoni sancte Romane Ecclesie diaconi cardinalis ac bibliothecarii, III Kal. Aug., indict. XII, Dominice Incarnationis anno 1120, pontificatus autem domni Calixti II pape an. II.



XXuI. Ad Henricum Anglorum regem pro controuersia de primatu Eboracensis Ecclesie sedanda 
[Monasticon Anglicanum, III, 143.]

CALIXTUS episcopus, seruus seruorum Dei, carissimo in Christo filio HENRICO illustri Anglorum regi,  salutem et apostolicam benedictionem.

Questio que tam diu de professione illa inter Cantuariensem archiepiscopum et Eborum electum agitatur, et sedi apostolice grauis est, et Eboracensi Ecclesie non modicum ingerit detrimentum. Ea propter nobilitatem tuam rogamus, ut eosdem fratres nostros ad concilium pro quo eos uocauimus, sicut aliis iam his rogauimus, uenire permittas; quatenus auctore Deo, in nostra et fratrum nostrorum presentia diutina illa questio finem debitam sortiatur. Si quis etiam eorum antea nos uisitare noluerit, eamdem ei tribuas facultatem.



XXuII. Ad Herueum abbatem Rotonensis monasterii.---Kemperlegiensibus  ablatam de Bella Insula pecuniam reddat uel ad Remense concilium rationem redditurus, accedat. 
[Dom BOUQUET, Recueil, Xu, 231.]

CALIXTUS episcopus, seruus seruorum Dei, dilecto filio HERuEO Rotonensi abbati salutem et apostolicam benedictionem.

Abbatis  et fratrum monasterii Sancte Crucis de Kemperlegio aduersus te querelam accepimus, quod pecuniam de Bella Insula, quam per uiolentiam abstulisti, eis minime restitueris: super qua uidelicet a confratre nostro Gerardo Engolismensi, tunc apostolice sedis legato, iudicium datum est. Precipimus ergo dilectioni tue ut aut sine dilatione  pecuniam reddas, aut si quam te iustitiam habere confidis, ad Remense concilium uenias, rationem ibi super hoc, prestante Domino, plenarie redditurus.

Data Petragoricis III Nonas Augusti.



XXuIII. Bulla pro Guidone abbate Turturiaci. 
[Gall. Christ. nou., II, instr. 491.]

CALIXTUS episcopus, seruus seruorum Dei, dilecto filio GUIDONI Turturiacensi abbati, eiusque successoribus regulariter substituendis in perpetuum.

Turturiacense monasterium, quod a bone memorie Guidone uicecomite in alodio suo ad honorem Dei et beatorum apostolorum Petri et Pauli constructum  est, specialiter ad Romanam Ecclesiam ex ipsius uicecomitis oblatione cognoscitur pertinere. Quamobrem nos illud beati Petri tuitione protegere, eiusque apostolice sedis munimine decreuimus confouere. Tibi ergo, tuisque successoribus, dilecte in Christo filii Guido abbas, et per uos eidem monasterio in perpetuum confirmamus que in presenti aut ex predicti uicecomitis largitione aut ex alia qualibet acquisitione legitime possidetis; ecclesiam uidelicet Sancti Martini de Granges cum decimis et ceteris pertinentiis suis, ecclesiam Sancti Stephani de Naillac. . . . . . . . . . . . . . . . . . . . . . de Castris in qua Sancti Ioannis ecclesia continetur, ecclesiam sancti Troiani cum decimis et pertinentiis suis, capellam de Castro-Felicis, ecclesiam Sancti  Raphelis archangeli cum pertinentiis suis, et donum quod a Petro Bertramno archipresbytero de cemeterio eiusdem ecclesie in manu Rainaldi episcopi factum est, ecclesiam Sancti Ioannis de ualentino cum pertinentiis earum, ecclesiam Sancti Raphelis que infra muros castri Gelosii sita est, sicut eam Bertramnus uasatensis episcopus et eius clerici nostro [f. uestro] monasterio tradiderunt, et eius cemeteria que intus uel extra muros posita sunt, capellam sanctorum Magni et Medardi, que infra muros castri Excidolii posita est, ecclesiam Sancti Saturnini de Maiac, ecclesiam Sancti Christophori de Sauiniaco, ecclesiam Sancti Michelis de la Pendula, ecclesiam Sancte Eulalie, ecclesiam Sancti Martini de Boseira cum appendiciis suis, ecclesiam  Sancti Pantaleonis, ecclesiam Sancti Bartholomei de Bausens; ecclesiam Sancti Petri de Bars cum decimis et appendiciis suis, ecclesiam Sancti Petri de Sarlhac; quecunque preterea in futurum concessione pontificum, liberalitate principum, uel oblatione fidelium iuste atque canonice prestante Domino adipisci poteritis, firma uobis uestrisque successoribus et illibata permaneant. Decreuimus ergo ut nulli hominum liceat idem monasterium temere perturbare, aut eius possessiones auferre, aut oblatas retinere, minuere, uel temerariis uexationibus fatigare, sed omnia integra conseruentur eorum pro quorum sustentatione et gubernatione concessa sunt, usibus omnimodis profutura. Obeunte nunc huius  loci abbate, uel tuorum quolibet successorum, nullus ibi qualibet subreptionis astutia seu uiolentia preponatur, nisi quem fratres communi consensu, uel fratrum pars consilii sanioris, secundum Dei timorem et B. Benedicti regulam prouiderint eligendum. Sepulturam quoque monasterii uestri, secundum antiquam consuetudinem, liberam permanere censemus. Ad indicium autem protectionis huiusmodi, quam a sede apostolica obtinetis, aureum unum quotannis Lateranensi palatio persoluetis. Si quis igitur in futurum archiepiscopus aut episcopus, eomes, uicecomes, aut ecclesiastica quelibet secularisue persona, hanc nostre constitutionis paginam sciens, contra eam temere uenire tentauerit, secundo et tertio commonita, si non satisfactione congrua  emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Iesu Christi aliena fiat, atque examini districte ultionis subiaceat. Cunctis autem eidem loco iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen . . . .

Infra uisitur pape sigillum in quo legitur: [Figure: [Sigillum] 3Kb] et in auersa parte: Calixtus papa II. Et circa sigilli  orbem: Firmamentum est Dominus timentibus eum. Prope sigillum sic subscripsit summus pontifex: Ego, Calixtus catholice Ecclesie episcopus. Bullam pontificiam claudunt hec uerba: Datum Petragoricis per manum Grisogoni sancte Romane Ecclesie diaconi cardinalis ac bibliothec. et archiuis., Nonis Augusti indictione duodecima, Dominice Incarnationis anno millesimo centesimo uicesimo, pontificatus autem domini Calixti II pape anno primo.



XXIX. Excerptum bulle Calixti pape II, pro SS. Trinit. Pictau. 
[Gall. Christ. nou, II, instr. 362.]

Elisabeth abbatisse Pictauiensis monasterii SS.  Trinitatis Calixtus papa confirmat bona monasterii, uidelicet ecclesiam S. Petri de Camberria cum decima sua, ecclesiam S. Martini de Pailet cum decima sua, ecclesiam S. Iuliani cum curte sua, ecclesiam S. Nicolai de Prato maledicto cum curte sua, ecclesiam S. Petri de Secondignec cum curte sua, ecclesiam S. Maximi de Contre cum curte sua, ecclesiam Sancti Ylarii de uillafolet cum curte sua, ecclesiam SS. Geruasii et Protasii cum curte sua, ecclesiam S. Marie de la Forest cum integritate sua, ecclesiam S. Marie de Murnai cum integritate sua, ecclesiam S. Gregorii in suburbio Pictauis cum integritate sua, ecclesiam S. Pelagii in suburbio cum integritate sua; infra ipsam ciuitatem Pictauiensem  S. Petri puellare monasterium cum integritate sua, ita etiam ut cellerarius officium, et canonici prebendas de manu abbatisse in capitulo accipiant, et seruitium debitum atque obedientiam, sicut hactenus fecisse noscuntur, monasterio et abbatisse prorsus exhibeant.

Datum Pictaui per manum Chrisogoni S. R. E. diaconi cardinalis ac bibliothecarii, u Kal. Septem. indict XII, Dominice Incar. anno 1119 Calixti II anno primo.



XXX. Bulla pro cenobio Sancti uincentii Siluanectensis. 
[Gall. Christ., X, instr. 210.]

CALIXTUS episcopus, seruus seruorum Dei, dilecto  filio BALDUINO ecclesie Sancti uincentii abbati, salutem et apostolicam benedictionem.

Ecclesiam Sancti uincenti in suburbio Siluanectensi, in alodio regali, a rege Francorum Philippo et matre sua Anna fundatam, multis possessionibus dotatam et omni libertate adinstar regalium ecclesiarum Sancte Genouefe Parisiensis, sanctique Frambaldi Siluanectensis donatam cognouimus. Hanc autem ecclesiam negligentia inhabitantium ad summam penitus miseriam deductam in tempore nostri apostolatus oculo pietatis et misericordie respicientes sub tutela B. Petri suscepimus, et has quas iuste obtinet, ut semper obtineat libertates, auctoritate apostolice dignitatis confirmamus; quatenus eadem ecclesia in omni libertate cum atrio ac omnibus  hospitatoribus ac suis seruientibus permaneat, et ab eis oblationes, decimas et omnes sui iuris redditus repetens, officia christianitatis eiusdem ecclesie clerici honeste ac solemniter implere studeant, in eadem autem ecclesia clerici regulares sub professione S. Augustini perpetualiter Deo seruiant, precipimus. Et ne quis ipsum ordinem immutare uel disturbare presumat, sub anathemate interdicentes; omnibus fidelibus qui causa deuotionis bona eis largiri uoluerint, in remissionem peccatorum suorum iniungimus; tibi autem, fili Balduine, cui commissa est cura et sollicitudo predicte ecclesie, auctoritate apostolice sedis et dignitatis concedimus, ut possessiones ecclesie quas in tempore antecessorum tuorum tibi malefactores uel seculi potestates preoccupauerint,  in quolibet episcopatu fuerint, libera uoce ualeas repetere et modis omnibus recuperare, nec eis ualeat presumptio sue inuasionis, cum tibi et ecclesie tue ualeat auctoritas iuste et regie donationis. In ecclesiis uero Beate Marie, Sancti Reguli, Sanctique Frambaldi ac Sancti Euremundi de Credulio, ut clerici eiusdem ecclesie omnium indifferenter reddituum canonicam portionem obtineant precipimus. Ne quis autem ecclesie iam dicte iniuriosus existere presumat, sub anathemate interdicimus, et omnibus eidem loco iusta seruantibus apostolice benedictionis gratiam impendimus.

Datum apud Sanctum Florentinum , tertio Nonas Septembris.



XXXI. Ad [Turgidum] Abrincensem et [Hildebertum] Cenomanensem episcopos, etc.---Commendat eis monasterium Sauigniense. 
[MARTENE, ampl. Collect., I, 659.]


CALIXTUS episcopus, seruus seruorum Dei, uenerabilibus fratribus Abrincensi et Cenomanensi episcopis, et Moritoniensi comiti, et dominis castellorum Filgeriarum et Meduane et Sancti Hilarii, salutem et apostolicam benedictionem.

Notificamus dilectioni uestre nos dilectum filium nostrum uitalem, uirum sapientem ac religiosum, abbatem Sancte Trinitatis de Sauigneio, et monasterium  eius in beati Petri tutelam et patrocinium suscepisse. Et locus etiam idem, uti accepimus, uenerabilis est, et monastice in eo religionis obseruantia per Dei gratiam custoditur. Rogamus itaque caritatem uestram, monemus atque precipimus, ut pro beati Petri reuerentia et dilectione nostra, idem cenobium cum omnibus ad ipsum pertinentibus, et fratres in eo Domino seruientes diligere amplius deinceps, et adiuuare curetis, atque secundum datam uobis a Domino facultatem uiriliter defendatis. Sane si qua forte persona, quod absit! sepefati monasterii bona minuere, auferre uel inquietare presumpserit, donec satisfecerit, excommunicationis sententia feriatur. Porro quicunque locum eumdem iuuare ac suis bonis honorare curauerit, omnipotentis  Dei et apostolorum eius benedictionem et gratiam, et peccatorum suorum indulgentiam consequatur.

Datum Andegauis u Idus Septembris.



XXXII. Parthenonis S. Marie Fontis Ebraldi possessiones et priuilegia confirmat. 
[Gall. Christ. nou. II, 1314, in textu.]

CALIXTUS episcopus, seruus seruorum Dei, dilecte filie PETRONILLAE abbatisse monasterii S. Marie de Fontebraudi, et iis que post eam regulariter in eodem regimine successerint in perpetuum.

Cum per Pictauiensem parochiam pro Ecclesie seruitio transitum haberemus, uenerabilis fratris  nostri Guillelmi Pictauiensis episcopi suggestione ad B. Marie de Fontebraudi monasterium declinauimus; ubi monastici ordinis disciplinam uigere per omnipotentis Dei misericordiam cognoscentes, locum ipsum cum omnibus ad eum pertinentibus, B. Petri decreuimus patrocinio confouere. Unde etiam nostris, tanquam B. Petri manibus, in honore beatissime et gloriosissime Dei genitricis, semperque uirginis Marie oratorium dedicauimus, altare ipsius reliquiis beatorum martyrum Felicis et Adaucti, Saturnini, et Sisinnii, et B. Cecilie uirginis, que in nostris habebantur scriniis, condientes. Omnibus autem, cooperante Deo, solemniter celebratis, ad populum, cuius undique illuc multitudo effluxerat,  uerbum ex more habuimus; et deuotionem eius diligentius attendentes, ex omnipotentis Dei, et B. Petri auctoritate, cuius, licet indigni, uices in Ecclesia gerimus, uniuersis qui ad dedicationem conuenerant, a quatuor annis et supra, unum; a tribus uero et infra, dies quadraginta de suis penitentiis relaxauimus. Idipsum et de illis statuimus, qui a ieiuniorum capite, usque ad octauas Pasche per sequentes annos, quandiu in eodem loco religionis monastice ordo uiguerit, monasterium debita deuotione uisitare, ac de suis facultatibus curauerint adiuuare. Ea insuper immunitate prefatum cenobium ex apostolice sedis benignitate donauimus; ut omne  illud spatium quod cruces in circuitu, ex precepto nostro disposite comprehendunt, exterius quietum deinceps inuiolatumque permaneat: quatenus quicunque hominem in eo aut occiderit, aut leserit. uel predam fecerit, uel graue aliquod forisfactum commiserit, donec satisfaciat, reus sacrilegii habeatur. Sequenti sane die in capitulum uenientes, in pleniorii tam fratrum, quam sororum conuentu, precepta uenerabilis memorie Roberti presbyteri do Arbresello, et loci et religionis institutoris, rata censuimus, et illibata seruari; illud omnimodis sancientes, ut fideles quique, qui pro animarum suarum remedio; in Dei et ecclesie uestre seruitio, uel apud monasterium uestrum, uel in locis ad ipsum pertinentibus persistere deuouerint, uel in futurum  deuouerint, in eodem bono perseuerent proposito; et iuxta dispositionem et obedientiam ipsius loci abbatisse, aut priorissarum, que per loca ad monasterium Fontisebraudi pertinentia disponuntur, ad honorem Dei sororibus fideliter et religiose deseruiant: sicut etiam a bone memorie predicto Roberto presbytero de Arbresello noscitur institutum.

Ad hec ut quietius ac deuotius debita omnipotenti Deo seruitia exsoluere ualeatis, possessiones et loca monasterii uestri contra prauorum hominum nequitiam sedis apostolice priuilegio duximus munienda. Uniuersa igitur que uel in presenti XIII indict. legitime possidetis, uel in futurum concessione pontificum, liberalitate principum, oblatione fidelium,  uel aliis iustis modis poteritis adipisci, uestro in perpetuum monasterio confirmamus. Locum uidelicet Agreria ex dono Berlaii de Monsterello, Rainaldi filii Ugonis, et Fulcheii Fexardi: locum Raalai ex dono Raginaudi de Salmuntiachaico: locum Cauanaici ex dono Aimerici de Bernezaico, et Gironii filii Gaineri: locum de Gaina, ex dono Radulphi de S. Ioanne, Stephani  de Maixime , ac filii eius Parciendi [Aimerici]: locum Mongoguerii ex dono Aimerici Flocelli: locum uarentis ex dono Pagani de Nozilliaco: locum Cantalupi ex dono Fulconis iunioris Andegauensis comitis: locum Souolie ex dono Petri de Brisiaco: locum Girunde ex dono Raginaudi de Piollant, Salomonis hominis uicecomitisse  de Castello Ayraldi, et Hugonis de uiuona: locum Boisrotardi ex dono Fulconis comitis Andegauensis, et Lisiardi de Sabrolio: locum Mauthaici ex dono Aubereti de Munta Ioannis: locum Laiarie et Cheurerii ex dono Guillelmi de Mirembello: locum Astrici ex dono Reemffreie, ac filiorum eius Petri Achardi, et Airaudi: locum Podie ex dono Petri Senebaudi: locum uillesalem ex dono Gausfridi Gastinelli: locum Preth ex dono Cothardi et filii eius: locum Flathaici ex dono Gauffredi de Emglis: locum Lande de Belloueerio ex dono Petri de Gasnachia, Gothelini fratris eius, et Petri de Thoucia nepotis eorum. Locum Lagrole, ex dono  Brientii de Comiquers, et fratrum eius: locum Lande d'Apremonte ex dono Guillelmi, et fratris eius de Asperomonte: locum Lande de Machecol, ex dono Garsii de Res: locum Iafras, ex dono Radulphi Maliclaui, et Isdercii: locum Dentis, ex dono Giraudii de Sostei, Arberti filii eius, et Guillelmi de Roccaforti: locum Tucio, ex dono Fulcaudi Frenicardi, et Aimerici fratris eius, Bernardi Cantagrel, et Aimerici fratris eius Aimariuillani, Dalmatii de Monte Borulpho, et Aimerici de Ranconi de cuius feodo erat, ita liberum et quietum sicut in uenerabilis fratris nostri Geraldi Engolismensis episcopi, tunc apostolice sedis legati definitione, et domni predecessoris nostri sancte memorie Paschalis pape II, priuilegio continetur. Locum la Gasconeria,  ex dono Arberti de Burno, Guillelmi de Cella, et Guillelmi de Borno: locum Arblenth ex dono Guillelmi Aimerici: locum Montazesum, ex dono Aimerici Bernardi: locum Aufoillos: locum Conoul: locum Lobilleri, ex dono Petri de uars, et fratris eius: locum Calumme, uel Nemoris comitis, ex dono Simonis Auisant, concedente Fulcone Andegauensi comite: locum S. Bonifacii, ex dono Petri Pictauorum episcopi et capituli monachorum S. Cypriani; locum Aiars, uel Adarci, ad montem S. Ioannis, ex dono Stephani de Magnac: locum Bobun, ex dono Petri de Montifreebo, Iterii Bernardi, et Aimerici Bruni: locum Argenteriam, ex dono Milesendis de monasterio nouo. Hec tria loca predicta sunt in Lemouicensi episcopatu. In episcopatu  Bituricensi locum Ursani, et locum Parthaici, et uillule, ex dono Aalardi Guillebaudi: locum Iarzaici, ex dono Huberti de Barsella, et Saturnine matris eius: locum uillebrate, ex dono Rainaudi de Scurels, et Rogerii Senescau: locum Letardi, ex dono Erchembaudi de Borbum: locum Montaudun, ex dono Giraudi de Corb. et Giraudi Coraus: locum uille Osmeri, ex dono Aruei presbyteri, et Achaudi fratris eius: locum uille Corb. ex dono Gaudefridi de Blanqueffort, Guimonsbed, et Supplicii de Concartau: locum Prunerii Sicci, ex dono Supplicii de Concartau, Agnetis comitisse de Assis, et Guimunsbeth: locum Marthauges, ex dono Radulphi Becuns, et Elisabeth uxoris eius, et filiorum eorumdem: locum Funuernum, ex dono Agnetis comitisse  Dosassis: locum Funtarcherii, ex dono Patricii de Brulleio: locum Saugose, ex dono Ioannis de Lineriis, et Hugoni de monasterio: locum Tes, ex dono Ioannis de Lineriis: locum Molins, ex dono Odonis de Duis. In Turonensi locum Raleii, ex dono Pagani de Mirambello, et uxoris eius Belutie, et filiorum eorum: locum Calfurneii ex dono Leonii, uxoris, et filii; locum Laruncie, ex dono Ogerii Fabri, Guillelmi de Tisthai et omnium fratrum eorum: locum Columberols, ex dono Raginaudi Rufi, et Gautherii-Iesu: locum Barbe noue, ex dono Fulconis iunioris Andegauensis comitis: locum Beffos, ex dono Bartholomei filii Rahardi, et Gili de Mota: locum uallissicardi, ex dono Audeburgis de  Monsterello: locum Pissabo, ex dono Guillelmi de Rullei: hec duo predicta loca sunt in Cenomanica patria. Locum Choseaci, ex dono Auberti de Ligerio, et multorum aliorum, concedente Fulcone comite Andegauensi: molendina, exclusam de Chinone, prata de uerrom, terram de De, prata et census suos, ex dono Fulconis iunioris Andegau. comitis: portum de Challeii, ex dono Alonis adolescentis, et fratris eius in Andegauensi: portum de Rest, censum, decimam, et uinagium, ex dono Gauffredi Fulcrei: locum Logias, ex dono Sanite, et filii Roberti: locum Curleo, ex dono Hersendis, et Stephani de Monte Sorelli filii eius: locum Chanzellas, ex dono Girorii de Chinziaco, Galeth, et Ugonis duorum fratrum, et matrum eorum, ac sororum:  locum Borennas, ex dono Fulconis iunioris Andegau. comitis: locum Pignoneria, et terram Arcalors, et terram Petri de Monte Seiberti: terram et census Fulqueii quos emit ecclesia Fontisebraudi, concedente Fulcone comite: terram quam Adam habebat ad Pignoneriam ab Achaia, usque ad Andegauum, ex dono ipsius Ade, per manum episcopi Raginaudi, concessione comitis et comitisse, cum caritate quam dedit Petronilla abbatissa consanguinea eius: locum S. Carileffi ex dono Chalonis de Blazone: locum Perillera ex dono Philippi de Blazone et uxoris eius: nemus etiam et prata que habebat a nemore Roho usque ad Alodia: locum Segnes, ex dono Griscie de De, et filii eius: locum Escoblant, ex dono Oggerii, Martrerii, et filii eius Deri: locum  sancte Marie de Hospitio iuxta Aurelianum, ex dono episcopi Aurelian. et capituli canonicorum S. Crucis, ac Lodoici regis Francie: Closum Auberi, ex dono Lodoici regis Francie: locum Alta Brueria, ex dono predicti regis, et Bertree nouerce eius, de cuius dote erat, et ea que Philippus rex apud Turonem dederat ei in dote, concedente Lodoico rege et uxore eius. Decernimus ergo ut nulli omnino hominum liceat idem cenobium temere perturbare, aut eius possessiones auferre, uel ablatas retinere, minuere, uel temerariis uexationibus fatigare. Sed omnia integra conseruentur eorum pro quorum sustentatione et gubernatione concessa sunt, usibus omnimodis profutura. Si qua igitur in futurum ecclesiastica, secularisue, etc.

 Datum Turoni apud Maius Monasterium per manum Grisogoni sancte Romane Ecclesie diaconi cardinalis ac bibliothecarii, XuII Kal. Octob., ind. XIII, Dom. Incarnat. anno 1119, pontificatus autem domini Calixti II pape anno primo.



XXXIII. *Monasterii SS. Petri et Pauli et S. Gisleni Cellensis possessiones confirmat. 

[REIFFENBERG, Monuments pour seruir à l'histoire des prouinces de Namur, de Hainaut et de Luxembourg. Bruxelles, 1844, t. uIII, p. 345.]



XXXIu. Monasterii uindocinensis priuilegia confirmat. 
[MANSI, Concil., XXI, 195.]


CALIXTUS episcopus, seruus seruorum Dei, dilecto filio GOFFRIDO uindocinensis monasterii abbati, eiusque successoribus regulariter substituendis in perpetuum.

Cum uniuersis Ecclesie sancte filiis ex apostolice sedis auctoritate ac beneuolentia debitores [add. nos] existimamus [forte, existamus], illis tamen locis atque personis, que specialius atque familiarius Romane adherent Ecclesie, propensiori nos conuenit caritatis studio imminere. Quamobrem, carissime in Christo fili Goffride abbas, tuis petitionibus  non immerito annuendum censuimus, ut uindocinense monasterium, cui Deo auctore presides; quod uidelicet ab ipsis fundatoribus Goffrido Andegauensi comite et Agnete Pictauiensi comitissa sedi apostolice oblatum est, ad predecessorum nostrorum sancte memorie Alexandri, Urbani, Paschalis, Romanorum pontificum, exemplar, apostolice sedis priuilegio muniremus. Sicut ergo iidem fundatores deuouerunt, et in eorum chirographo continetur, sub apostolice sedis defensione ac Romana libertate, ab omni conditione aliarum personarum absolutum semper et liberum idem monasterium permanere sancimus. Ita uidelicet, ut inter Romanum pontificem, et te tuosque successores,  nulla, cuiuscunque dignitatis uel ordinis persona sit, media habeatur. Nec ipse uindocinensis abbas ad concilium ire, ubi pape persona non aderit, ullatenus cogatur. Porro ecclesiam B. Prisce in monte Auentino sitam, quam cum uniuersis pertinentiis suis, predicti domini nostri Alexandri pape concessione predecessores tui longo tempore possedisse noscuntur, tibi tuisque successoribus cum omni dignitate, que ad eamdem ecclesiam pertinet, confirmamus: sancti Spiritus iudicio decernentes, ut nulla deinceps ecclesiastica secularisue persona, predictam B. Prisce ecclesiam, seu ecclesie dignitatem, tibi tuisque successoribus qualibet astutia uel occasione auferre presumat. Quod si forte contigerit, Romane legatum Ecclesie predictum uindocinense  monasterium uisitare, caritatiue ibi suscipiatur, et ei iuxta loci possibilitatem diligenter que corpori fuerint necessaria ministrentur. Porro legatus ipse in eodem loco nichil per se disponere uel corrigere audeat, neque occasione legationis rectorem loci uel fratres molestare presumat. Sed si quid forte corrigendum cognouerit, pape notificare licebit. Si quis autem aduersus locum illum pro aliquibus rebus causari uoluerit, nullatenus abbas uel fratres ei respondeant, antequam Romanum pontificem consulant, quia quod sine nostro uel successorum nostrorum iudicio distractum uel diffinitum fuerit, irritum erit. Sane ad indicium percepte huius a Romana Ecclesia libertatis, duodecim solidos monete uestre patrie quotannis Lateranensi palatio persoluetis.  Si qua igitur in futurum ecclesiastica secularisue persona, hanc nostre constitutionis paginam sciens, contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore et sanguine Dei et Domini Redemptoris Iesu Christi aliena fiat, atque in extremo examine districte ultioni subiaceat. Cunctis autem eidem loco iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen.

Ego Calixtus, catholice Ecclesie episcopus, subscripsi.

 Datum Parisiis per manum Chrysogoni sancte Romane Ecclesie diaconi cardinalis ac bibliothecarii uIII Idus Octobris, indict. XIII, Dominice Incarnationis anno 1119, pontificatus autem domini Calixti II pape anno primo.



XXXu. Priuilegium pro abbatia Sancti Dionysii, prope Parisios. 
[DOUBLET, Histoire de l'abbaye de Saint-Denis, p.477.]

CALIXTUS episcopus, seruus seruorum Dei, dilecto filio Ade, abbati uenerabilis monasterii quod in honore beati Dionysii martyris prope Parisios situm  est, eiusque successoribus regulariter promouendis in perpetuum.

Pie postulatio uoluntatis affectu debet prosequentes complere, quatenus, et deuotionis sinceritas laudabiliter enitescat, et utilitas postulata uires indubitanter assumat. Quia igitur dilectio tua ad sedis apostolice portum confugiens eius tuitionem debita deuotione requisiuit, nos supplicationi tue clementer annuimus, et beati martyris Dionysii uenerabile monasterium cui Deo auctore presides, cum omnibus ad ipsum pertinentibus sub tutela apostolice sedis excipimus. Per presentis igitur priuilegii paginam apostolica auctoritate statuimus, ut quecunque libertas, quecunque dignitas authenticis nostrorum predecessorum Zacarie, Stephani,  Leonis atque Alexandri II priuilegiis concessa est, quecunque bona catholicorum regum, uel aliorum fidelium legitimis oblationibus ad idem cenobium pertinere noscuntur, quecunque etiam in futurum concessione pontificum, liberalitate principum, uel oblatione fidelium, iuste atque canonice poterit adipisci firma tibi tuisque successoribus et illibata permaneant. Decernimus ergo ut nulli omnino hominum liceat idem cenobium temere perturbare, aut eius possessiones auferre, uel ablatas retinere, minuere, uel temerariis uexationibus fatigare, sed omnia integra conseruentur eorum pro quorum sustentatione et gubernatione concessa sunt, usibus omnimodis profutura. Obeunte te nunc eiusdem loci abbate, uel tuorum quolibet successorum, nullus ibi  qualibet subreptione, astutia, seu uiolentia preponatur, nisi quem fratres communi consensu, uel fratrum pars consilii sanioris secundum timorem Dei, et beati Benedicti regulam, elegerint. Electus autem a Romano pontifice, uel a quo maluerit catholico episcopo consecretur. Chrisma, oleum sanctum, consecrationes altarium siue basilicarum, ordinationes monachorum, seu clericorum, eidem monasterio pertinentium, a catholicis episcopis accipietis, quemadmodum predecessorum nostrorum canonice equitatis priuilegiis institutum est. Missas sane publicas celebrare, aut stationem in eodem monasterio, preter abbatis uoluntatem, fieri prohibemus, sed nec interdicere, nec excommunicare, nec ad synodum uocare, uel abbatem, uel ipsius loci  monachos, episcopis aut episcoporum ministris permittimus facultatem. Preterea tam tibi quam tuis successoribus licentiam indulgemus in grauioribus negotiis sedem apostolicam appellare, nec appellantes ante finem negotii lesio ulla contingat, quatenus auctore Deo, in sancte religionis studiis quieti et seduli permanere possitis. Si qua sane ecclesiastica secularisue persona, hanc nostre constitutionis paginam sciens, contra eam uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore et sanguine Dei et Domini nostri Iesu Christi aliena fiat, atque in extremo examine districte ultioni  subiaceat. Cunctis autem eidem loco iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen

Scriptum per manum Petri notarii regionarii et scriniarii sacri palatii.

Ego Calixtus catholice Ecclesie episcopus subscripsi.

Datum Siluanecti per manum Grisogoni sancte Romane Ecclesie diacoi cardinalis ac biliothecarii, III Idus Octobris, indictione decima tertia, Incarnationis Dominice anno 1119, et pontificatus domni Calixti II pape anno primo.



XXXuI. Recenset atque confirmat possessiones abbatie Burburgensis, monialium nobilium Ord. S. Benedicti a sorore sua Clementia Burgundie duciss recens fundate. 
[MIRAEUS, Opp. diplom., Iu, 8.]


CALIXTUS episcopus, seruus seruorum Dei, dilecte filie GODILDI Burburgensis monasterii Sancte Marie abbatisse, et his que post eam in eodem regimine regulariter successerint, in perpetuum.

Sicut iniusta poscentibus nullus est tribuendus effectus, sic legitima desiderantium non est differenda petitio. Quamobrem, dilecta in Christo filia Codildis abbatissa, nos tam tuis, quam carissime sororis nostre Clementie Flandrensium comitisse, ipsius  loci fundatricis, petitionibus annuentes, B. Marie Burgense monasterium, cui Deo auctore presides, sub apostolice sedis tutela excipimus, et beati Petri patrocinio communimus.

Statuimus enim ut idem cenobium ab omni episcopali exactione, et ab omnium secularium grauamine liberum per Dei gratiam semper quietumque permaneat.

Porro uniuersa que uel a predicta comitissa, et uiro eius Roberto et filio Balduino comitibus, uel ab aliis quibusque fidelibus, de suo iure loco eidem collata uel per tuam industriam acquisita sunt, aut in futurum, largiente Deo, offerri, uel aliis modis acquiri contigerit, firma in perpetuum et illibata seruentur. In quibus hec propriis duximus nominibus  adnotanda, uidelicet:

Berquariam unam ouium, que uocatur Bonhem, in parochia Sancti Folquini, cum omni terra que ibi deinceps accrescere poterit.

Berquariam unam in uilla Lon. Berquariam unam in uilla Slipi, super aquam Satha. Nouam terram super flumen Ysaram, inter terram Sancte Walburgis et Lamine Chinescuot, et quidquid terre ibi deinceps accrescere poterit. Berquariam.

Altare de Fersnara [alias uarssenere iuxta Brugas], molendinum unum super Lodic. In Dicasimutha medietatem reddituum de omnibus molendinis, que ibi, uel modo sunt uel postmodum erunt. Crumadicuet, Paleendic, cum suis redditibus. In parochia que S. Petri Bruc dicitur, quinque Ren.; in Clarambaldibruc  terram, cum XII uaccis. Terram Folquini filii Walgeri. Terram Roberti filii Hugonis Parisiensis, cum uaccis uiginti et una.

In parochia Erembaldi Capelle terram cum XXI uaccis. Terram nouam, nunc de palude factam inter Watinensem ecclesiam et Broburg, cum decimatione, et totam decimam terre que de eadem palude postea excreuerit. Decimationes noue terre Castellani Tinardi. Terram Balduini Taxardi in parochia Bulingosela. Terram apud Stapla LXuI iugera.

Quinque mansos terre Ruhault in parochia Ferlingehem. Terram de Petrihout, cum decimatione. Terram Godini cum decimatione. Decimationes noue terre in Peuile, tam culte quam colende; ibidem XX iugera terre in parochia Chilhem. Terram reddentem  XL hod. auene. Terram Dodonis, et uxoris eius Gisle.

In parochia Loberga Lu iugera terre. In Winningosele XXX iugera terre. In Greueninga unum lasallecum. In Broburg unam pensam anguillarum. In Lon unam pensam butyri. ueterem terram ipsi ecclesie Sancte Marie adiacentem, cum decimatione. Beneficia etiam que a uestre professionis monialibus ecclesie uestre donata sunt, scilicet in Rubrus quartam partem decimationis. In Bulingasela terram Berwaldi. In uicina uilla Crumbecca XC iugera terre. In Popringahem XX iugera. Item in Bulingasela terram Alumi, Blitingari, et Tidinari.

In Sigeri capella terram Alferi regis; in parochia  Sancti Folquini XL iugera terre, ex dono Goffredi de Cassel. Item in parochia S. Folquini XuIII iugera ex dono Emme. In parochia Broburg tria iugera et mansuram Godinari prepositi.

In Schalcleta unum mansum terre. In Affinga iugera XX. In Broburg et Craiawic XX iugera. In terra Orphanorum XXuIII iugera. In Piticham terram Roberti, et XX hod auene. Apud Aeggefridi capellam XIu iugera et dimidium. Terram omnemque substantiam Hildegardis uxoris Balduini.

In Druicham XXuI iugera, et terram de Proiastra.

Decernimus ergo ut nulli omnino hominum liceat idem cenobium temere perturbare, aut eius possessiones auferre, uel ablatas retinere, minuere  uel temerariis uexationibus fatigare: sed omnia integra conseruentur eorum, pro quorum sustentatione et gubernatione concessa sunt, usibus omnimodis profutura, salua Teruanensis episcopi canonica reuerentia.

Obeunte autem huius loci abbatissa, nulla ibi qualibet subreptione, astutia, uiolentia preponatur, nisi quam sorores communi consensu uel sororum pars consilii sanioris secundum Dei timorem prouiderint regulariter eligendam.

Ad hec adiicientes statuimus ut, si quando episcopalis parochia a diuinis fuerit officiis interdicta, liceat uobis  diuina officia clausis ianuis celebrare.

 Porro clerici seu laici, qui sedulis ecclesie uestre seruitiis intra claustri ambitum mancipantur, super excessibus suis abbatisse tantum respondeant.

Illud quoque subiungimus ut quicunque religionis causa se uel sua ecclesie uestre conferre uoluerit, a nullo uiolenter aut iniuste prohibeatur.

Si qua ergo in futurum ecclesiastica secularisue persona, hanc nostre constitutionis paginam sciens, temere contra eam uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore ac  sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen.

+ Ego Calixtus catholice Ecclesie episcopus.

Datum Remis per manum Grisogoni sancte Romane Ecclesie diaconi cardinalis ac bibliothecarii, XI Kal. Nouembris, indictione XIII, Incarnationis Dominice anno 1119; pontificatus autem domni Calixti pape secundi anno primo.



XXXuII. Ad Codebaldum episcopum Ultraiectensem.---Mitram episcopalem ei tribuit. 
[HEDA, Hist. episcop. Ultraiect., p. 148.]


CALIXTUS episcopus, seruus seruorum Dei, uenerabili fratri GODEBALDO Traiectensi episcopo, salutem et apostolicam benedictionem.

Nos quidem personam tuam interesse concilio sperabamus: ceterum sicut ex fratrum tuorum quos ad nos misisti, assertione cognouimus, in itinere a Deo impeditus es, ut ad nos sine grauiori periculo minime potueris peruenire, propter quod absentie tue paterne dilectionis intuitu parcimus, confidentes quod in Dei et Ecclesie tue seruitio  deinceps secundum facultatem perseuerare fideliter debeas: porro prepositos illos, qui a te tua uice inuitati ad concilium se minime presentarunt, discretioni tue committimus, quatenus canonicam de eis iustitiam exsequaris: quod enim auctore Domino inde a te factum fuerit, hoc ratum habebimus. Preterea pro commisse tibi Ecclesie reuerentia, et nostre diutine ad inuicem dilectionis affectu episcopalem mitram tibi, tuisque successoribus conferendam concedimus.

Datum Remis III Kal. Nouemb., indict. XIII, anno 1120.



XXXuIII. Monasterii Marbacensis protectionem suscipit et priuilegia confirmat. 
[WURTWEIN, Noua Subsidia diplom., Heidelb. 1781, 8o, tom. uII, p. 33.]


CALIXTUS episcopus, seruus seruorum Dei, dilectis in Christo filiis in Marbacensi Ecclesia canonicam uitam professis eorumque successoribus in eadem religione per omnipotentis Dei gratiam permansuris in perpetuum.

Officii nostri nos hortatur auctoritas pro ecclesiarum statu sollicitos esse, et que recte statuta sunt stabilire. Quamobrem uenerabilis filii nostri Gerungi uestri prepositi precibus non difficulter accommodamus effectum. Predecessorum siquidem nostrorum, uidelicet sancte memorie Urbani II et Paschalis  item II uestigiis insistentes, tam uos, quam uestra omnia sub tuitione apostolice sedis excipimus, et presentis priuilegii auctoritate munimus. Quecunque enim illi uobis ad libertatem loci uestri et munimentum religionis concesserunt, nos quoque concedimus et confirmamus, uidelicet ut quecunque hodie uestra ecclesia iuste possidet, siue in futurum iuste atque canonice poterit adipisci, firma uobis uestrisque successoribus et illibata permaneant. Quidquid preterea libertatis uel in prelati uestri electione, uel in professorum illi stabilitate, uel in sacramentorum omnium susceptione, seu in ceteris huiusmodi professionis canonice religioni et stabilitati congruentibus ecclesie uestre a predictis predecessoribus nostris canonica  equitate concessum est, nos etiam presentis scripti pagina stabilimus. Ad hec adiicientes, circa cenobii uestri ambitum occasione qualibet assultum fieri prohibemus. Si uero, quod absit! in atrio uestro uel in effusione sanguinis, uel in uerborum elatione, siue in aliquo huiusmodi uiolentiam irrogari forte contigerit, nequaquam propter hoc a diuinis Ecclesia uestra prohibeatur officiis. Porro laborum uestrorum, uel animalium decimas que penes ipsum locum uestris sumptibus et laboribus excoluntur, uel nutriuntur quietas uobis et illibatas manere censemus, nec uos super hoc, aut ab episcopo eiusdem diecesis, aut ab eius ministris, seu parochialibus presbyteris inquietari permittimus. Communi enim uita uiuentibus, ut beatus scribit Gregorius  ad Augustinum, Cantuariorum episcopum, iam de faciendis portionibus, uel exhibenda hospitalitate et adimplenda misericordia nobis erit quid loquendum, cum omne quod superest in causis piis ac religiosis erogandum est.

Sepulturam quoque ipsius cenobii omnino liberam esse sancimus, ut eorum qui illic sepeliri deliberauerint, deuotioni et extreme uoluntati, nisi excommunicati sint, nullus obsistat. Porro clericos, siue laicos seculariter uiuentes ad conuersionem suscipere nullius episcopi, uel prepositi contradictio uos inhibeat. Si quis ergo presentis decreti tenorem sciens contra id temere uenire tentauerit, apostolorum principis Petri et nostra animaduersione multetur. Conseruantibus autem hec pax a Deo et  misericordia perpetuis seculis conseruetur. Amen, amen, amen.

Ego Calixtus catholice Ecclesie episcopus.

Datum Remis per manum Grisogoni sancte Romane Ecclesie diaconi cardinalis ac bibliothecarii, III Kal. Nouembris, indictione XIII, Incarnationis Dominice anno 1119; pontificatus autem domni Calixti secundi pape anno primo.



XXXIX. Ecclesie S. Martini Turonensis priuilegia confirmat. 
[Défense de l`insigne église de Saint-Martin de Tours, fol., preuues, p. 14.]

CALIXTUS episcopus, seruus seruorum Dei, dilectis  in Christo filiis Beati Martini Turonensis ecclesie canonicis, tam presentibus quam futuris, apostolicam benedictionem.

Cum uniuersis Ecclesie filiis debitores ex apostolice sedis auctoritate ac beneuolentia existamus, illis tamen locis atque personis, que specialius Romane adherent Ecclesie propensioris nos conuenit affectionis studio imminere. Ea propter, filii in Christo karissimi, uestris petitionibus annuentes tanto libentius Beati Martini ecclesiam in qua omnipotenti Domino deseruitis protectione sedis apostolice communimus, quanto amplius locus idem et beatissimi confessoris Christi corpore insignis  habetur, et ad ius Romane cognoscitur Ecclesie pertinere, quidquid igitur libertatis, quidquid immunitatis, quidquid beneficii et honoris eidem ecclesie uel per antecessorum nostrorum Adeodati, Leonis, Adriani, Sergii, Gregorii, Paschalis Romanorum pontificum priuilegia, uel per Turonensium archiepiscoporum Crotberti, Ibonis et Airardi scripta, uel per regum precepta collatum est, per presentis priuilegii paginam uobis uestrisque successoribus, et per nos predicte Beati Martini ecclesie confirmamus, statuentes ut claustrum uestrum usque ad muri cuneos liberum quietumque permaneat, sicut hactenus cognoscitur permansisse. Presbyteri quoque infra ecclesie ambitum in cellulis, in oratoriis uestris, in ecclesia Sancti uenantii, et in capella  Sancti Petri que de Cardoneto dicitur commorantes, in ea qua preteritis temporibus mansisse noscantur, libertate permaneant. Porro burgum, et alia omnia que in Ludouici regis scripto continentur, ecclesia Sancti Pauli Cormoriacensis, ecclesia Sancte Marie de Bellomonte, ecclesia Sancti Cosme cum appendiciis earum, et cetera omnia que uel in presenti legitime possidetis, uel in futurum largiente Domino iuste poteritis adipisci, firma uobis uestrisque successoribus et illibata seruentur. Nulli ergo omnino hominum liceat eamdem ecclesiam temere perturbare, aut eius possessiones auferre, aut ablatas retinere, minuere, uel temerariis uexationibus fatigare, sed omnia integra conseruentur eorum pro quorum sustentatione et gubernatione concessa sunt,  usibus omnimodis profutura. Chrisma, oleum sanctum, ordinationes canonicorum, qui ad sacros fuerint ordines promouendi, a Turonensi accipietis archiepiscopo, si quidem gratiam atque communionem apostolice sedis habuerit, et si ea gratis ac sine prauitate uoluerit exhibere; alioquin liceat uobis catholicum quem malueritis adire antistitem, et eadem ab eo sacramenta suscipere. Sane canonicus uester si Ecclesiarum archiepiscopi canonicus fuerit, beneficio abdicato, excommunicandi eum archiepiscopus non habeat facultatem. Si qua igitur in futurum ecclesiastica secularisue persona, hanc nostre constitutionis paginam sciens, contra eam temere uenire tentauerit, secundo tertioue commonita, si non satisfactione congrua emendauerit, potestatis  honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore et sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem ecclesie iusta seruantibus sit pax Domini nostri Iesu Christi, quatenus et hic fructus bone actionis percipiant, et apud districtum iudicem premia eterne pacis inueniant. Amen

Ego Calixtus catholice Ecclesie episcopus.

 Datum Rome per manum Grisogoni sancte Romane Ecclesie diaconi cardinalis ac bibliothecarii,  III Kalend., Incarnationis Dominice 1119, pontificatus autem domni Calixti secundi pape anno primo.



XL. Monasterii S. Bertini Sithiensis libertatem et priuilegia confirmat. Anno 1119, Oct. 31.
[Collection des Cartulaires, t. III, 260, Paris, 1841, 4o.]

CALIXTUS episcopus, seruus seruorum Dei, dilecto filio LAMBERTO Sithiensis monasterii abbati, eiusque successoribus regulariter substituendis in perpetuum.

Iustis uotis assensum prebere iustisque petitionibus aures accommodare nos conuenit, qui, licet indigni, iustitie custodes atque precones in excelsa apostolorum Petri et Pauli specula positi, Deo auctore,  conspicimur. Proinde, dilecte in Christo fili Lamberte abbas, tuis petitionibus annuentes, beati Bertini Sithiense monasterium, quod in Taruannensi parochia situm est, cui, Deo auctore, presides, sub tutela et protectione sedis apostolice suscipimus, et contra prauorum hominum nequitiam auctoritatis huius priuilegio communimus. Statuimus enim uniuersa ad idem monasterium legitime pertinentia uobis uestrisque successoribus quieta semper et illibata conseruari, uidelicet comitatus de omnibus terris quas Sanctus Bertinus habet in castellaria de Broburg, sicut Balduinus comes, per manum Ioannis, episcopi, uobis concessit, et de omnibus terris que per secessum maris, siue ex palustribus locis proueniunt, in omnibus uidelicet parochiis quas Sanctus  Bertinus habet in predicta castellaria; duas garbas decime, et de omnibus berquariis atque uaccariis decimationem, sicut Balduinus, comes Insulanus, uobis concessit, et omnia que idem suo scripto confirmauit; molendina in atrio monasterii uestri constructa, terram de Culhem et Flechmel et Helescolke, quas per episcopum derationastis. Preterea concordiam illam, que facta est ante predictum uenerabilem Ioannem, episcopum, inter uos et Euerardum, clericum, uidelicet de altari de Helcin et capellis eius, omnino ratam censemus. In Taruannensi quoque parochia, ecclesiam nuncupatam Oxelare et Warnestim et Haueskerke, altare de Merchem, ecclesiam de Eggafridi capella; in Tornacensi parochia, ecclesiam de Coclara, de Ruslethe et de Runbecca,  cum capellis suis, ecclesiam de Lisgnege et de Snelgerkeke, et de Hermingehem et de Bouenkerke; in Attrebatensi parochia, altare de Anesin; in Coloniensi, ecclesiam de Fresquena et Wildestorp; in Beluacensi, terram Hubertuisin dictam, cum omnibus suis pertinentiis seu appendiciis, terram quoque Clarembaldi de Lustingehem, terram quam comes Robertus, pro anime sue remedio et filii sui Willelmi, uobis dedit; similiter berquariam quam comes Balduinus, qui in monasterio uestro sepultus est, adhuc uiuens uobis dedit, et quam Carolus ei, in comitatu succedens, legali donatione concessit; item berquariam pro commutatione uille Ostresele datam,  et duas portiones decime de Brucsele. Omnes etiam decimationes annuatim, fratrum industria colligantur, ne sub censualitate, occasione dationis, res uestre inquietentur uel impediantur. Curtes quoque monasterii ita libere in dispositione fratrum manere sancimus, ut nullus pro eisdem seruandis quidquam iuris hereditarii habeat. Ipsum preterea monasterium, iuxta predecessorum nostrorum uictoris, Urbani, Paschalis pape sanctiones et priuilegia, loco eidem collata, in sua plenius libertate ac immunitate perpetuo conseruetur, adeo ut nulli, nisi Romano pontifici, salua tamen episcopi Taruannensis canonica reuerentia, in aliquo respondeat, quandiu illic regularis ordinis uigor ac disciplina permanserit. Porro abbatem in eodem monasterio, non alium, preesse  censemus, nisi quem fratres communi consensu, uel fratrum pars sanioris consilii, secundum Dei timorem et beati Benedicti Regulam, elegerint. At hec religioni uestre concedimus, in communi parochie interdicto, diuina officia, clausis ianuis, celebrare. Decernimus ergo ut nulli omnino hominum liceat idem monasterium temere perturbare, et cetera omnia usque in finem, ut supra, in priuilegio Paschalis pape .

Ego Calixtus, catholice Ecclesie episcopus, subscripsi.

Datum Remis, per manum Grisogoni, sancte Romane Ecclesie diaconi cardinalis ac bibliothecarii, secundo Kal. Nouembris, indictione tertia decima  , Incarnationis Dominice anno millesimo centesimo  nono decimo, pontificatus autem domni Calixti II pape anno primo.



XLI. Ecclesie Cameracensis priuilegia confirmat. 
[Mémoire de M. de Choiseul contre le magistrat de Cambrai, pièce uIII, teste LEGLAN, Glossaire de l'ancien Cambrésis, p. 131.]

. . . . . . . . . . . . . . . . . . . . Datum Remis per manum Grisogoni S. Romane Ecclesie diac. cardinalis ac bibliothecarii, II Kal. Nouembr., indict. XIII, Incarnationis Dominice anno 1119, pontificatus autem domni Calixti secundi pape anno primo.



XLII. Ad clerum et populum Hildesheimensem. 
[Edidit IAFFÉ, Regesta pontif. Rom., cum hac mentione: »In tabular., reg. Hannouer.---Misit H. Sudendorff.«]


Hildenensis [leg. Hildesheimensis] Ecclesie clero et populo, salutem et apostolicam benedictionem.

Audita et cognita obedientie uestre constantia, quam in canonica electione uestri episcopi habuistis, apprime gauisi sumus. Idcirco dilectionem uestram litteris presentibus duximus uisitandam, monentes atque precipientes, ut in Romane semper Ecclesie et uestri episcopi obedientia persistatis. Nos enim  in concilio Remis habito canonicam electionem et liberam consecrationem fratris nostri B[ertholdi], episcopi uestri, cum archiepiscopis, episcopis, abbatibus et cuncto clero approbauimus et auctoritate apostolica roborauimus. Si qui ergo uel ex clero uel ex populo canonice uestre electioni nondum consenserunt, commoniti a nobis id ipsum sentire uobiscum non differant, ne in sua pertinacia permanentes ecclesiastice subiaceant ultioni.

Data Remis II Kal. Nouembris.



XLIII. G[isleberto] archiepiscopo Turonensi mandat ut litteras sequentes ad [Henricum] Anglorum regem deferat, adhibitoque G[aufredo] archiepiscopo Rothomagensi, Thomam [leg. Thurstanum] archiepiscopum Eboracensem regi diligenter commendet. 
[Monastic. Anglic. III, 144.]


CALIXTUS episcopus, seruus seruorum Dei, uenerabili fratri GISLEBERTO Turonensi archiepiscopo, salutem et apostolicam benedictionem.

Quia deuotionis tue dilectionem, et fidelitatis constantiam in beati Petri seruitio sepius probatam agnouimus, eius tibi negotium potissimum duximus committenda; siquidem prudentiam tuam pro uenerabilis fratris nostri Thome Eborum archiepiscopi causa, ex fratrum nostrorum consilio, nostra uolumus legatione perfungi, in quo quanta nobis et Romane Ecclesie iniuria irrogetur ipse, ut credimus, non ignoras. Tuam itaque, frater carissime, sollicitudinem  exoramus, atque precipimus, ut illas quas pro eodem fratre nostro Th. dirigimus litteras in Northmannia, ad regem Anglicum deferas, et primo earum traditioni regem ipsum uice nostra tu et confrater uester G. Rothomagensis archiepiscopus, quem in huius allegationis exsecutione tibi socium exhibemus conuenire, diligentissime studeatis. Eumque instantius deprecamini, ut in predicti fratris nostri restitutione, ita matris sue Romane Ecclesie preces exaudiat, quatenus uerus eius filius. . . . . .



XLIu. Ad Henricum Anglorum regem. 
Monastic. Anglic. III, 144
.

 . . . . . seruorum Dei carissimo in  Christo filio, HENRICO illustri et glorioso Anglorum regi, salutem et apostolicam benedictionem.

Sepe iam dilectionem tuam, pro uenerabili fratre nostro Thoma  Eborum archiepiscopo, uerbis et litteris monuisse meminimus, et nichil adhuc in eius negotio de honore Dei et Ecclesie apud te ualuimus impetrare. Unde grauiori profecto correptione dignus fueras; sed quia duplici te dilectione complectimur, persone tue, ad presens, in exsecutione iustitie duximus indulgendum. Ceterum confratris nostri R. Cantuariensis archiepiscopi contemptum omnino  diutius tolerare non possumus, et a dominis enim felicis memorie Paschalis et Gelasii predecessoribus nostris, et nobis ipse commonitus, nec electo Eboracensis Ecclesie absque professionis exactione manus imponere, nec pro eodem negotio nostre noluerit audientie presentare. Et ipsi ergo episcopale atque sacerdotale officium interdicimus et in matrice Cantuariensi Ecclesia; necnon et Eborum propria parochia tota diuina omnia celebrari officia, et sepulturam mortuis prohibemus preter infantium baptisma, et morientium penitentias, donec predictus frater noster Thomas, Eborum Ecclesie restituitur, manere in ea quietius dimittatur. Si enim predictus dominus noster Paschalis papa eum adhuc in electione positum ab Eborum Ecclesia nullatenus  passus est, nos consecratum iam, per Dei gratiam, nostris, tanquam beati Petri manibus, exsulare prorsus pati, nec possumus, nec debemus.



XLu. Bulla de priuilegiis monasterii Sancte Marie Iosaphat in diecesi Carnotensi. 
[BALUZ., Miscell. ed. Luc., III, 13.]

CALIXTUS episcopus, seruus seruorum Dei, dilecto filio GIRARDO abbati monasterii Sancte Marie Iosaphat iuxta Leugas, in Carnotensi uidelicet parochia siti, eiusque successoribus regulariter substituendis in perpetuum.

Religiosis desideriis dignum est facilem prebere consensum, ut fidelis deuotio celerem sortiatur  effectum. Proinde nos, dilecte in Christo fili Giralde abbas, tam tuis quam uenerabilis fratris nostri Gaufridi Carnotensis episcopi petitionibus annuentes, Beate Marie monasterium, cui Deo auctore presides, in apostolice sedis tutelam excipimus, et contra prauorum hominum nequitiam auctoritatis nostre priuilegio communimus. Statuimus enim ut quecunque bona, quascunque possessiones idem cenobium in presenti legitime possidet, siue in futurum largiente Deo iuste ac canonice poterit adipisci, firma tibi tuisque successoribus et illibata permaneant. Ecclesiam scilicet Sancti Martini de Operatorio, et ecclesiam Sancti Arnulfi, cum decimis et terra quam dedit Goslenus de Leugis. Nulli ergo  omnino hominum liceat idem monasterium temere perturbare, aut eius possessiones auferre, uel ablatas retinere, uel temerariis uexationibus fatigare; sed omnia integra conseruentur eorum pro quorum sustentatione et gubernatione concessa sunt, usibus omnimodis profutura. Salua nimirum Carnotensis episcopi canonica reuerentia. Si qua igitur in futurum ecclesiastica secularisue persona, hanc nostre constitutionis paginam sciens, contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino  iudicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen.

Ego Calixtus catholice Ecclesie episcopus.

Datum Remis per manum Grisogoni S. R. E. diaconi cardinalis ac bibliothecarii, Kal. Nouembris, indictione XII, Incarnationis Dominice anno 1119, pontificatus autem domini Calixti II pape anno primo.



XLuI. Decretum a Gaufrido episcopo Carnot. aduersus Simoniam latum confirmat. 
[Gall. Christ. uIII, inst. 318.]


CALIXTUS episcopus, seruus seruorum Dei, uenerabili fratri Gaufrido Carnotensi episcopo, salutem et apostolicam benedictionem.

Que religionis honestate perspecta in Dei Ecclesia statuuntur, inconcussa debent stabilitate seruari. Si quidem, frater in Christo carissime, de commissa tibi Ecclesia omnem Simoniacam expellere desiderantes prauitatem, assensu decani, precentoris, subdecani, succentoris, et ceterorum prelatorum  Ecclesie statuisti, congregatione fratrum id ipsum approbante atque unanimiter postulante, ut nec decanus, nec precentor, nec subdecanus, nec succentor, nec ulla alia ecclesiastica persona, uel canonicorum quisquam de honoribus ecclesie, uel prebendis quidquam exigat uel accipiat, uel per se, uel per suppositam manum: nullus eorum qui canonici fiunt pro prebenda quidquam det uel promittat, aut per se similiter, aut per suppositam manum, neque post decessum prelatorum, qui nunc in ecclesia uestra uiuunt, ullus uel decanus, uel precentor, uel subdecanus, uel succentor in locum ipsum statuatur, quousque in communi capitulo liquido iuret pro officio suo nichil dedisse uel promisisse, quousque etiam iuret se pro prebendis nichil exacturum uel accepturum,  aut per se, aut per suppositam manum: similiter post decessum simplicium canonicorum, qui modo in Carnotensi ecclesia uiuunt, nullus in locum eorum canonicus sufficiatur, nisi ante in communi capitulo iuret, uel tutor suus pro eo, si ipse infra annos fuerit, se pro prebenda nichil dedisse aut promisisse, nec per se, nec per suppositam manum. Hanc igitur constitutionem ad honorem Dei et animarum salutem a fraternitate tua prouisam, nos prestante Deo, auctoritate sedis apostolice confirmamus, et ratam in posterum permanere sancimus, etc.

Datum Remis per manum Crisogoni sancte Romane Ecclesie cardinalis ac bibliothecarii, Iu Nonas Nouembris, indictione XIII, Incarnationis Dominice  anno 1119, pontificatus domini Calixti II anno primo, etc.



XLuII. Monasterium Springirsbacense et eius discipli tam confirmat. 

[Huius priuilegii mentio tantum exstat apud IAFFÉ, Regesta Rom. pont., p. 531, cum hac clausula: »In tabulario Confluentino. Ex schedis Pertzii.«]



XLuIII. Ad Moruanum uenetensem et Brictium Nannetensem episcopos.---Ut abbatem Rotonensem per districtionem canonicam compellant ad reddendam pecuniam abbati Kemperlegiensi debitam. 
[Dom BOUQUET, Recueil, Xu, 231.]


CALIXTUS episcopus, seruus seruorum Dei, uenerabilibus MORuANO uenetensi, BRICTIO Nannetensi, episcopis, salutem et apostolicam benedictionem.

Nuper Herueo Rotonensi abbati mandauimus ut pecuniam quam monasterio Sancte Crucis de Kemperlegio iniuste abstulit, iuxta datum a confratre nostro Gerardo Engolismensi, tunc apostolice sedis legato, iudicium, dilatione seposita, restitueret, aut super hoc responsurus, Remis se nostro conspectui presentaret. Ceterum, cum ipse ad Remense concilium peruenisset infecto negotio remeauit, insuper  culpam suam, uti accepimus, per comitis nititur defendere potestatem. Unde fraternitati uestre precipimus ut eum ex parte nostra  commoneatis quatenus abbati Sancte Crucis usque ad proximas Epiphanie octauas eamdem pecuniam integre reddat, alioquin uos tandiu in abbatem ipsum et in abbatiam, et in obedientias eius que in uestris diecesibus site sunt, districtionem canonicam imponatis, donec ipse in nostra presentia et nobis de contemptu, et abbati de illatis iniuriis satisfaciat.

Data Remis, u Idus Nouembris.



XLIX. Monasterii S. Remigii Remensis priuilegia confirmat. 
[MARLOT, Metropol. Rem., II, 271.]

CALIXTUS episcopus, seruus seruorum Dei, dilecto in Christo filio ODONI, abbati uenerabilis monasterii  S. Remigii, quod est secus urbem situm, eiusque successoribus regulariter substituendis in perpetuum.

Apostolice sedis auctoritate compellimur pro uniuersarum Ecclesiarum statu satagere, etc. Statuimus ut quecunque bona largiente Deo poteritis adipisci, firma hec uobis et illibata permaneant, in quibus hec duximus exprimenda: ecclesiam S. Marie que sita est extra muros castelli, cui Regitestis uocabulum est, cum omnibus ad eam pertinentibus, sicut eam uenerabilis frater noster Rodulfus Remensis archiepiscopus a comite Hugone dimissam uestro monasterio contulit; ecclesiam S. Timothei cum parochia Burgi et appendiciis ad Burgum . . . . . . censum Codiciaci castri sexaginta solidorum, mansiones  Ponti uidulari in alodio Sancti Remigii sitas, quas Fridericus, eiusdem loci institutor, uestro monasterio contulit. Decernimus ergo ut nulli omnino hominum liceat idem cenobium temere perturbare, etc.

Datum Remis per manum Chrisogoni S. R. E. diaconi cardinalis ac bibliothecarii, Iu Idus Nouemb., indict. XIII, Incarnat. 1119, pontificatus domini Calixti II pape anno II.



L. Abbatie S. Amandi seu Elnonensis, ordinis Sancti Benedicti priuilegia libertatis et immunitatis concedit. 
[MIRAEUS, Opp. diplom. II, 1155.]

 CALIXTUS episcopus, seruus seruorum Dei, dilecto in Christo BOuONI, abbati uenerabilis monasterii S. Amandi, quod Elnonense dicitur, eiusque successoribus regulariter substituendis in Christum.

Et diuinis preceptis instruimur, et apostolicis monitis informamur, ut pro ecclesiarum statu impigro uigilemus affectu.

Quamobrem, dilecte in Christo fili Bouo abbas, tuis petitionibus accommodamus assensum, et Elnonense monasterium, cui Deo auctore presides, ubi eiusdem beati Amandi corpus requiescere creditur, apostolice sedis priuilegio communimus.

Statuimus enim ut quecunque bona, quascunque possessiones, idem locus concessione pontificum, liberalitate principum, oblatione fidelium, uel aliis  iustis modis in presenti possidet, siue in futurum largiente Deo iuste atque canonice poterit adipisci, firma uobis uestrisque successoribus, et illibata sub B. Petri tuitione permaneant.

In quibus hec propriis duximus nominibus adnotanda, uillam uidelicet Elnonem cum appendiciis suis ab omni secularium dominio liberam, sicut a religiosis regibus Dagoberto, Pippino, Carolo, Ludouico, et comite Balduino cognoscitur emancipata.

In pago Laudunensi, cellam Barisiacum cum famulis et appendiciis suis.

In pago Cameracensi Braccolum, Nouam uillam, Haltiacum cum appendiciis suis.

In pago Hainonensi Guariniacum, Moncelz, Scalpouz  cum appendiciis suis.

In pago Ostrebatensi, Diptiacum, Ferinium, Scaldinium, Lurcium, Ruoth cum familia et appendiciis suis.

In pago Tornacensi Guillelmel, Frigidum Montem, Hertinium, Bouinias, Rumam, Spiere Holtein, cum appendiciis suis.

In pago Bracbatensi Herinias, Sein, Allenium, uarcinium, Anuinium, Securiacum, uilare, Nouas Domus, terras de Germinio, Milam, Rodam. Baceroth cum appendiciis suis.

In Flandriis, terras de Bonarda, de Roslare, de Ledda, de Hardoia, de Guinguiniis, de Marchengen, de Lapiscura, de Holscherca, de Berneiam, de Lecca, cum familia et appendiciis suis.

 In Testerepo alodium singulis annis soluens uiginti tres libras.

In Brugis capellam S. Amandi.

Super flumen Mosam uillam Haringas cum familia, ecclesia, et appendiciis suis.

Super flumen Renum terras de Sulla et de Bogarda.

Porro altaria que in diuersis parochiis possessione legitima possidetis ab omni personatu libera uobis uestrisque successoribus in perpetuum seruanda censemus; saluis nimirum consuetis episcoporum uel episcopalium ministrorum obsoniis.

In episcopatu Nouiomensi altare de Sancto Martino, altare de cella, de Rongi, de Ruma, de Guillelmel, de Frigido Monte, de Hertinio, de Marchengen,  de Guinguiniis, de Bernean, de Sedelegien, de Bichengen, de Ledda.

In episcopatu Laudunensi, cellam Barisiaci cum altari S. Remigii.

In episcopatu Cameracensi altare de Noua uilla cum appendiciis suis, altare de Gariniaco, de Scalpous, de Guariniaco cum appendiciis suis, de uillari, de Anuinio, de Lombisiaco.

In Atrebatensi, altare de Bulcinio, de Masten, de Helenuna, de Lurcio, de Scaldinio cum appendiciis suis, de Ruoth, de Ditiaco cum appendiciis suis, de Bulciniolo, decimam anguillarum apud Bulcem, et piscatorem unum in uiuario.

Quidquid preterea libertatis, quidquid tuitionis et immunitatis per authentica predecessorum nostrorum  sancte memorie Martini et Paschalis II Romanorum pontificum priuilegia monasterio uestro collatum; quidquid etiam uenerabilis fratris nostri, Rodulphi Remensis archiepiscopi, scripto ad petitionem illustris memorie nepotis nostri comitis Balduini de iniustis consuetudinibus quas prepositus uille abdicauit, de duobus diebus trium generalium placitorum relaxatis, de obstaculo apud Tuns, de diuisione silue Sancti Amandi, et silue prefati comitis Balduini, paterne prouisioni indultum est, uobis uestrisque successoribus confirmamus. Decernimus ergo ut nulli omnino hominum liceat idem cenobium temere perturbare, aut eius possessiones auferre, uel ablatas retinere, minuere, uel temerariis  uexationibus fatigare, sed omnia integra conseruentur eorum pro quorum sustentatione et gubernatione concessa sunt, usibus omnimodis profutura.

Obeunte te nunc huius loci abbate, uel tuorum quolibet successorum, nullus ibi quolibet subreptionis astutia, seu uiolentia preponatur, nisi quem fratres communi consensu, uel fratrum pars consilii sanioris de suo uel de alieno, si oportuerit, collegio, secundum Dei timorem, et beati Benedicti Regulam elegerint, a diecesano episcopo sine exactione et prauitate qualibet ipsius et clericorum eius per Dei gratiam consecrandum.

Missas sane publicas in eodem monasterio per episcopum fieri, uel stationes aut ordinationes aliquas  celebrari preter abbatis ac fratrum uoluntatem, omnimodis prohibemus, ne in seruorum Dei recessibus, popularibus occasio prebeatur ulla conuentibus.

Ad hec adiicimus ut nulli persone facultas sit idem monasterium inuadere, uel uim inuasionis inferre, quandiu eiusdem monasterii fratres regulariter uiuere et abbati regulariter electo secundum sanos usus Ecclesie obedire curauerint.

Si qua igitur in futurum ecclesiastica secularisue persona, hanc nostre constitutionis paginam sciens, contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata  iniquitate cognoscat, et a sacratissimo corpore ac sanguine Dei et Domini nostri Iesu Christi aliena fiat, atque in extremo examine districte ultioni subiaceat. Cunctis autem eidem loco iusta seruantibus sit pax Domini nostri Iesu Christi, quatenus et hic fructum bone actionis percipiant et apud districtum iudicem premia eterne pacis inueniant. Amen

Locus + sigilli.

Ego Calixtus catholice Ecclesie episcopus.

Datum Beluaci, per manum Grisogoni sancte Romane Ecclesie diaconi cardinalis ac bibliothecarii, XII Kalend. Decemb., indict. XIII, Incarnat. Dominice anno 1119, pontificatus autem domni Calixti secundi pape anno primo.



LI. Radulfum Dunelmensem, R[adulfum] Orcadensem, Ioannem Glascuensem et uniuersos per Scotiam episcopos, Ecclesie Eboracensis suffraganeos, hortatur ut T[hurstano] archiepiscopo Eboracensi, per ipsum consecrato, obediant. 
[Monasticon Anglic., III, 146.]


CALIXTUS episcopus, seruus seruorum Dei, uenerabilibus fratribus RADULFO Dunelmensi, R. Orcadensi, IOANNI Glerguensi, et uniuersis per Scotiam episcopis, Eboracensis Ecclesie suffragantibus, salutem et apostolicam benedictionem.

Ad hoc disponente Deo, sedis apostolice cura nobis commissa est, ut Ecclesiarum omnium sollicitudinem  gerere debeamus; ea propter diuine destinationi nostre metropolis Eborum Ecclesie paterna benignitate compassi sumus; et uenientem ad nos uenerabilem fratrem Thomam ipsius electum benigne suscepimus; atque ad archiepiscopum, cooperante Domino, consecrauimus; pallii quoque insigne, pontificalis uidelicet officii plenitudinem, secundum consuetudinem apostolice sedis ei concessimus. Non enim fratribus uestris rationabile uisum est, ut pro illa confratris uestri R. Cantuariensi archiepiscopo querimonia diutius uacare Eboracensis debeat Ecclesia; precipue cum fratrem frequenter ab apostolica sede commonitus nulla ei causa hac uoluerit reuerentiam exhibere: uestre itaque fraternitati, presentium litterarum auctoritate,  precipimus, ut predictum fratrem nostrum Thomam tanquam metropolitanum uestrum diligere et honorare attentius procuretis, eique in posterum omni occasione seposita debitam obedientiam et reuerentiam deferatis.

Date Beluaci XII Kalend. Decembris.



LII. Littere Norwegie regibus porrecte pro admissione Radulphi Orcadensium episcopi. 
[Monast. Angl. tom. III, pag. 145.]

CALIXTUS episcopus, seruus seruorum Dei, dilectis in Christo filiis AISTANO et SIWARDO Norwegie regibus, salutem et apostolicam benedictionem.

Ab ipso fidei Christiane principio Ecclesie Dei  per principum munificentiam in temporalibus excreuerint, et Dominus quidem honorificantes se honorificabit, et eorum potentiam abundantius dilatabit. Ea propter, filii in Christo karissimi, dilectionem uestram litteris apostolicis uisitantes, rogamus uos et admonemus in Domino, ut filium nostrum Orcadensium episcopum, canonice ut accepimus electum, et in metropoli sua Eboraca ecclesia consecratum, benigne suscipiatis, ab iniuria defendatis, et in episcopatu suo manere quietius faciatis.



LIII. Monasterii S. Martini de Campis Parisiensis possessiones et priuilegia confirmat. 
[Bullar. Cluniac., p. 39.]


CALIXTUS episcopus, seruus seruorum Dei, dilecto in Christo filio MATTHAEO, priori monasterii Sancti Martini, quod de Campis dicitur, salutem et apostolicam benedictionem.

Sicut iniusta poscentibus nullus est tribuendus effectus, sic legitima desiderantium non est differenda petitio. Proinde nos, dilecte in Christo fili Matthee prior, tuis petitionibus annuentes, Beati Martini monasterium, cui auctore Deo ex uenerabilis fratris nostri Pontii Cluniacensis abbatis institutione presides, presentis decreti auctoritate munimus, statuentes ut quemadmodum cetera Cluniacensis membra semper sub apostolice sedis tutela  permaneat. Cuncta etiam que in presenti duodecima indictione eidem loco pertinere uidentur, quieta uobis semper et integra permanere sancimus, uidelicet in pago Parisiensi decimam eiusdem prefati monasterii Sancti Martini, et altare et decimam de Calleuio. In suburbio Parisiace urbis, ecclesiam Sancti Iacobi cum parochia. Prope monasterium Sancti Martini capellam Sancti Nicolai. Infra urbem in uico qui dicitur Iudeorum, furnum quemdam, et ad magnum pontem duo molendina. Ecclesiam Sancti Dionysii de monte Martyrum cum capella que ad Sanctum Martyrium appellatur. Nusiellum uillam cum ecclesia et atico, et omnibus appendiciis suis. Rusiacum uillam quam dedit Anselmus dapifer. Apud Tauerniacum et Turnum et Moncellum, hospites et  uineas, et census et siluam Castanearum, ex dono Odonis comitis de Corbolio, et aliam siluam de Castaneis iuxta eamdem sitam, ecclesiam de Erigniaco. Apud Pontisaram castrum, de dono regio, et Radulfi Delicati, et Guarnerii Siluanectensis, hospites, censum et terras. Apud uallem Ioiaci terram, censum et hospites, ex dono cuiusdam monachi Berengarii, concedente Osmundo de Caluo monte et uillam Castaneum cum ecclesia et decima, et terram de Puteolis et altare de Fontaneto. Altare, ecclesiam, aticum et decimam de Esuen. Altare, aticum, et decimam de Campaniaco. Ecclesiam de Doctmonte cum appendiciis suis. Altare de Ermenonuilla. Ecclesiam de Duniaco et molendina, et cetera que ibi sunt Sancti Martini. Apud pontem Ebali curtem et  terras. Ceurentium uillam cum appendiciis suis, et ecclesiam eiusdem uille, cum capella et decima de Luriaco. Bonseias cum ecclesia et appendiciis suis. Apud Nuseium Siccum, terram et censum. Et apud Clerici terram et censum, et Penthinum cum ecclesia et appendiciis suis, et Roueredum cum circumiacentibus terris. Apud Luuram in Parisiaco, ecclesiam cum atico. Apud Gornacum castrum monasterium Sancte Marie cum omnibus appendiciis suis. uillam Nuseium cum omnibus appendiciis suis. Maiatlas cum ecclesia et appendiciis suis. Decimam de Atiliaco. uillam Confluentiam cum ecclesia et appendiciis. Apud Sanctum Marcellum terram quam dedit Cleophas monachus. Apud uitriacum uillam, domum, torcular, uineas et censum, et molendinum de Arcoilo.  Apud Clamardum, ecclesiam, terram, uineas et censum. Apud Sanctum Clodoaldum, terram que Alnetus dicitur cum appendiciis suis. In monte Sauias et monte Martyrum, torcularia et uineas. In Carnotensi pago ecclesiam de Bonnella, cum atrio, et hospitibus, et omnibus appendiciis suis. uisanis uillam cum ecclesia et appendiciis suis. Bolouillam cum appendiciis suis. Et Escun et Olan montem, et uillam Goucolum cum ecclesia et decima. Apud Meudonuillam, hospites et terras. Apud Capellam, hospites et terras, Rodenisuillam, cum ecclesia et appendiciis suis. Apud Carnotum, in burgo Sancti Caralni, hospites et censum. Apud uillam que Tabula dicitur, censum denariorum et decimam de Beueriis. Apud Crisperias, ecclesiam et decimam et hospites. uillam Bault.  Sanctum Hilarium cum ecclesia et appendiciis suis. Gordum de Pissiaco. Apud Medendam de transuerso per aquam de singulis nauibus tres obolos, ex dono Geruasii dapiferi et concessione Philippi regis. Apud Miliacum castrum, et Contiacum decimum diem in reditu Pedagii partem, uidelicet prefati Geruasii. In Aurelianensi pago, Hyenuillam cum ecclesia et tota parochia de Puteacio, et decimum mercatum cum omnibus appendiciis suis, et altare de Nouauilla. In Senonensi pago, uillam et atrium de Pringi et Nouas. Apud Conam, ecclesiam et atrium cum appendiciis suis. In Suessionensi pago, uillam que Sancta Gemma dicitur, cum ecclesia et appendiciis suis, et terram de monte Aldonis. In Meldensi  pago, Anetum uillam cum ecclesia et atrio et appendiciis suis. In Laudunensi pago, Disiacum uillam, et alodium de Branna cum appendiciis suis. In Nouiomensi pago, ecclesiam de Castro, quod Capii dicitur, cum appendiciis suis. Altare de Heldicurte, et altare de Beuelone. In Ambianensi pago, ecclesiam de Signiaco cum appendiciis suis. Apud Arenas castrum ecclesiam Beate Marie cum appendiciis suis. Apud Ruam, uertunum et Waben redditus salis et aquarias piscium. In Taruanensi pago, altare de Feurentiaco cum appendiciis suis. In Beluacensi pago apud Bellum montem ecclesiam sancti Leonori cum appendiciis suis, et decimam de mediana curte. Apud Nusiacum terram et censum. Apud Meruacum, uillam, altare, atrium et decimam, cum appendiciis  suis, et altare Sancti Audomari cum appendiciis suis. Apud Beluacum ecclesiam Sancti Pantaleonis. Apud Montiacum Sancte Opportune, ecclesiam eiusdem sancte cum appendiciis suis. In Siluanectensi pago monasterium Sancti Nicolai de Aciaco cum appendiciis suis. Apud Loruillare, ecclesiam, atrium, decimam et hospites. In Anglia apud Londoniam, terram censualem et hospites, ex dono Radulfi de Iuin, ex concessione Henrici regis. Apud castrum Barnastabale, ecclesiam cum appendiciis suis. Et cetera que predecessorum nostrorum sancte memorie Urbani pape et Paschalis II priuilegiis continentur. Quecunque preter ea a quibuslibet de suo iure eidem loco collocata sunt, uel in futurum conferri contigerit, firma semper et  illibata permaneant, tam a te quam ab aliis qui per Cluniacenses abbates eidem loco prepositi fuerint, possidenda, regenda ac perpetuo possidenda. Decernimus ergo ut nulli omnino hominum liceat idem cenobium temere perturbare, aut eius possessiones auferre, uel ablatas retinere, minuere, uel temerariis uexationibus fatigare, sed omnia integra conseruentur eorum, pro quorum sustentatione ac gubernatione concessa sunt, usibus omnimodis profutura. Si qua igitur in futurum ecclesiastica secularisue persona, hanc nostre constitutionis paginam scieas, contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate  careat, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen

Ego Calixtus catholice Ecclesie episcopus.

Datum apud Sanctum Dionysium, per manum Grisogoni sancte Romane Ecclesie diaconi cardinalis ac bibliothecarii, u Kalend. Decembris, indict. XIII, Incarnationis Dominice anno 1119, pontificatus autem domni Calixti II pape anno primo.



LIu. Bulla pro Pacano abbate et monachis B. Marie Stampensis. 
[FLEUREAU. Les Antiquitez de la uille et du duchez d'Estampes. Paris, 1683, 4o, p. 491.]


CALIXTUS episcopus, seruus seruorum Dei, dilectis filiis PACANO abbati et B. Marie Stampensis ecclesie canonicis tam presentibus quam futuris in posterum.

Officii nostri nos hortatur auctoritas ut Ecclesiarum quieti attentius prouidere, et suum cuique ius integrum conseruare, in quantum permiserit Dominus, debeamus. Siquidem clamores uestros accepimus  aduersus eos qui parochianos uestros sine assensu uestro sepelire contumaciter presumebant. uestris igitur et karissimi filii nostri Ludouici gloriosi Francorum regis precibus incitati, ad ecclesie uestre quietem et libertatem per Dei gratiam conseruandam, statuimus, et auctoritate apostolica prohibemus, ne cuiquam preter assensum uestrum, parochianos uestros, milites seu alios, liceat sepelire. Preterea uobis, uestrisque successoribus in perpetuum confirmamus ecclesiam Sancti Basilii et molendinum in burgo situm, et cetera omnia, que concessione pontificum, liberalitate regum, oblatione fidelium, uel aliis iustis modis ecclesia uestra in presenti possidet uel in futurum largiente Domino iuste atque canonice poterit adipisci.  Nulli ergo hominum facultas sit, ausu temerario, uestram ecclesiam perturbare, aut uestras bonas consuetudines immutare, possessiones auferre, uel ablatas retinere, minuere, uel temerariis uexationibus fatigare, sed omnia integra conseruentur eorum pro quorum sustentatione ac gubernatione concessa sunt, usibus omnimodis profutura, salua Senonensis archiepiscopi reuerentia. Si quis igitur in futurum, ecclesiastica secularisue persona, hanc nostre constitutionis paginam sciens, contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate  cognoscat, et a sacratissimo corpore et sanguine Dei ac Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis ergo eidem loco iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant.

Datum Senonis per manum Grisogoni, sancte Romane Ecclesie diaconi cardinalis ac bibliothecarii, II Nonas Decembris, indictione XII, Incarnationis Dominice anno 1119, pontificatus autem domni Calixti II pape anno I.



Lu. Ad Iosceranum Lingonensem episcopum.---Iudicem eum constituit controuersie, que est inter abbatem S. Petri uiui Senonensis, et Molismensem. 
[MANSI, Concil., XXI, 196.]


CALIXTUS episcopus, seruus seruorum Dei, IOSCERANNO Lingonensium episcopo, salutem et apostolicam benedictionem.

Abbatis Arnaldi, et fratrum monasterii Sancti Petri uiui, querelam accepimus, quod eis Molismensis et Remensis abbates quasdam possessiones iamdiu a beati Petri monasterio possessas, iniuste abstulerint. Unde fraternitati tue precipimus ut longa dilatione seposita canonicam eis iustitiam facias,  nec monasterio eidem obesse permittas, quod secundum antiquam terre consuetudinem instrumenta sine impressione sigilli composita declarantur.

Data Senonis Nonis Decembris



LuI. Ad monachos S. uiuentii de uerzeio.---Iubet sub penis interdicti, ut priorem de monasterio Cluniacensi recipiant. 
[Dom BOUQUET, Recueil, Xu, 252.]

CALIXTUS episcopus, seruus seruorum Dei, uerziacensis monasterii monachis et familie, salutem, si obedierint, et apostolicam benedictionem.

Charissimi filii nostri Petri  Cluniacensis abbatis et fratrum eius querelam accepimus, quod recipere  priorem de Cluniacensi monasterio recusetis, cum locus uester iam per triginta fere annos priorem tantum de domo eadem habuerit: in quo profecto magnum uobis et uestre generare Ecclesie detrimentum. Cum enim paci et religioni intendere debeatis, in dissensione et scandalo permanetis. Per presentia igitur scripta uobis precipiendo mandamus, ut usque festum proximum B. Thome priorem de Cluniacensi recipiatis cenobio, eiusque debitam, sicut hactenus factum est, obedientiam prebeatis. Alioquin nos extunc ecclesiarum uobis introitum interdicimus, et in uestro monasterio diuina prohibemns officia celebrari.

Datum Altissiodori, uII Idus Decembris



LuII. B[enedictum] episcopum Lucensem rogat ut homines ad sese uenientes uel ab ipso redeuntes presidio firmo muniat. A. priorem et ecclesiam S. Frigdiani commendat. 
[BALUZ., Miscell. ed. Luc. Iu, 588.]


CALIXTUS episcopus, seruus seruorum Dei, uenerabili fratri B. Lucano, episcopo salutem et apostolicam benedictionem.

Sicut aliis iam litteris dilectioni tue mandauimus, nos te sicut fratrem in Christo carissimum diligere, et in quantum permiserit Dominus; honorare optamus.  Rogamus autem fraternitatem tuam ut secundum datam tibi a Deo prudentiam eius ecclesiam precipue hoc studeas tempore adiuuare, et ad nos uenientes uel a nobis redeuntes personas patriam illam secure conduci facias: rogamus preterea dilectionem tuam, ut filium uestrum A. priorem S. Frigdiani, et eius ecclesiam pro B. Petri reuerentia, et dilectione uestra studeas amplius diligere et iuuare. Idem enim locus specialiter B. Petri tutela et protectione consistit, et nos deesse ei nec possumus nec debemus.

Datum Altissiodori, III Idib. Decembris.



LuIII. Ad Stephanum abbatem Cisterciensem.---Cisterciensis monasterii capitula confirmat. 
[MANSI, Concil., XXI, 190.]


CALIXTUS episcopus, seruus seruorum Dei, karissimis in Christo filiis STEPHANO uenerabili Cisterciensis monasterii abbati et eius fratribus, salutem et apostolicam benedictionem.

Ad hoc in apostolice sedis regimen, Domino disponente, promoti conspicimur, ut ipso prestante religionem augere, et que recta atque ad salutem animarum statuta sunt nostri debeamus auctoritate officii stabilire. Idcirco, filii in Christo karissimi, petitioni uestre caritate debita impertimur assensum, et religioni uestre paterno congratulantes affectu, Dei operi quod cepistis manum nostre  confirmationis apponimus. Siquidem consensu et deliberatione communi abbatum et fratrum monasteriorum uestrorum, et episcoporum, in quorum parochiis eadem monasteria continentur, quedam de obseruatione Regule B. Benedicti, et de aliis nonnullis que ordini uestro et loco necessaria uidebantur, capitula statuistis: que nimirum ad maiorem monasterii quietem, et religionis obseruantiam, auctoritate sedis apostolice petitis confirmari. Nos ergo uestro in Domino profectui congaudentes, capitula illa et constitutiones auctoritate apostolica confirmamus, et omnia in perpetuum rata permanere decernimus. Illud nominatim omnimodo prohibentes, ne abbatum aliquis monachos uestros sine regulari commendatione suscipiat. Si qua igitur ecclesiastica  secularisue persona nostre confirmationi et constitutioni uestre temeritate aliqua obuiare presumpserit, tanquam religionis et quietis monastice perturbatrix, auctoritate beatorum Petri et Pauli et nostra, donec satisfaciat, excommunicationis  gladio feriatur. Qui uero conseruator exstiterit, omnipotentis Dei et apostolorum eius benedictionem et gratiam consequatur. Interdicimus autem ne quis conuersos laicos professos uestros ad habitandum suscipiat.

Ego Calixtus catholice Ecclesie episcopus confirmaui, et subscripsi.

Datum Sodoloci per manum Chrysogoni sancte Romane Ecclesie diaconi cardinalis ac bibliothecarii, decimo Kal. Ianuarii, indict. XII, Incarnationis Dominice millesimo centesimo decimo nono, pontificatus autem domini Calixti II pape anno primo.



LIX. Brunonem archiepiscopum Treuirensem liberum declarat ab omni potestate legati, nisi a latere dirigatur. 
[HONTHEIM, Hist. Treuir., I, 504.]


CALIXTUS episcopus, seruus seruorum Dei, uenerabili fratri BRUNONI Treuirensi archiepiscopo, salutem et apostolicam benedictionem.

Consuetudo sedis apostolice, et ipse rationis ordo exposcit, ut sapientes religiosasque personas et Romane Ecclesie obedientie deuotas existentes honorare amplius ac diligere debeamus. Proinde, frater dulcissime, postulationi tue clementer annuimus, et personam tuam dilectionis brachiis amplectimur, et eam a cuiuslibet legati potestate absoluimus, nisi forte a nostro latere dirigatur; confidimus  enim in Domino, quia de sapientia ac religione tua et Deo ac Ecclesie honor magnus utilitasque proueniat.

Data Cluniaci III Nonas Ianuarii  .



LX. Brunoni archiepiscopo metropolitanum ius aliaque prisca ornamenta constabilit. 
[HONTHEIM., ibid.]

CALIXTUS episcopus, seruus seruorum Dei, uenerabili fratri BRUNONI Treuirensi archiepiscopo, salutem et apostolicam benedictionem.

Dignitatem uel Ecclesie uel personis per authentica predecessorum nostrorum priuilegia traditam,  nos quoque inconuulsam, prestante Deo, uolumus conseruari. Illud igitur dignitatis, illud honoris, quod Treuirensi Ecclesie ac predecessoribus uestris de sede apostolica est collocatum, nos eiusdem sedis auctoritate, cooperante Domino, stabilimus, et legitimum  perpetuumque manere sancimus, ut uidelicet Treuirensis Ecclesia super tres ciuitates Metim, Tullum et uirdunum metropolis habeatur, et ipsarum ciuitatum episcopi eam matrem ac magistram, salua in omnibus Romane Ecclesie auctoritate ac reuerentia, recognoscant. Porro tibi tuisque legitimis successoribus, frater in Christo carissime, usum pallii confirmamus, et ex apostolice sedis liberalitate iumento purpura instrato per constitutas ecclesie stationes uehi, atque ante uos crucem deferri concedimus, sicut et predecessores nostros tuis constat predecessoribus concessisse.

Ego Calixtus Ecclesie catholice episcopus.

Ego Lambertus Ostiensis episcopus.

Datum Cluniaci per manum Crysogoni S. R. E. diaconi cardinalis ac bibliothecarii, III Nonas Ianuarii,  ind. XIII, Incarn. Dom. 1120, pontificatus autem domini Calixti II pape anno I  .



LXI. *Hospitalem domum a Brunone, archiepiscopo Treuirensi, conditam Confluentie ante ecclesiam S. Florini, conseruari iubet. 

[GUNTHER, Cod. diplom. Rheno-Mosell., I, 169.]



LXII. Ad uol[ricum] Constantiensem episcopum.---Ut Schafhusensibus restituat predium per uim ablatum. 
[NEUGART, Cod. diplom. Alem., II, 46.]

 CALIXTUS episcopus, seruus seruorum Dei, uenerabili fratri uo. episcopo et canonicis Constantiensis Ecclesie, salutem et apostolicam benedictionem.

Scafhusenses fratres agitatam diu querimoniam repetere non desistunt. Conqueruntur enim quod predium a Tuotone illo eis oblatum per uiolentiam auferatis  . Precipimus ergo dilectioni ergo uestram ut eis aut predium ipsum in pace et quiete reddatis, aut si quid in eo iuris habere confiditis, opportuno loco et tempore ad exsequendam iustitiam ueniatis. uerumtamen illud nobis honestius et utilius uideretur, si quisque quod suum est, sine scandalo et sicut fratres condecet, obtineret. Etsi enim Tuoto ille in apostasiam lapsus sit, et contra honorem Dei et  salutem anime sue retrorsum abierit, nulla tamen ratione permittitur ut ea que libere ac sponte obtulerat, debuerit abstulisse.

Data Cluniaci III Non. Ian.  .



LXIII. Priuilegium pro monasterio S. Saluatoris Schaffnaburgensis. 
[Udalric. Bamberg. Cod., n. 300, ap. ECCARD Corp. hist., II, 299.]

CALIXTUS episcopus, seruus seruorum Dei, dilecto in Christo filio N. Schaffusensi abbati eiusque successoribus regulariter substituendis in perpetuum.

Commissi nobis officii nos hortatur auctoritas pro  ecclesiarum statu satagere et que recte statuta sunt stabilire: primum, fili carissime N. abbas, tuis per carissimum fratrem N. Treuirensem arehiepiscopum petitionibus annuendum esse censuimus, ut uenerabile S. Saluatoris monasterium cui Deo auctore presides, quod uidelicet ab N. quondam comite apud uillam N. sub honore omnium sanctorum edificatum et B. Petro in ius perpetuum oblatum est, ad exemplar predecessorum nostrorum sancte memorie Gregorii uII et Urbani II pontificum Romanorum apostolice sedis priuilegio muniremus, per presentis igitur priuilegii paginam, apostolica auctoritate statuimus, ut quecunque possessiones, quecunque bona eidem monasterio, uel a predicto N. siue N. comitibus uel aliis fidelibus  de suo iure oblata sunt, aut in futurum, Domino largiente, offerri uel quibuslibet iustis modis acquiri contigerit, firma tibi tuisque successoribus et illibata permaneant. Nulli ergo omnino hominum liceat prefatum cenobium temere perturbare, uel eius possessiones seu res ceteras auferre, oblatas retinere, minuere, uel temerariis uexationibus fatigare; sed omnia integra conseruentur eorum pro quorum sustentatione et gubernatione concessa sunt, usibus omnimodis profutura. Obeunte te nunc eiusdem loci abbate, uel tuorum quolibet successorum, nullus ibi qualibet subreptionis astutia uel uiolentia preponatur, nisi quem fratres communi consensu uel fratrum pars consilii sanioris secundum beati Benedicti regulam  elegerint. Extremi olei confectio, consecrationes altarium seu basilicarum, ordinationes clericorum et cetera ad episcopale officium pertinentia ab episcopo Constantiensi, in cuius estis diecesi, accipietis, si tamen catholicus est, et gratiam et communionem apostolice sedis habuerit, et si ea gratis ac sine prauitate uoluerit exhibere; alioquin liceat uobis catholicum quem malueritis, adire antistitem et ab eo consecrationum sacramenta suscipere. Sepulturam quoque ipsius monasterii liberam omnino decernimus, ut eorum qui illic sepeliri deliberauerint, deuotioni et extreme uoluntati, nisi forte excommunicati sint, nullus obsistat. Sane cellas Beate Agnetis et Beate Marie occasione qualibet ac monasterii uestri proprietate per te uel successores  tuos uel quemlibet alium subtrahi uel alienari, et eorum bona temere aut uiolenter auferri, uel imminui penitus prohibemus, et si qua forte ablata sunt sub diuini obtestatione iudicii reddi precipimus. Mansuro preterea in perpetuum decreto sancimus, ut nulli omnino uiuentium liceat in uestro monasterio aliquas proprietatis conditiones, non hereditarii iuris, non aduocatie, non inuestiture, neque cuiuslibet potestatis, que libertati et quieti fratrum noceat, uindicare: sed abbas cum fratribus aduocatum sibi, quem perspexerit utiliorem, instituat, et si oportuerit, amoto eo alium tertium prouidebit. Laicos seu clericos seculariter uiuentes ad conuersionem suscipere nullius episcopi uel prepositi condictio uos inhibeat. Porro decimas, que a laicis  detinentur, pertinentes ecclesiis, quas habetis uel habebitis, si eas recuperare, annuente Domino, potueritis, uestris perpetuo usibus mancipandas absque omni contradictione episcoporum censemus, salua episcopali reuerentia. Illud etiam capitulo presenti subiungimus, ut nulli episcoporum facultas sit, sine Romani pontificis licentia, loca uestra uel monachos interdictioni uel excommunicationi subiacere. Ad indicium autem percepte a Romana Ecclesia libertatis auri unciam quotannis Lateranensi palatio persoluetis. Si qua igitur deinceps ecclesiastica secularisue persona, huius priuilegii paginam sciens, contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat,  reamque se diuino iudicio existere de perpetrata iniquitate cognoscat, atque a sacratissimo corpore et sanguine Dei ac Domini Redemptoris nostri Iesu Christi aliena fiat, et in extremo examine districte ultioni subiaceat. Cunctis autem cidem loco iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen.

Datum Cluniaci per manum Grisogoni sancte Ecclesie Romane diaconi cardinalis ac bibliothecarii, III Nonarum Ianuarii, indictione XuI, Incarnationis Dominice anno 1120, pontificatus autem domni Calixti II pape anno primo.



LXIu. Ad Hugonem Antissiodorensem episcopum.---Facultatem ei tribuit conferendi ecclesiis canonicorum et monachorum ecclesias quas laici obtinuerant. 
[BOUQUET, Recueil, Xu, 232.]


CALIXTUS episcopus, seruus seruorum Dei, uenerabili fratri HUGONI Antissiodorensi episcopo, salutem et apostolicam benedictionem.

Religiosis fratrum nostrorum desideriis non solum fauere, sed ad ea debemus ipsorum animos incitare. Desideras siquidem, frater carissime, ut quedam episcopatus tui ecclesie ad honorem Dei per eius gratiam regulariter ordinentur. Nos itaque bone uoluntati tue paterno gratulantes affectu, tibi licentiam  indulgemus in commissis tibi ecclesiis, in quibus uidelicet clerici seculares sunt, canonicos regulares uel monachos religiosos de ecclesiis parochie tue ordinandi. Preterea magnam de tua religione fiduciam obtinentes, liberam tibi, dictante iustitia, concedimus facultatem conferendi ecclesiis regularium fratrum canonicorum, siue monachorum in tua parochia existentium ecclesias quasdam, quas iniuste laici consueuerant obtinere. Ad hec fraternitati tue canonicam maioris ecclesie ordinationem ac dispositionem nec non et ceterarum episcopatus tui ecclesiarum, auctoritate sedis apostolice confirmamus, ut uidelicet tam ecclesie quam monasteria debitam tibi tanquam Patri et magistro reuerentiam prorsus exhibeant, sicut etiam tuis catholicis predecessoribus  exhibuisse noscuntur. Si quis autem aduersus hec audaci temeritate proruperit, donec satisfecerit, ecclesiastice satisfaciat ultioni.

Data Cluniaci, III Nonas Ianuarii, indict. XIII.



LXu. Priuilegium Calixti pape, quo confirmatur decretum concilii Bellouacensis de discordia inter Guillelmum episcopum Catalaunensem et canonicos Cheminonenses, quibus Richardus Albanensis episcopus immunitatem nimiam indulserat. 
[Gall. Christ. X, instr. 162.]

CALIXTUS episcopus, seruus seruorum Dei, ALARDO abbati et eius fratribus in ecclesia Beati Nicolai  regularem uitam professis, tam presentibus quam futuris in perpetuum.

Locum uestrum et Beati Nicolai ecclesiam in silua Luuiz confrater noster bone memorie Richardus Albanensis episcopus, tunc apostolice sedis in partibus illis uicarius, ab edificationis exordio, sicut ex scripto eius comperimus, in apostolice sedis possessionem iusque suscepit, ecclesiam et atrium benedixit, et ab omnium episcoporum iure emancipauit: quod domnus predecessor noster sancte memorie Paschalis papa decreti sui auctoritate firmauit. Cum autem nos in Galliarum partibus pro Ecclesie seruitio moraremur, coram nobis et fratribus nostris apud Beluacum a te querimonia facta est, pro eo quod frater noster Guillelmus Catalaunensis episcopus  locum ipsum in eius parochia constitutum uehementius infestaret; unde fratres nostri qui nobiscum aderant eumdem episcopum caritate debita conuenerunt, ut aut ab infestatione illa desisteret, aut, si se in causa hac pregrauatum crederet, plenariam a nobis iustitiam accepturus, quiete atque pacifice grauamen suum exponeret. Tunc ille tanquam uir religiosus et sapiens, accepto fratrum suorum qui secum erant consilio, ad honorem Dei et apostolice sedis reuerentiam, si quid minus in predicti loci et ecclesie oblatione fuerat se completurum episcopali benignitate respondit. In nostra ergo et fratrum nostrorum Cononis Prenestini, Lamberti Ostiensis, Leodegarii uiuariensis, Clarembaldi Siluanectensis, et Petri Beluacensis, episcoporum,  et cardinalium Bosonis Sancte Anastasie, et Ioannis Sancti Chrysogoni, presbyterorum; Petri, Sanctorum Cosme et Damiani; Gregorii, S. Angelii; Chrysogoni, Sancti Nicolai, et Romani, Sancte Marie in Porticu, diaconorum presentia, idem uenerabilis frater Guillelmus Catalaunensis episcopus sepedictum locum et ecclesiam Sancti Nicolai in silua Luuiz, in ius proprium et omnimodam libertatem beato Petro et eius Ecclesie Romane concessit, et in manu nostra omnem deinceps calumniam inde refutauit; nos uero eius dulcedinem ac beneuolentiam attendentes, tam ipsi quam ipsius catholicis successoribus, clericorum ad sacros ordines promotiones, chrismatis et olei dationem, si gratis ac sine prauitate uoluerint exhibere, concessimus: alioquin  liceat uobis catholicum quem malueritis adire antistitem, et ab eo eadem sacramenta suscipere. Sane de presbytero qui populum regere debebit, statuimus ut a canonicis electus episcopo presentetur, et ab eo curam animarum suscipiat, eique inde rationem reddat, et uocatus ad synodum eius uadat.

Uniuersa igitur, prout superius distincta sunt, nos auctoritate sedis apostolice confirmamus, et illibata futuris temporibus confirmari sancimus. Preterea predicti domini nostri Paschalis pape uestigia subsequentes, uite canonice ordinem quem secundum beati Augustini regulam professi estis, cooperante Domino roboramus, et ne cui post professionem exhibitam proprium quid habere, neue  sine abbatis uel congregationis licentia claustri cohabitationem deserere liceat, interdicimus. Obeunte te nunc ipsius loci abbate, uel tuorum quolibet successorum, nullus ibi qualibet subreptionis astutia seu uiolentia preponatur, nisi quem fratres communi consensu, uel fratrum pars consilii sanioris secundum Dei timorem prouiderint regulariter eligendum, electus a Romano pontifice confirmetur. Sepulturam quoque ipsius loci liberam esse censemus, ut eorum qui illic sepeliri deliberauerint deuotioni et extreme uoluntati, nisi forte excommunicati sint, nullus obsistat. Porro terra circa ecclesie uestre ambitum sita, sicut in scripto Hugonis comitis continetur, tota usque ad Cotem, Calcis Furnum, uallem Rainaldi, campum Durfosson, uiam Barrensem Sancti uerani  super aqua Chimenon, stirpam Fulcradi, extremum riuulum Braydis, Francuadum quod est in aqua Brosson, et ultra sedem Hilduini quantum est iactus baliste, et tota terra Culmontis cum aqua et lignis, seu ceteris usibus, sic in uestro semper iure ac successorum uestrorum quieta et libera conseruetur, ut nulli liceat hominum preter uestram illic uoluntatem operis aliquid exercere, nec episcopis uel quibuslibet ecclesiarum ministris facultas sit de ipsius terre frugibus, que domus uestre laboribus colitur, decimas aut terragium exigere, uel molestias irrogare: uillam etiam adiacentem in ea que a predicto comite concessa et scripto firmata est libertate permanere decernimus. Ad hec uniuersa predia et bona que uel inpresentiarum legitime possidetis,  uel in futurum concessione pontificum, liberalitate principum, uel oblatione fidelium iuste atque canonice poteritis adipisci, firma uobis uestrisque successoribus et illibata permaneant; in quibus ecclesiam Sancte Oeildis cum omnibus ad eam pertinentibus proprio duximus nomine adnotandam.

Nulli ergo hominum liceat sepedictam ecclesiam temere perturbare, aut eius possessiones auferre, uel ablatas retinere, minuere, uel temerariis ausibus fatigare; sed omnia integra conseruentur, eorum pro quorum sustentatione et gubernatione concessa sunt, usibus omnimodis profutura. Ad indicium autem iuris ac possessionis Romane Ecclesie, necnon et libertatis uestre, decem Catalaunensis monete solidos quotannis Lateranensi palatio persoluetis.  Si qua igitur in futurum ecclesiastica secularisue persona, hanc nostre constitutionis paginam sciens, contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat et a sacratissimo corpore ac sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem ecclesie iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen, amen,  amen.

    Ego Calixtus catholice Ecclesie episcopus signaui.
    Ego Lambertus episcopus Ostiensis interfui et signaui.
    Ego Petrus diaconus cardinalis Sanctorum Cosme et Damiani, interfui et signaui.
    Ego Gregorius diaconus cardinalis S. Angeli, interfui et signaui.
    Ego Romanus diaconus cardinalis Sancte Marie in Porticu, interfui et signaui.


Data Cluniaci per manum Chrysogoni sancte Romane Ecclesie cardinalis ac bibliothecarii, Nonis Ianuarii, indictione XIII, Incarnationis Dominice  anno 1120, pontificatus autem domni Calixti II pape anno primo.



LXuI. Monasterii uizeliacensis immunitatem et possessiones confirmat. 

[Huius priuilegii mentio tantum exstat apud Mabillonium, Annal. ord. Ben., t. uI, p. 46.]



LXuII. Ad B[erardum] Matisconensem et G[ualterium] Cabilonensem episcopos.---Significat se Trenorciensis monasterii altaria consecrasse, et cemeterium benedixisse. 
[MANSI, Concil., XXI, 205.]

 CALIXTUS episcopus, seruus seruorum Dei, uenerabilibus B. Matisconensi, et G. Cabilonensi, episcopis, salutem et apostolicam benedictionem.

Dilectioni uestre notum fieri uolumus, quia nos nuper Trenortium uenientes, abbatis et fratrum eiusdem loci petitionibus altaria consecrauimus, cemeterium benediximus; ibique aquam benedictam fundentes, terminos circumquaque poni precepimus. Infra quos uidelicet terminos, sicut per cruces iuxta terre consuetudinem distincte sunt, captiones, depredationes, assultus, uel aliquid huiusmodi fieri et prohibuimus, et penitus prohibemus. Si quis igitur huic nostre constitutioni contraire audaci temeritate presumpserit, a diuinis officiis,  donec satisfecerit, suspendatur: quicunque uero obseruator exstiterit, omnipotentis Dei, et apostolorum eius, benedictionem et gratiam consequatur.

Datum Matiscone, XIX Kal. Febr., indict. XIII.



LXuIII Ad canonicos Matisconenses.---Aduersus uastatores uille de Monte Godino. 
[MANSI, Concil., XXI, 214.]

CALIXTUS episcopus, seruus seruorum Dei, dilectis filiis Matisconensis Ecclesie canonicis, salutem et apostolicam benedictionem.

uillam de Monte Godino ad uestram ecclesiam  pertinere, et per uestrum ministerium dispensari audiuimus. Ceterum milites quidam locum illum occasione depredantur, quos auctoritate litterarum presentium commonemus, ut a deuastatione illa et inquietatione desistant. Quod si contemptores exstiterint, et ipsi ac fautores eorum tandiu ab ecclesiarum liminibus sequestrentur, et in terris eorum diuina officia interdicantur, preter infantium baptismata et morientium penitentias: donec aut Lugdunensium archiepiscopi, de cuius  parochia locus est, aut uestri episcopi iudicio, satisfaciant.

Data XIX Kalend. Februarii.



LXIX. A[delberto] abbati Schafhusensi significat se monasterii tutelam suscepisse. 
[NEUGART, Cod. diplom. Aleman. II, 46.]

CALIXTUS episcopus, seruus seruorum Dei, dilectis filiis A. Scaphusensi abbati et eius fratribus, salutem et apostolicam benedictionem.

Suggerentibus nobis uenerabili fratre notro B.  Treuerensi archiepiscopo et Hu.  scholastico, ecclesiam uestram et bona eius in beati Petri tutelam et protectionem suscipientes scriptorum nostrorum  munimine roborauimus et uenerabili fratri nostro uo. Constantiensi episcopo super ea, que inter eum et uos agitur, querimonia litteras misimus  . Idcirco nobis minus competens uisum est, uestre iterum ecclesie per fratrem uestrum M. priuilegium destinare, aut alias de eadem querimonia litteras replicare. Illud autem omnino petimus et rogamus ut pro nobis et pro catholice Ecclesie unitate orationes ad Deum assiduas effundatis, et in illa, que Christus est, unitate attentius maneatis. Rogamus etiam, sicut aliis iam litteris rogauimus, ut nobis unum ex uestris fratribus dirigatis, qui et Teutonicam linguam nouerit et Latinam.

Data Matiscone  XuIII Kal. Febr.



LXX. Parthenonis Pulchriloci priuilegia confirmat. 
[DE LA MURE, Hist. ecclés. de Lyon, p. 300.]

CALIXTUS episcopus, seruus seruorum Dei, dilecte filie PETRONILLAE abbatisse monasterii Sancte Marie de Fonte Ebraudi, et eius sororibus, salutem et apostolicam benedictionem.

Que diuini amoris intuitu a quibusque fidelibus, de suo iure Dei Ecclesiis offeruntur, inconuulsa debent illibataque seruari.

Siquidem filius noster Lugdunensis Ecclesie archidiaconus Theotardus, et camerarius Chotardus, Pontius canonicus, nec non et uiri nobiles Bonus Par cum uxore sua Tubelle ac filiis, et Dalmaticus  cum filiis suis Dalmatio et Pontio, diuina gratia inspirante, predium suum qui antiquitus Mons Chotardi, nunc uero Pulcher Locus appellatur, uestro monasterio contulerunt.

uolumus preterea et precipimus quod dona que fecit Gandemarus Carpinellus annuente uxore, et Ioanne fratre suo, pro remedio animarum suarum in prouincia uocata de Fores integra in posterum remaneant et inconcussa.

Quod nimirum donum uenerabilis frater noster  Humbaldus Lugdunensis archiepiscopus, cum predicto archidiacono nostra petiit auctoritate firmari.

Nos ergo eorum petitionibus annuentes, predicti predii donationem, cum ecclesia que in eo constructa est et cetera que a supradictis personis seu a quibuslibet uiris de iure suo ei collocata sunt, aut in futurum largiente Deo conferri contigerit, presentis scripti pagina uestro monasterio confirmamus.

Nulli ergo omnino hominum facultas sit supradictum locum, et que ad eum pertinent a uestri cenobii unitate ac subiectione subtrahere, possessiones eius auferre, uel ablatas retinere uel minuere, sed omnia integra conseruentur, ancillarum  Dei et pauperum usibus profutura.

Ego Calixtus catholice Ecclesie episcopus confirmaui.

Datum Lugduni per manum Chrisogoni, sancte Romane Ecclesie diaconi cardinalis ac bibliothecarii, X Kal. Februarii, Incarnationis Dominice anno 1120, pontificatus autem domni Calixti pape II anno primo.



LXXI. Ad Marbodum episcopum Redonensem.---De sententia excommunicationis prolata in abbatem et monachos S. Melanii. 
[BALUZ., Misc. III, 14.]

CALIXTUS episcopus, seruus seruorum Dei, uenerabili  fratri MARBODO Redonensi episcopo, salutem et apostolicam benedictionem.

Prudentie tue gratias agimus quod datam super abbatem Sancti Melanii et monachos pro contumacia sua excommunicationis sententiam firmiter hactenus obseruasti. Rogamus autem et precipimus ut et deinceps id ipsum facias, donec canonicis secundum mandatum nostrum plenarie reuestitis, abbas ipse cum monachis et cum canonicorum testificatione ad nos ueniat, et de contemptu nostro Ecclesie iudicio satisfaciat.

Data uienne Nonis Februarii.



LXXII. Priuilegium pro monasterio S. Marie Boneuallis. 
[MANRIQUE, Annal. Cisterc., I, 94.]


CALIXTUS episcopus, seruus seruorum Dei, dilectis filiis IOANNI abbati monasterii Sancte Marie de Bonaualle, et eius fratribus tam presentibus quam futuris in perpetuum.

Etsi nos uniuersis Ecclesie filiis debitores ex apostolice sedis beneuolentia existimamus, uobis tamen propensiori conuenit caritatis studio prouidere. In uiennensis siquidem Ecclesie adhuc regimine positi, sapientium ac religiosorum uirorum consilio locum uestrum elegimus, et uos assensu karissimi filii nostri Stephani Cisterciensis abbatis, de ipso uenerabili ac religioso Cisterciensi monasterio assumptos, in eo statuimus ut ibi deinceps religionis monastice  disciplina, protegente Domino conseruetur. uestris ergo, filii in Christo karissimi, petitionibus annuentes, uos et predictum locum uestrum sub apostolice sedis tutela suscipimus, et uestra omnia beati Petri patrocinio communimus; confirmamus insuper uobis omnem terram que Bonus Fons nominatur, mansum Asueni, cum terris et siluis Sinconis militis de Bellouisu, Garini de Pineto, Guillelmi de Castellione . . , mansum de Ribato ex concessione Guillermi abbatis Sancti Theodorici, et fratrum eius, etc., etc. Decernimus, itaque ut nemini liceat uos et uestrum monasterium temere perturbare, aut possessiones eius auferre, uel ablatas retinere, minuere, uel temerariis uexationibus fatigare, sed omnia integra et illibata conseruentur eorum pro  quorum sustentatione ac gubernatione concessa sunt, usibus omnimodis profutura. Si qua igitur in futurum ecclesiastica secularisue persona, hanc nostre constitutionis paginam sciens, contra eam temere uenire tentauerit, secundo, tertioue commonita, si non congrua satisfactione emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco iusta seruantibus sit pax Domini Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen.

 Ego Calixtus Ecclesie catholice episcopus.

Datum uienne per manum Grisogoni, sancte Romane Ecclesie diaconi cardinalis ac bibliothecarii, uII Idus Februarii, indictione tertia, Incarnationis Dominice anno millesimo centesimo uicesimo.



LXXIII. Ad Umbaldum archiepiscopum Lugdunensem.---Aduersus uastatores uille de Monte Godino. 
[MANSI, Concil., XXI, 214.]

CALIXTUS episcopus, seruus seruorum Dei, carissimo et uenerabili fratri UMBALDO Lugdunensi archiepiscopo, salutem et apostolicam benedictionem.

 uenerabilis fratris nostri B. episcopi et ecclesie Matiscensis ad nos querela peruenit, quod parochiani tui, uidelicet Wicardus de Anton. et Guido incatenatus Matiscensis Ecclesie in uilla de Monte Godino grauamen et iniurias inferre non desinunt, locum ipsum prauis exactibus affligentes. Unde fraternitati tue iniungimus ut eos diligenter commoneas, quatenus aut res ecclesiasque liberas dimittant, aut in tua uel ipsius Matiscensis episcopi curia inde iustitiam faciant. Quod si contempserint, tu de eis, tanquam de sacrilegis, plenam pro tui officii debito iustitiam exsequaris.

Data uienne, Iu Idus Februarii.



LXXIu. Bulla pro monasterio Sancti Cucuphatis in regione uallensi. 
[MARCA, Marca Hispanica, Appendix, p. 1253.]


CALIXTUS episcopus, seruus seruorum Dei, dilecto filio ROLANDO abbati uenerabilis monasterii Sancti Cucuphatis martyris Octouianensis eiusque successoribus regulariter substituendis in perpetuum.

Religiosam uitam eligentibus apostolicum conuenit adesse presidium, ne forte cuiuslibet temeritatis incursus aut eos a proposito reuocet, aut robur, quod absit! sacre religionis infringat. Ea propter, dilecte in Domino fili Rotlande, tuis piis postulationibus clementer annuimus, et prefatum monasterium  Sancti Cucuphatis martyris, quod ad ius et proprietatem beati Petri nullo medio pertinere dignoscitur, in quo diuino mancipati estis obsequio, ad exemplar predecessorum nostrorum Syluestri, Ioannis, Benedicti, et Urbani pape II, Romanorum pontificma, sub beati Petri et nostra protectione suscipimus et presentis scripti priuilegio communimus. Decernimus itaque ut monasterium prefatum tam in capite, quam in membris, et quascunque possessiones et quecunque bona in presenti possidet uel acquisiturum est, firma ei et integra sub iure et ditione beati Petri pleno iure perpetuo conseruentur, in primis statuentes ut ordo monasticus secundum Deum et beati Benedicti Regulam in eodem monasterio iugiter obseruetur, in quibus  possessionibus et bonis hec propriis nominibus duximus exprimenda. Locum ipsum in quo prefatum monasterium situm est in uilla ipsius cenobii, et castrum Octouianum de Fruneto, uel de Aqualonga, item castro Ricarli, uel de Cirtulo et de Sancto Emeterio, uallem de Gausach et de Campiniano cum decimis et primitiis, aquis, terminis, et montibus uniuersis, alodia, et possessiones de Budigiis et de Aculione, sicut Oto abbas emit, et domum de Riuosicco cum possessionibus suis, alodia et possessiones cum aquis et molendinis que sunt in castro de Riuorubeo; monasterium Sancte Cecilie de monte Ferrato cum ecclesiis Sancti Felicis et Sancti Ioannis de uocarisses, monasterium Sancti Pauli  extra muros Barcilone, cum alodio quod ibi obtulit Giribertus et uxor eius, monasterium Sancti Saluatoris de Breda cum podio de monte Sirtille; monasterium Sancti Laurentii cum ecclesia Sancti Stephani in monte eiusdem et cum ecclesia Sancti Stephani de Castella, cum possessionibus dictorum monasteriorum; ecclesiam Sancti Petri et Sancti Seueri integriter de Octauiano; ecclesiam Sancti uincentii de Aqua Alba, cum ipsa dominicatura, ecclesias Sancti Stephani et Sancte Marie Palatii de intra menia cum uillare de Caberictibus integriter, et de uilla Tort, et uillam Sancti Stephani et Beate Marie cum fabricis eiusdem et cum decimis et primitiis eisdem pertinentibus; capellam Sancti Genesii et Sancte Eulalie de Tapiolas cum decimis  et primitiis; et dominicaturam de ualle Gregoria integriter, capellas Sancti Cucuphatis de Rifano et Sancti Atiscli de uilanzir et Sancti Martini et Sancti Romani de monte Cathano, Sancte Margarite de Buada, cum dominicaturis ipsarum, ecclesias Sancti Stephani de palatio Auzito, Sancti Felicis de Castella, Sancti Sebastiani de monte Maiori cum ipso monte Sancte Marie de Toldello, Sancti Felicis de uilla Mylanis, cum dominicaturis ipsarum, et cum decimis et primitiis, capellas Sancte Marie Fontisrubei, cum alodio quod ibi obtulit Geraldus Mironis, Sancti Ementerii, Sancte Marie de Gausach, et Sancti Laurentii de Fonte Calciato, cum possessionibus ipsarum; ecclesias Sancte Marie cum castro de Feles, Sancte Marie de Monasteriolo, Sancti Petri de Masquefa,  cum castro de Sancta Cruce de Palatio, Sante Marie de Capellatiis, Sancte Marie de Aqualata, Sancte Marie de Clariana, cum castro et cum dominicaturis, et cum decimis et primitiis pertinentibus dictarum ecclesiarum, capellas Sancti Syluestri de ualzano, Sancti Cucuphatis de Moia, Sancti Cucuphatis de Garrigiis, Sancti Benedicti de Spicellis, Sancti Stephani de Castelleto, et Sancti Petri de uim, cum dominicaturis, possessionibus, et cum decimis et primitiis ipsarum, ecclesias Sancti Iuliani et Sancte Marie de Sancta Oliua cum ipso castro, et Sancti Saluatoris; Sancta Maria de Calderio cum ipso castro, cum stagnis et aquis, et Sancti uincentii et Bartholomei de Albipryana, cum ipso castro, cum terminis et possessionibus, decimis et primitiis eiusdem  pertinentibus; ecclesias Sancti Sepulcri, et Sancte Marie de Amposta, et castrum de Ripa de Cascayo cum ecclesia, cum stagnis et aquis, uillis, possessionibus uniuersis, cum decimis et primitiis, cum Algena Dertose, ab aqua de Uticona usque in extrema uilla de Alcozer, sicut in instrumentis commissionum generalium continetur, capellas Sancti Martini, Sancti Felicis, Sancti Genesii, que sunt ad ipsam curtem de Fagio, et Sancti Felicis de castro fidelium, cum dominicaturis ipsarum, ecclesia Sancti Quirici, et Sancti Petri de Cortentibus cum decimis et primitiis integriter et possessionibus, alodia et possessiones. Denique hortos, uineas, aquam in ciuitate Barcilonensi, et in dominicaturis de prouinciana, de Sancto Baudilio, de Lupricato in plurimis  locis, de Sancto Ioanne de Pinu de Sanctis, de Sarriano, de Galiffa, de duodecimo, de Ceruilione, hortos comitales, sicut domnus comes dimisit iam dicto monasterio; de Orta, de Palomar, de Bitulona, cum manso abbatiali, cum pariliatis eiusdem, dominicaturas de Massanis, de Gerunda, de Corniliano, de Molleto, de Ficana, de Pedrenchs, cum capella de palatio Auzito, castrum de Malleato, de Pulchrouicino, dominicaturas de Plegamans, de Calidis, de Laura, de Castellar, de Minorisa, de Ausona, de Garnisas, cum capella que ibi est, alodia et possessiones que sunt in castro de Tarracia, in Lizano superiori et inferiori, in Corrono superiori et inferiori, in Samalus, in Laroxa in pluribus locis, in  monte Cathano, et in radicibus montis Cathani uersus orientem, iuxta fluuium Bisancii, et de alia parte uersus meridiem et circum inter montem et uillam Rafiam uel Calciatam, alodia et possessiones de turribus bisibus de castro Fontisrubei, de Carol, de Priniana, de monte Acuto, de Castro uiti, de Messana de monte Superbo, de castro Olerdule, alodia et possessiones siue pertinentia que sunt in episcopatu Barchinonensi, Gerundensi, uicensi, Minorice, Dertusensi, cum uniuersis ad monasterium pertinentibus superius datis prefato monasterio. Confirmamus quoque decimas et primitias, oblationes, defunctiones, redditus ad monasterium uestrum pertinentes in supradictis ecclesiis uel extra, parochiis, castris, dominiis, siue in aliis locis que ante  triginta annos monasterium uestrum predecessorum nostrorum, regum, comitum, episcoporum, clericorum uel aliorum hominum concessione, largitione, donatione, emptione et uenditione , nos in perpetuum cum omnibus supradictis uestris usibus omnino quietas, integras et immunes conseruari censemus. Decernimus uero ut nulli omnino hominum liceat prefatum monasterium uestrum temere perturbare aut inuadere, aut eius possessiones auferre, uel ablatas retinere, uel iniuste datas uel alienatas suis usibus uindicare, minuere, uendere, male alienare, uel temerariis uexationibus fatigare; sed si que uero aliter quam dictum est facte fuerint, eas penitus irritas esse censensus. Statuimus  uero ut nullus unquam regum, nullus episcoporum, nullus hominum, in quolibet ordine et ministerio sit constitutus, audeat moleste causis eiusdem monasterii incumbere nec homines illorum per ullam causam distringere, sed, ut superius legitur, tibi tuisque successoribus detinendum et Dei cum timore regendum. Sepulturam eiusdem loci liberam omnino esse decernimus, ut illorum qui illic sepeliri deliberauerint deuotioni et extreme uoluntati, nisi forte excommunicati fuerint, nullus obsistat. Obeunte te nunc loci huius abbate uel tuorum quolibet successorum, nullus ibi qualibet subreptionis astutia preponatur, nisi quem fratres communi consensu uel fratrum pars consilii sanioris secundum Dei timorem et beati Benedicti regulam elegerint. Electus autem  a diecesano episcopo consecretur, si quidem gratiam atque communionem apostolice sedis habuerit, et si gratis ac sine omni prauitate uel aliquo dolo uel retentu id uoluerit exhibere. Alioquin ad matrem suam Ecclesiam Romanam uel ad Romanum pontificem recurrat, aut ab alio quem maluerit episcopo catholico de speciali mandato nostro sine aliquo strepitu consecretur. Eadem auctoritate de ordinationibus fratrum clericorum suorum, de chrismate, de oleo, de altarium siue basilicarum decernimus consecratione. Statuimus quod abbas possit clericos suos interdicere, corrigere, et excommunicare, si causa euidens exstiterit, Deum tamen pre oculis  habendo. Baptisma uero assuetum monasterio et suis ecclesiis confirmamus. Et si abbas uel monachus uel qualiscunque clericus uel laicus, ipsius monasterii et suis ecclesiis ab archiepiscopo uel a diecesano episcopo, uel a quibuscunque presulibus uel personis ecclesiasticis iuste uel iniuste interdictus uel excommunicatus fuerit, a nostra apostolica auctoritate exinde permaneat absolutus. Decernimus itaque ut sicut idem monasterium cum menibus suis specialiter beati Petri iuris et proprietatis existit et in eo hactenus est obseruatum, nulli nisi Romano pontifici fas sit ipsum interdicto supponere aut excommunicationis uinculo innodare. Ad indicium autem huius a sede apostolica prestite protectionis et debite libertatis, pro ecclesia Sancti Pauli  singulis annis bysantium unum Lateranensi palatio persoluetis. Si qua igitur in futurum ecclesiastica secularisue persona, hanc nostre constitutionis paginam sciens, contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore et sanguine Dei et Domini nostri Iesu Christi aliena fiat, atque in extremo examine districte ultioni subiaceat. Cunctis autem eidem loco iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen, amen, amen.

 Ego Calixtus catholice Ecclesie episcopus, subscripsi

Datum Rome  per manum Grisogoni sancte Romane Ecclesie diaconi cardinalis ac bibliothecarii, XuII Kal. Martii, indictione XIII, anno Incarnationis Dominice millesimo centesimo uicesimo, pontificatus autem domni Calixti II pape anno secundo.



LXXu. Ecclesie S. Ioannis uesontionensis canonicorum bona et priuilegia confirmat. 
[MANSI, Concil. XXI, 197.]

CALIXTUS episcopus, seruus seruorum Dei, dilectis filiis canonicis Bisuntine ecclesie S. Ioannis euangeliste,  tam presentibus quam futuris in perpetuum.

Sicut iniusta poscentibus nullus est tribuendus effectus, sic legitima desiderantium non est differenda petitio. Quamobrem, karissimi in Christo filii, petitioni uestre clementer annuimus, et tam uos, quam uestra omnia, protectione sedis apostolice munientes, que in presentiarum legitime possidere uidemini, uobis uestrisque successoribus in perpetuum confirmamus, uidelicet domos uestras, etc. Enumerat illius ecclesie possessiones. Deinde: Decernimus ergo ut nulli hominum liceat eamdem ecclesiam temere perturbare, aut eius possessiones auferre, uel ablatas retinere, minuere, uel temerariis  uexationibus fatigare; sed omnia integra conseruentur, eorum, pro quorum sustentatione et gubernatione concessa sunt, usibus omnimodis profutura. Porro thesaurum uestre ecclesie, nisi forte pro redemptione captiuorum, uel famis necessitate, aut emptione terrarum ab aliquo distrahi prohibemus. Sane uestris archipresbyteris, et archidiaconis interdicimus, ut ecclesias uestras, et earum presbyteros, seu clericos, preter archiepiscopi et totius capituli uestri commune consilium, interdictionis sententie subdere non presumant. Preterea quieti uestre ecclesie propensius intendentes, et eius seruare iustitiam cupientes, consuetudines, quas B. Stephani ecclesia ei ex antiquo debere cognoscitur, et que continentur in libro qui nuncupatur  Regula, confirmamus, ut uidelicet in Purificatione beate Marie, canonici S. Stephani ad processionem conueniant, et cereos septuaginta duos exhibeant. In cena Domini, cum candelabris, et maiori cruce ad sancti chrismatis confectionem conueniant. In Sabbato sancto sex libras cere ad magnum cereum faciendum prebeant; canonicos quatuor ad legendas quatuor lectiones, et preter illos presbyterum canonicum ad collectam. Ipso die Pasche, brachium S. Stephani cum processione solemniter afferant. In Sabbato Pentecostes duos canonicos ad legendas duas lectiones mittant, et preter illos presbyterum canonicum ad collectam. In messione, et uindemia Poliaci, ceram que sufficiat. In festo S. Stephani in Augusto, uaccam, uel quatuor solidos, et modium  uini. In Ultraiurensi uindemia, ceram que sufficiat. Per totum annum, dum erit uinum in cellario S. Ioannis, cubitum unum candele in unoquoque sero tribuant. Si canonici simul cenauerint, candelam in cena, quantum fuerit; sin autem, unicuique canonico, qui moratur a Nigra Porta usque ad antiquum murum, dimidium pedem candele, preposito ulnam unam, decano similiter. In Natiuitate Domini, sicut in Pascha, brachium S. Stephani cum processione solemniter afferant. De toto monte, clerici, seu laici, decimam parochie uestre attribuant, laici tamen omnia iura parochialia ecclesie S. Ioannis Baptiste persoluant. Si quando fit placitum Dei oblatio inter Sancti Ioannis, et Sancti Stephani canonicos diuidatur. Cemeterium S. Stephani, cum  eleemosyna casati, utriusque ecclesie commune permaneat. In receptione tam regum, quam episcoporum, clerici S. Stephani ad ecclesiam uestram cum sericis cappis ueniant. In electione Bisuntini archiepiscopi, clerus et populus ciuitatis, secundum antiquam ecclesie uestre consuetudinem, in capitulo uestro conueniant; uniuersas etiam consuetudines, et tenores, quos a tempore Salinensis Hugonis archiepiscopi uestri, usque ad tempus iam dicti fratris nostri Hugonis, uestri similiter archiepiscopi qui in Ierosolymitana peregrinatione defunctus est, uestra ecclesia tenuit, et possedit, ut deinceps integre quieteque teneat, et possideat, firmitate perpetua stabilimus. Si qua igitur in futurum ecclesiastica  secularisue persona, hanc nostre confirmationis uel concessionis paginam sciens, contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque dignitate careat, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini nostri Redemptoris Iesu Christi aliena fiat, atque in extremo examine districte ultioni subiaceat, Cunctis autem eidem ecclesie iusta seruantibus sit pax Domini nostri Iesu Christi, quatenus et hic fructum bone actionis sentiant, et apud districtum iudicem premia eterne pacis inueniant, Amen, amen.

Ego Calixtus catholice Ecclesie episcopus, subscripsi.

 Datum Rome Xu Kal. Martii, indictione XIII, Incarnationis Dominice anno 1120, pontificatus autem domini Calixti II pape anno secundo.



LXXuI. Ad Arelatensem, Aquensem et Ebredunensem archiepiscopos et ceteros episcopus per prouinciam. 
[DE BELZUNCE Antiquité de l'Église de Marseille, tom. I, p. 422.]

CALIXTUS episcopus, seruus seruorum Dei, uenerabilibus fratribus ATTONI Arelatensi, FULCONI Aquensi, et [GUILLELMO] Ebredunensi archiepiscopis, et ceteris episcopis per prouinciam, salutem et apostolicam benedictionem.

 Massiliense monasterium ad Romanam specialiter Ecclesiam pertinere, uestra, ut credimus, dilectio non ignorat. Quamobrem fraternitatem uestram rogamus et precipimus, ut possessiones omnes, quas locus idem per triginta et amplius annos tenuisse cognoscitur, quietas et iam in posterum dimittatis. Si quis autem iuris quidquam in eis se habere confidit, sedem apostolicam adeat, et nos ei plenaria potestate iustitiam faciemus.

Datum ualentie XII Kal. Martii.



LXXuII Priuilegium pro monasterio Cluniacensi. 
[MANSI, Concil. XXI, 208.]


CALIXTUS episcopus, seruus seruorum Dei, carissimo in Christo filio PONTIO Cluniacensi abbati, eiusque successoribus regulariter substituendis in perpetuum.

Religionis monastice modernis temporibus speculum, et in Galliarum partibus documentum, B. Petri Cluniacense monasterium, ab ipso sue fundationis exordio sedi apostolice in ius proprium est oblatum. Proinde Patres nostri sancte recordationis Ioannes XI, item Ioannes XII, Agapitus II, Benedictus uI, item Benedictus uII, Leo uII, item Leo IX, Gregorius uI, item Gregorius uII, Alexander II, Stephanus, uictor III, Urbanus II, Paschalis II, et Gelasius II, Ecclesie Romane pontifices, locum  ipsum singularis dilectionis ac libertatis prerogatiua donarunt, et uniuersa ei pertinentia priuilegiorum suorum sanctionibus muniuerunt. Statutum est enim ut omnes ecclesie, cemeteria, monachi, et laici uniuersi infra terminos habitantes qui sunt a riuo de Salnai, et ab ecclesia Rusiaci, et cruce de Lornant: a termino quoque molendini de Tornasach, per uillam que dicitur uarentia, cum nemore Burseio; a termino etiam qui dicitur Perois, ad riuam usque ad Salnai: sub apostolice tantum sedis iure ac tuitione permaneant. Neque ipsi Cluniacensis loci presbyteri, aut etiam parochiani, ad cuiuslibet, nisi Romani pontificis, et Cluniacensis abbatis, cogantur ire synodum uel conuentum. Sane pro abbatis, monachorum, seu clericorum, infra  predictos terminos habitantium ordinatione, pro chrismatis confectione, pro sacri olei, ecclesiarum, altarium, et cemeteriorum consecratione, Cluniacense monasterium, quem maluerit, antistitem conuocet. Cluniacenses monachos ubilibet habitantes, nulla omnimodo persona, preter Romanum pontificem, et legatum qui ad hoc missus fuerit, excommunicet aut interdicat. Porro si monachus, clericus, aut laicus, siue cuiuslibet ordinis professionisue persona, nisi forte certa de causa excommunicata sit, Cluniacensium claustrorum mansiones elegerit, absque contradictione alicuius suscipiatur, et que de suo iure attulerit, libere a monasterio habeantur. Altaria, cemeteria, et decime Cluniacensium monachorum,  et quecunque iuris eorum sunt, a nemine auferantur, uel minuantur. De monachis aut monasteriis Cluniacensibus, nulli episcoporum, saluo iure canonico, si quod in eis habent, liceat iudicare, sed ab abbate Cluniacensi iustitia requiratur. Quam si apud eum inuenire nequiuerit, ad sedem apostolicam recurratur. In abbatiis, que cum suis abbatibus ordinationi Cluniacensis monasterii date sunt, uidelicet S. Martialis Lemouicensis, S. Eparchi Engolismensis, monasterii noui Pictauis, S. Ioannis Angeliacensis, monasterii Lesatensis, Moysiacensis, Figiacensis, et S. Aegidii Nemausensis; in Aruernia, Mausiacensis, Tiarnensis, Menacensis; in episcopatu Eduensi, uizeliacensis; in Autissiodorensi, S. Germani; in Cameracensi, Hunoldi curtis; in Rothomagensi,  abbatia apud Pontisaram; in Taruanensi, S. Bertini, et S. Wlmare; in Italia, S. Benedicti super Padum, sine Cluniacensis abbatis precepto nullatenus eligant. Pro altaribus et ecclesiis siue decimis uestris, nulli episcoporum facultas sit, grauamen aliquod uobis aut molestias irrogare. Sed sicut eorum promissione quedam ex parte, quedam ex integro habuistis, ita et in futurum habeatis. Ecclesiarum uestrarum decimas, que a laicis obtinentur, si secundum Deum eorum potestati subtrahere uestre religionis reuerentia poterit, ad uestram, et pauperum gubernationem uobis liceat possidere. Decimas laborum uestrorum, pro quibus tam uos, quam alios monastice religionis uiros inquietare episcopi consueuerunt, illorum uidelicet,  quos dominicaturas appellant, qui uestro sumptu a monasteriis, et celle uestre clientibus excoluntur, sine omni episcoporum et episcopalium ministrorum contradictione deinceps quietius habeatis, qui uestra peregrinis fratribus et pauperibus erogatis. Ecclesie omnes, que ubilibet posite sunt, seu capelle uestre, et cemeteria, libera sint, et omnis exactionis immunia, preter consuetam episcopi paratam, et iustitiam in presbyteros, si aduersus sui ordinis dignitatem offenderint. Liceatque uobis, seu fratribus uestris, in ecclesiis uestris presbyteros eligere. Ita tamen ut ab episcopis, uel ab episcoporum uicariis, animarum curam absque uenalitate suscipiant. Quam si committere illi, quod absit! ex prauitate uoluerint: tunc presbyteri, ex apostolice  sedis benignitate, officia celebrandi licentiam consequantur. Ecclesiarum uestrarum consecrationes si diecesani episcopi gratis noluerint exhibere, a quolibet catholico suscipietis episcopo. Nec cellarum uestrarum ubilibet positarum fratres, pro qualibet interdictione uel excommunicatione, diuinorum officiorum suspensionem patiantur; sed tam monachi ipsi, quam famuli eorum, et qui se professionis monastice deuouerunt, clausis ecclesiarum ianuis, non admissis diecesanis, diuine seruitutis officia celebrent, et sepulture officia peragant. Percussuram quoque proprii numismatis uel monete, quandocunque uel quandiu uobis placuerit, habeatis. Hec igitur omnia, sicut a nostris predecessoribus constituta sunt, ita et nos auctoritate apostolica  constituimus, et presentis priuilegii decreto confirmamus. Preterea, fili in Christo Ponti, quem nos in uiennensis ecclesie positi regimine, nostris per Dei gratiam manibus in abbatem consecrauimus: et personam tuam, et locum cui Deo auctore presides, totis dilectionis uisceribus amplectentes, et quieti uestre attentius prouidentes, hec adiicienda censuimus: ut abbatiarum uestrarum electis, nullus episcoporum sine commendatitiis Cluniacensis abbatis litteris, consecrationis, uel ordinationis manus imponat. Alioquin et consecrator, tanquam constitutionis apostolice preuaricator, grauiori subiaceat ultioni, et consecrati electio, siue ordinatio, donec apostolice sedi et eius Cluniacensi monasterio  satisfiat, irrita habeatur. Porro presbyteris parochialium ecclesiarum, S. Marie, et S. Odonis, Cluniacensium, eiiciendi et suscipiendi in ecclesiam ex antiqua consuetudine penitentes, et nuptiales chartas faciendi, licentiam indulgemus. Prohibentes, tam Matisconensem episcopum, quam et alios super hoc, uel super aliis, que statuta sunt uobis molestias irrogare. Si quis igitur ausu temerario, etc.

Ego Calixtus catholice Ecclesie episcopus, subscripsi.

Datum ualentie per manus Chrysogoni S. R. E. diaconi cardinalis ac bibliothecarit, uIII Kalend. Martii, indict. XIII, Incarnationis Domanice anno 1120, pontificatus autem domini Calixti II pape, anno secundo.



LXXuIII Ad canonicos uiennenses.---Antiqua uiennensis Ecclesie priuilegia confirmat. 
[MANSI, Concil. XXI, 191.]


CALIXTUS episcopus, seruus seruorum Dei, dilectis filiis PETRO decano, et canonicis siue clericis uiennensis Ecclesie, tam presentibus quam futuris, in perpetuum.

Etsi Ecclesiarum omnium cura nobis ex apostolice sedis administratione immineat, uiennensi tamen specialius conuenit studio prouidere. Ipsa enim primum, disponente Deo, sollicitudini nostre commissa est, et ad eius regimen nos episcopalis gratiam consecrationis accepimus. Ex communis igitur et singularis dilectionis debito incitati, matrem uestram,  filii in Christo karissimi, sanctam uiennensem Ecclesiam diligere, honorare, et B. Petri patrocinio decreuimus confouere. Omnem itaque dignitatem, et munitionem, ac liberalitatem, quam uel per authentica predecessorum nostrorum Siluestri, Nicolai, Leonis, Gregorii, et ceterorum Romanorum pontificum priuilegia, uel per imperatorum, regum, principum, et ceterorum fidelium largitionem concessam obtinet, nos quoque, auctore Deo, concedimus et presentis priuilegii pagina confirmamus. Ut uidelicet super septem prouincias primatum obtineat: super ipsam uiennensem, super Bituricam, Burdigalam, Auxitanam que Nouempopulitana dicitur, super Narbonam, Aquensem,  et Ebredunensem, et in eis uiennensis archiepiscopus Romani pontificis uices agat, synodales conuentus indicat, et negotia ecclesiastica iuste canoniceque definiat. Porro illa sex oppida uel ciuitates, Gratianopolis uidelicet, ualentia, Dia, Alba, uiuarium, Geneua, Maurienna, in eius tanquam in proprii metropolitani obedientia et subiectione permaneant. Tarantasiensis autem archiepiscopus, licet aliquibus habeatur ex apostolice sedis liberalitate prelatus, uiennensi archiepiscopo tanquam primati suo subiectus obediat. Sane in Salmoracensi archidiaconia consecrationes, uel ordinationes, et quidquid ad pontificale officium pertinet, uiennensis Ecclesia preter alicuius inquietationem seu diminutionem habeat. Abbatia quoque  S. Petri foris portam uienne sita, et intra eamdem urbem abbatia S. Andree, una monachorum, altera sanctimonialium, abbatia S. Teuderii, et abbatia Sancte Marie de Bonaualle, que, prestante Deo, nostris sumptibus et nostris est fundata laboribus, in sepedicte uiennensis Ecclesie iure ac subiectione persistant. In ipsa etiam Romanensi ecclesia, quamuis Romane se faciat libertatis, uisis tamen predecessorum nostrorum priuilegiis, et imperatorum preceptis, tam in secularibus, quam in regularibus clericis et canonicis inibi ordinatis uel ordinandis, pontifices uiennenses omnem habere decernimus potestatem. Similiter in ecclesia B. Donati, et B. ualerii, et ecclesia B. Petri de Campania, et Beate Marie de Annoniaco. Castra preterea que  per nos recuperata sunt uel acquisita, scilicet Pompeiacum, Sasserlum, et castrum de Malaualle, uiennensi Ecclesie in perpetuum confirmamus. Cemeterium uero quod dominus predecessor noster sancte memorie Paschalis papa circa B. Mauritii ecclesiam consecrauit, liberum esse sancimus, ut eorum qui illic sepeliri deliberauerit, et deuotioni, et extreme uoluntati, nisi forte excommunicati sint, nullus obsistat, saluo nimirum proprie iure parochie. Ad hec, pro ampliori uiennensis ecclesie dilectione, ante uiennensem archiepiscopum per prouinciam suam crucem deferri concedimus, et uiennensem Ecclesiam alicui subiacere legato, nisi cardinali, uel alii de Romana prouincia, qui a Romani pontificis latere dirigitur, prohibemus. Porro in ecclesiis quas  in uiennensi episcopatu post assumptum apostolice sedis ministerium consecrauimus, uiennensis archiepiscopus eamdem, quam habuerat ante, interdicendi ac ordinandi habeat potestatem. Sane intra claustri ambitum, ubi clericorum mansiones continentur, nullus omnino laicorum deinceps habeat mansionem, aut assultum, uel rapinam facere, seu corporalem cuilibet audeat iniuriam irrogare. Si qua igitur in futurum ecclesiastica secularisue persona, hanc nostre confirmationis uel concessionis paginam sciens, contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque dignitate careat, reamque se diuino iudicio existere  de perpetrata iniquitate cognoscat et a sacratissimo corpore ac sanguine Dei et Domini nostri Redemptoris Iesu Christi aliena fiat, atque in extremo examine districte ultioni subiaceat. Cunctis autem eidem Ecclesie iusta seruantibus sit pax Domini nostri Iesu Christi, quatenus et hic fructum bone actionis sentiant, et apud districtum Iudicem premia eterne pacis inueniant. Amen, amen.

Ego Calixtus catholice Ecclesie episcopus.

Datum ualentie u Kal. Martii, indictione decima tertia, Incarnationis Dominice an. 1120, pontificatus autem domini Calixti II pape anno secundo.



LXXIX. Ecclesie Compostellane metropolitanam Ecclesie Emeritane dignitatem delegat. 
[FLOREZ, España sagrada, XX, 292.]

CALIXTUS episcopus, seruus seruorum Dei, uenerabili fratri DIDACO Compostellano archiepiscopo, salutem et apostolicam benedictionem.

Omnipotentis dispositione mutantur tempora, et transferuntur regna. Hinc est quod magni quondam nominis nationes detritas et depressas, exiguas uero quandoque legimus exaltatas. Hinc est quod in quibusdam regionibus paganorum tyrannide potentie Christiane dignitas conculcatur: in quibusdam item Christiani nominis potestatem paganorum feritas occupauit, sicut et Emeritane ciuitati constat peccatis exigentibus accidisse. Cum enim inter nobiles Hispaniarum ciuitates et ipsa nobilis appareret, ita  diuina dispositione mutatis temporibus Moabitarum siue Maurorum est tradita potestati, ut in ea, et pontificalis gloria, et Christiane fidei dignitas deperierit. Ipse quoque suffraganee ciuitates, exceptis duntaxat tribus, Colimbria uidelicet et Salmantica, atque Auila, in quibus adhuc per Dei gratiam episcopalïs cathedra perseuerat, eadem tyrannide occupate, a sua similiter gloria exciderunt. Ceterum in mutatione hac nos ex consueta sedis apostolice dispensatione iuxta fratrum nostrorum consilium et honori Dei et animarum saluti duximus prouidendum, ne aut illis Christianorum reliquiis proprii capitis deesset unitas, aut tam nobilis Ecclesie pontificalis omnino deperiret auctoritas. Ob maiorem igitur B. Iacobi apostoli reuerentiam, cuius glorioso  corpore uestra Ecclesia decoratur, et ob precipuam persone sue dilectionem, supplicante nepote nostro Illefonso Hispaniarum rege, et fratribus nostris H. Portugalensi episcopo, ac P. Cluniacensi abbate, necnon et Laurentio Ecclesie uestre canonico, prefate metropolis dignitatem honorabili ac cleri et populi multitudine abundanti, Compostellane sedi auctore Deo concedimus: eiusque suffraganeos qui uel modo sedes proprias obtinent, uel in futurum, Domino miserante, obtinuerint tibi, carissime frater et cepiscope Didace, tuisque successoribus, metropolitano iure ordinandos regendosque subiicimus, et in ciuitatibus illis que proprios olim antistites habuerunt, si cleri et populi multitudo et uota meruerint, episcopos ordinandos, liberam uobis  concedimus facultatem. uestra igitur interest ita deinceps Ecclesiam Romanam diligere, ita in eius obedientia et fidelitate persistere, ut in eius beneuolentia et liberalitate archiepiscopi constituti, huius gratia dignitatis inueniamini digniores. Si qua ergo in futurum ecclesiastica secularisue persona, hanc nostre constitutionis paginam sciens, contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate agnoscat, et a sacratissimo corpore ac sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat:  obedientibus autem atque seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen.
[Figure: [Sigillum] 6Kb]

Bene ualete.

Datis ualentie per manum Grisogoni, sancte Romane Ecclesie diaconi cardinalis ac bibliothecarii, Iu Kal. Martii, indict. XIII, Incarnationis Dominice anno 1120, pontificatus autem domini Calixti II anno II.



LXXX. Episcopis, abbatibus, clericis, etc., per Emeritanam et Bracarensem prouincias constitutis significat se Didaco archiepiscopo Compostellano uices suas in eorum partibus commisisse. 
[FLOREZ, ubi supra, p. 295.]


CALIXTUS episcopus, seruus seruorum Dei, dilectis fratribus et cepiscopis, abbatibus, clericis, principibus, et ceteris fidelibus per Emeritanam et Bracarensem prouincias constitutis, salutem et apostolicam benedictionem.

Antiqua sedis apostolice institutio exigit, et caritatis debitum nos compellit, eos qui et prope et qui longe sunt positi uisitare et saluti omnium sollicite  prouidere. Quamobrem, filii in Christo karissimi, necessarium duximus uenerabili fratri nostro D. Compostellano archiepiscopo in partibus uestris uices nostras committere, qui una uobiscum que apud uos fiunt ecclesiastica negotia diligenter audiat, et opportunitatibus uestris et ecclesiarum uestrarum sedula sustentatione prouideat. Rogamus itaque uniuersitatem uestram et precipimus, ut eum tanquam uicarium nostrum reuerenter suscipere atque debita ei humilitate obedire sicut B. Petri filii procuretis. Preterea cum opportunitas ecclesiastice utilitatis exegerit, ad eius uocationem conueniatis, et synodales cum eo conuentus ad honorem Domini celebretis, quatenus collaborantibus uobis corrigenda corrigere, et confirmanda possit per Dei gratiam  confirmare.

Dat. ualentie III Kal. Martii.



LXXXI. Speciales littere ad Compostellanum archiepiscopum. 
[FLOREZ, ibid.]

CALIXTUS episcopus, seruus seruorum Dei, uenerabili fratri DIDACO Compostellano archiepiscopo salutem et apostolicam benedictionem.

Et personam tuam et commissam tibi Ecclesiam quanta dilectionis gratia complectamur, operum exhibitio manifestat, Tibi enim super Emeritanam et Bracarensem prouincias uices nostras commisimus, et B. Iacobi ecclesiam metropolitane dignitatis  gloria decorauimus. Hortamur itaque fraternitatem tuam et monemus in Domino, ut Romane Ecclesie beneficium recognoscas, et iniunctam tibi obedientiam, ita cooperante Deo, adimplere studeas, quatenus et illis quorum tibi cura commissa est salubriter prouidere, et B. Petri semper possis gratiam promereri.

Datis ualentie III Kal. Martii.



LXXXII. G[undisaluum] Colimbriensem et I[eronymum] Salmanticensem episcopos, iubet metropolite Didaco obedire. 
[FLOREZ, ibid., p. 294.]

CALIXTUS episcopus, seruus seruorum Dei, uenerabilibus  fratribus et cepiscopis G. Colimbriensi, I. Salmanticensi salutem et apostolicam benedictionem.

Commissi nobis officii auctoritas nos compellit, ut pro Ecclesiarum omnium statu sollicite per Dei gratiam existamus. Idcirco, fratres karissimi, tam uobis quam uestris Ecclesiis duximus prouidendum, ut secundum suffraganeorum episcoporum consuetudinem caput ad quod debeatis recurrere habeatis. Porro sollicitudinem hanc uenerabili fratri nostro et cepiscopo Didaco Compostellano prouidimus iniungendam. Precipimus itaque fraternitati uestre ut ei super uos et reliquos uestre prouincie episcopos et parochias archiepiscopo ex liberalitate sedis apostolice constituto plenam deinceps obedientiam et reuerentiam  deferatis, et B. Iacobi Compostellanam Ecclesiam matrem uestram in posterum cognoscatis.

Dat. apud Castrum Cristam, uI Nonas Martii.



LXXXIII. *Ecclesie Portugalensis protectionem suscipit possessionesque confirmat. 

[Mentio huius priuilegii exstat apud RIBEIRO, Dissertaçõnes chronologicus e criticas sobre a historia de Portugal. Lisboa, 1810, 8o, t. u, 5.]



LXXXIu. Ad episcopos, principes, comites, milites et ceteros fideles per Hispaniam. 
[FLOREZ, Esp. sagr. XX, 316.]


CALIXTUS episcopus, seruus seruorum Dei, dilectis fratribus et filiis episcopis, principibus, comitibus, militibus et ceteris fidelibus per Hispaniam, salutem et apostolicam benedictionem.

Egregie memorie Illefonsus rex defuncto genero nobilis recordationis Raymundo comite, fratre nostro, filium eius regem instituit, et regnum ei per iuramenta potentium stabiliuit, prout uos ipsi certius cognouistis: postea uero ipsius pueri regis mater, predicti regis filia, cum eum coronari fecissent, alia iuramenta prioribus contraria uiolenter extorsit et ad filii sui destructionem materne pietatis oblita conatus sui molimine intendit. Quod profecto quam  impium sit, et omni rationi contrarium, omnis ratione utens facile potest aduertere. Nec puer enim aui sui beneficio tam irrationabiliter defraudari, nec mater aduersus filium tanta debuit nequitia animari, ut per eam quod filio iurauerant, ad aliud cogerentur. Apostolica igitur auctoritate precipimus ut pro sequentis iuramenti extorsione, que a predicta regina facta est, nullus omnino dimittat, quin filio eius primum obseruet inuiolabiliter iuramentum. Cum enim post iusiurandum legitime factum, aliud fieri non debuerit quod postea contra illud extortum est minime obseruandum est.

Dat. ueneriis, Iu Non. Martii



LXXXu. Ad Pelagium Bracarensem episcopum. 
[D. Rodrigue DA CUNHA Catalogos dos bispos do Porto. Porto, 1742, fol., part. II, p. 10.]


CALIXTUS episcopus, seruus seruorum Dei, uenerabili fratri PELAGIO Bracarensi episcopo salutem et apostolicam benedictionem.

Portugalensis episcopatus ecclesias, quas Bracarensis Ecclesia usurpabat, domnus predecessor noster sancte memorie Paschalis papa confratri nostro Hugoni Portugalensi episcopo, secundum antiquam terminorum definitionem, restituendas litterarum suarum auctoritate mandauit, quod cum minime impleretur, ipse canonicam, tam super easdem ecclesias,  quam super contemptores, iustitiam assecutus est. Qua postea similiter audaci temeritate comperta filius noster B. presbyter cardinalis, in partibus illis apostolice sedis legatus, grauiorem, sicut accepimus, inde in Burgensi concilio sententiam promulgauit. Nos itaque, predicti domini nostri uestigia subsequentes, iterata sedis apostolice preceptione, mandamus, ut infra quadraginta dies, postquam ad te littere iste peruenerint, predicto fratri nostro Hugoni Portugalensi episcopo, easdem Ecclesias, cum rerum suarum facias integritate restitui. Alioquin nos ex tunc sepedicti domini nostri, et legati sui sententiam, equitate canonica promulgatam, apostolice sedis auctoritate confirmantes, tibi pontificale officium, donec ei satisfacias, interdicimus

 Dat. Beueris III Non. Martii.



LXXXuI. Priuilegium pro ecclesia S. Marie Magdalene uesontionensis. 
[Mémoires et documents inédits de la Franche-Comté, tom. II, p. 317.]

CALIXTUS episcopus, seruus seruorum Dei.

Confirmamus concessam a bone memorie Hugone Salinensi Bisuntino archiepiscopo, claustri uestri et domorum ei adherentium libertatem et conductum in urbe, sicut in eiusdem archiepiscopi chirographo continetur. Confirmamus etiam possessiones que ab eodem fratre collate sunt, uidelicet mansum armarii  capellani cum furno et appendiciis suis: uicum ad caput uestre ecclesie a parte orientis inter mansum Sibonis et uarnerii, et mansum Odonis a parte occidentis, uiam a porta eiusdem ciuitatis usque ad refectorium uestrum a porta meridiana, terra que est a porta Arenarum usque ad dormitorium canonicorum, siue uestita sit domibus aut uineis, siue uacua sit, nemus quod fetet iuxta urbem . . . . . . . Bisuntii, ecclesiam Sancti Iacobi infra arenas cum appendiciis suis; mansum Remigii supra Dubim; mansum Constantini iuxta molendinum in uico Baptenti, partem uicum Baptenti, redditus qui dicuntur Manayde in torculari Naal, foragium uestre quod expugnauistis duello contra Hubaldum de Abbans,  terram ecclesie uestre siue sit uestita uineis aut domibus, siue uacua sit, tres solidos censuales in placito generali ex dono Stephani uice-comitis, decimas parochie uestre, sicut eas hactenus canonice possedistis, antiquas quoque et rationabiles consuetudines ipsius Ecclesie ratas habere censemus.

Datum uapnuci  u Idus Martii, indict. XIII, an. Incarnat. Dominice 1120, pontificatus autem domni Calixti pape II an. II.



LXXXuII. Canonice ad Plebem martyrum  disciplinam, possessiones, priuilegia confirmat. 

[uide Ulciensis Ecclesie Chartarium, Auguste Taurin.,  1753, fol., p. 2.]



LXXXuIII. *Ad Amedeum episcopum Maurianensem.---Precipit ut ecclesiam S. Marie Secusiensem Arberto preposito Ulciensi intra dies 40 restituat. 

[uide ubi supra.]



LXXXIX. Ecclesie S. Ioannis Modetiensis possessiones confirmat. 
[GIULINI, Memorie di Milano. Milano, 1760, 4o, u, 555.]

CALIXTUS episcopus, seruus seruorum Dei, dilecto filio GUILLELMO Modetiensi archipresbytero eiusque successoribus canonice substituendis in perpetuum.

 Sicut iniusta poscentibus nullus est tribuendus effectus, sic legitime desiderantium non est differenda petitio. Idcirco, dilecte fili Guillelme archipresbyter, ecclesiam beati Ioannis Baptiste, cui Deo auctore preesse cognosceris, sub apostolice sedis tutelam suscipimus, et cum omnibus ad eam pertinentibus beati Petri patronicio communimus. Idem enim locus a nobilis memorie Teodelinda regina constructus, amplis etiam honoribus, possessionibus et thesauro ditatus, ueneratione dignus habetur et celebris. Per presentis igitur priuilegii paginam apostolica auctoritate statuimus, ut quecunque bona, quascunque possessiones, concessione pontificum, liberalitate principum, oblatione fidelium, uel aliis iustis modis in presenti possidet, aut  in futurum largiente Domino iuste et canonice poterit adipisci, firma tibi, tuisque successoribus, et illibata permaneant. In quibus hec propriis uisa sunt nominibus exprimenda. Monasterium uidelicet Sancti Petri de Cremella cum ecclesia Sancti Sisinni; ecclesia Sancti Ioannis de Blutiaco, Sancti Georgii de Coltiaco, Sancti Ioannis de Castromartis. In uellate ecclesia Sancte Marie et Sancti Fidelis; ecclesia S. Iuliani de plebe Colonia cum capellis; ecclesia Sancti Eusebii. In Sexto ecclesia Sancti Alexandri, Sancti Michelis, et Sancti Saluatoris; ecclesia Sancti Martini, Sancti Petri, Sancti Michelis, Sancti Saluatoris, Sancte Agathe, Sancti Donati, Sancti  Mauritii, Sancti Georgii, et ecclesia Sancti Alexandri, Sancti Eugenii de Concuretio. Nulli ergo hominum facultas sit uestram ecclesiam temere perturbare, aut eius possessiones auferre, uel ablatas retinere, minuere, uel temerariis uexationibus fatigare, sed omnia integra et illibata conseruentur, eorum pro quorum sustentatione et gubernatione concessa sunt, usibus omnimodis profutura. Sana illa feudorum beneficia, que uenerabilis frater noster Iordanus Mediolanensis archiepiscopus uestre ecclesie in prenominatis ecclesiis ad communem fratrum sustentationem concessit uobis, uestrisque successoribus auctoritate apostolica confirmamus. Statuentes ut nulli omnino liceat ea deinceps a communi fratrum utilitate auferre, subtrahere, uel modis  quibuslibet immutare. Ad uestram preterea, et ecclesie uestre quietem institutiones, et consuetudines confirmamus, que in ecclesia uestra, uel in capellis ad eam pertinentibus rationabili deliberatione quiete hactenus habite cognoscuntur. Si qua igitur ecclesiastica secularisue persona, hanc nostre constitutionis paginam sciens, contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui careat, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Iesu Christi aliena fiat atque in extremo examine districte ultioni subiaceat. Cunctis autem eidem loco iusta seruantibus sit pax Domini  nostri Iesu Christi, quatenus et hic fructum bone premia actionis percipiant, et apud districtum iudicem eterne pacis inueniant. Amen.

Ego Calixtus catholice Ecclesie episcopus. Datum Terdone per manum Chrysogoni sacre Romane Ecclesie diacon. cardin. ac bibliothecarii, III Idus Aprilis, indictione XIII, Incarnationis Dominice anno 1121, pontificatus autem domni Calixti pape II anno II.



XC. Monasterii Sancti Saluatoris Papiensis bona et iura quecunque confirmat. 
[MARGARINI, Bull. Casin., tom. II, p. 135.]

CALIXTUS episcopus, seruus seruorum Dei, dilecto  in Christo filio IOANNI abbati uenerabilis monasterii, quod dicitur Domini Saluatoris secus Papiam, eiusque successoribus regulariter substituendis in perpetuum.

Officii nostri nos hortatur auctoritas pro ecclesiarum statu satagere, et que recte statuta sunt stabilire. Quamobrem, dilecte in Christo fili Ioannes abbas, postulationi tue clementer annuimus, et Domini Saluatoris monasterium cui, Deo auctore, presides, cum omnibus ad ipsum pertinentibus, ad exemplar predecessorum nostrorum sancte memorie Ioannis, Benedicti, Paschalis Romanorum pontificum, sub tutela apostolice sedis excipimus, quod  uidelicet monasterium Adeleis imperatrix augusta, suis impensis renouatum, sua nichilominus liberalitate ditasse cognoscitur. Presentis scilicet priuilegii auctoritate statuimus, ut quecunque bona, quecunque predia urbana, siue rustica, culta seu inculta, quecunque possessiones, utensilia, uel ornamenta, uel a prefata augusta, uel ab aliis fidelibus, de suo iure, eidem monasterio collata sunt, siue in futurum concessione pontificum, liberalitate principum, uel oblatione fidelium iuste atque canonice poterit adipisci, firma tibi, tuisque successoribus, et illibata permaneant. Decernimus ergo ut nulli omnino hominum liceat idem cenobium temere perturbare, aut eius possessiones, siue res, utensilia, uel ornamenta auferre, uel ablata retinere, minuere, uel temerariis  uexationibus fatigare, sed omnia integra conseruentur, eorum, pro quorum sustentatione ac gubernatione concessa sunt, usibus omnimodis profutura. Nec decime reddituum predicti monasterii Domini Saluatoris ab ullius Ecclesie presule, uel ministris exigantur. Obeunte te, nunc eius loci abbate, uel tuorum quolibet successorum, nullus ibi qualibet subreptionis astutia, seu uiolentia proponatur, nisi quem fratres communi consensu, uel fratrum pars consilii sanioris, secundum Dei timorem, et beati Benedicti Regulam elegerint. Electus autem ad Romanum pontificem consecrandus accedat. Chrisma, oleum sanctum, consecrationes altarium siue basilicarum, ordinationes monachorum seu clericorum uestrorum, qui ad sacros fuerint  ordines promouendi a quibusuis malueritis catholicis accipietis episcopis. Porro in illius monasterii ecclesiis baptisma celebrari permittimus, ubi preteritis temporibus celebratum cognoscitur. Missas sane publicas in eodem monasterio celebrari, aut stationem, siue ordinationem aliquam preter abbatis uoluntatem, ab episcopo quolibet fieri prohibemus. Ad hec dalmatice, sandaliorum, necnon chirothecarum usum tibi, tuisque successoribus, iuxta predecessorum nostrorum statuta, concedimus. Et absque omni iugo, seu ditione cuiuscunque persone ipsum cenobium libere permanere sancimus, ut soli cathedre Romane, et apostolice Ecclesie subditum habeatur. Si qua igitur in futurum  ecclesiastica secularisue persona, hanc nostre constitutionis paginam sciens, contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei ac Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen.

Ego Calixtus Catholice Ecclesie episcopus.

Datum Placentie, per manum Chrisogoni, sancte  Romane Ecclesie diaconi cardinalis ac bibliothecarii, Xu Kalend. Maii, indictione XIII, Incarnat. Dominice 1121, pontificatus autem domini Calixti pape II anno II.



XCI. *Monasterii S. Pauli de Argon patrocinium suscipit, et bona ac priuilegia confirmat. 

[uide LUPI  Codicem diplomaticum Bergomatis. Bergomi, 1784, fol., II, 907.]



XCII. Ecclesie S. Euasii Casalensis priuilegia et possessiones confirmat. 
[DE CONTI, Notizie storiche di la cista di Casale, tom. l, p. 334.]


CALIXTUS episcopus, seruus seruorum Dei, dilecto filio GERARDO preposito, et eius fratribus in ecclesia Sancti Euasii regulariter uiuentibus, tam presentibus quam futuris in perpetuum.

Desiderium quod ad religiosum prepositum, et animarum salutem pertinere monstratur, auctore Deo, sine aliqua est dilatione complendum. Proinde nec petitioni uestre benignitate debita impartimur assensum, uite namque canonice ordinem quem professi estis presentis priuilegii auctoritatem firmamus, et ne cui post professionem exhibitam proprium quid habere, uel sine prepositi, uel sine congregationis licentia de claustro discedere liceat interdicimus, et tam uos, quam uestra omnia sedis  apostolice protectione munimus. uobis itaque uestrisque successoribus in eadem religione per Dei gratiam permansuris omnia perpetuo possidenda sancimus, que in presentiarum pro communis uite sustentatione legitime possidere uidemini. Quecunque etiam in futurum concessione pontificum, liberalitate principum, oblatione fidelium, uel aliis iustis modis poteritis adipisci, firma uobis uestrisque successoribus et illibata permaneant. Nec prepositorum alicui facultas sit ecclesie predia personis secularibus in feudum dare, uel quibuslibet ingeniis alienare. Decernimus ergo ut nulli omnino hominum liceat eamdem Beati Euasii ecclesiam temere perturbare, claustri uestri domus inuadere,  aut eius possessiones auferre, uel ablatas retinere, minuere uel temerariis uexationibus fatigare, sed omnia integra conseruentur, eorum pro quorum sustentatione ac gubernatione concessa sunt, usibus omnimodis profutura. Sane clericos seculariter uiuentes ad prepositi uestri conuersionem suscipere nullius episcopi, uel prepositi contradictio uos inhibeat. Illud preterea omnimodis interdicimus, ne quis militum, seu quorumlibet secularium personarum de rebus eiusdem ecclesie, seu rusticorum ad ipsius ecclesie parochias pertinentium decimas auferre presumat. Sed in uestros, seu ecclesie uestre usus iuxta sanctiones canonicas conferantur. uobis quoque uestrisque successoribus in catholica unitate permanentibus id concedimus facultatis, ut  si aliquando uercellensi ecclesie catholicus defuerit episcopus, chrisma, oleum sanctum, ordinationes clericorum, a quo malueritis catholico suscipiatis episcopo, conseruata in posterum catholici episcopi debita reuerentia. Ad hanc adiicientes uobis licentiam indulgemus in duabus ecclesie uestre festiuitatibus fidelibus ad eam conuenientibus competentem remissionem de peccatis per annos singulos faciendis. Si qua igitur in futurum ecclesiastica secularisue persona, hanc nostre constitutionis paginam sciens, contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo  corpore ac sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem ecclesie iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen.

Ego Calixtus catholice Ecclesie episcopus.

Datum Placentie per manum Grisogoni sancte Ecclesie Romane diaconi cardin. ac bibliothecarii, IX Kal. Maii, indict. XIII, Incarnationis Dominice anno 1121  pontificatus autem D. Calixti II pape anno II.



XCIII. Oberto episcopo Cremonensi et eius successoribus concedit ius abbatum monasterii S. Petri consecrandorum. 
[UGHELLI, Italia sacra, Iu, 600.]


CALIXTUS episcopus, seruus seruorum Dei, uenerabili fratri OBERTO Cremonensi episcopo salutem et apostolicam benedictionem.

Et tuam, et Ecclesie tue atque ciuitatis fidelitatem ac deuotionem, frater carissime, cognoscentes, consueta sedis apostolice benignitate specialiter uos decreuimus honorare. Quamobrem dilectionis tue petitionibus annuentes, abbatis monasterii Sancti Petri, quod in ciuitate tua situm est, consecrationem tibi et successoribus tuis ex apostolice  sedis liberalitate concedimus, saluo nimirum in omnibus iure, censu et reuerentia sancte Romane, cui Deo auctore deseruimus, Ecclesie. Tua igitur interest, frater carissime, ita in concessione hac Romane Ecclesie benignitatem cognoscere, ut apud eam in posterum maiora etiam possis per Dei gratiam obtinere. Si quis autem huius concessionis nostre paginam sciens contra eam temere uenire tentauerit, nisi presumptionem suam digna satisfactione correxerit, honoris et officii sui periculum patiatur, aut excommunicationis ultione plectatur.

Datum apud Roncum ueterem IX Kalend Maii.



XCIu. *Monasterii S. Saturnini Caralitani possessiones confirmat. 


[Huius priuilegii mentio exstat apud MARTENE ampl. Collect. I, 657.---Datum Pisis per manum Grisogoni S. R. E. cardinalis ac bibliothecarii, Iu Idus Maii, indict XIII, Incarnat. Domini anno 1121, pontificatus autem domini Calixti pape II anno II.]



XCu uolaterris ecclesiam cathedralem dedicat. 
[UGHELLI, Italia sacra, I, 1439.]

ROGERIUS uolaterranus episcopus an. 1120, Callixtum e Galliis Romam petentem uolaterris excepit hospitio, ab eodemque impetrauit ut cathedralem  consecraret, ut ex hac inscriptione restaurata a Luca Alemanno uolaterrano episcopo liquido apparet.

D. Callixtus II. P. M. cum Romam e Gallia ad Pontificatus Coronam suscipiendam proficisceretur, uolaterras perueniens, templum hoc uirgini in Celum Assumpte dicatum XII Cardinalibus, Pisarum Archiepiscopo, u. Episcopis, cum Rogerio uolaterranorum Antistite interuenientibus solemni, celebrique pompa consecrauit. Mauritani uictoris sacri, capitis auro obducti dono illustrauit, ac omnibus idem singulis annis pie adeuntibus octonis diebus uiginti de iniunctis dies indulsit, XIII Kal. Iunii MCXX. Cuius iamiam labentem memoriam ex uetustissimis monumentis depromptam Lucas Alemannius Episcopus uolaterranus e temporum  faucibus abripuit, marmoreoque hoc lapide eternauit uI Idus Martii M. DC. X.



XCuI. Ad Ioannem priorem Camaldulensem.---Priuilegium monasterii Sextensis. 
[MITARELLI, Annal. Camaldul. tom. III, p. 285.]

CALIXTUS episcopus, seruus seruorum Dei, dilecto in Christo filio IOANNI Camaldulensium fratrum priori salutem et apostolicam benedictionem.

Que religionis prospectu statuta sunt, firma debent perpetuitate seruari, siquidem dominus predecessor noster sancte memorie Paschalis papa Sextense monasterium, quod uidelicet beati Petri  iuris est, et in solius apostolice sedis tutela et dispositione existit, tibi, carissime in Christo Ioannes prior, tuisque successoribus regendum disponendumque commisit, ut ibi per curam uestram et studium monastici ordinis disciplina cooperante Domino, seruaretur, idem enim locus in spiritualibus et temporalibus admodum diminutus in religionis statum reformari posse per uos potissimum uidebatur. Nos ergo et tuis, et fratrum tuorum petitionibus clementius annuentes, et predicti loci meliorationi et apud Deum, et apud homines propensius intendentes, quod a predicto domino nostro factum est,  auctore Domino, confirmamus, et prefatum Sextense Sancti Saluatoris monasterium sub tuo tuorumque successorum regimine, dispositione et subiectione futuris temporibus permanere decernimus. Unde liberam uobis concedimus facultatem secundum congregationis uestre consuetudinem abbatem in loco ipso per Dei gratiam statuendi, et monasterium in spiritualibus et temporalibus disponendi, omnem que cenobio eidem a nostris predecessoribus concessa est, libertatem prestante Domino confirmantes, saluo in omnibus apostolice sedis iure et reuerentia. Confidimus enim in Domino, quia per instantiam uestram et sollicitudinem sepe dictus locus et in religionis monastice disciplinam reformabitur, et rerum temporalium accipiet  incrementum. Si quis igitur pagine huius tenore cognito, temere, quod absit! contraire tentauerit, honoris et officii sui periculum patiatur, aut excommunicationis ultione plectatur, nisi presumptionem suam digna satisfactione correxerit.

    Ego Calixtus catholice Ecclesie episcopus SS.
    Ego Lambertus Ostiensis episcopus SS.
    Ego Deusdedit cardin. presbyter Sancte Susanne SS.
    Ego Ioannes presbyter cardinalis tituli Sancti Grisogoni SS.
    Ego Petrus diaconus cardinalis Sanctorum Cosme et Damiani SS.
    Ego Gregorius diaconus cardinalis sancti Angeli SS.
     Ego Petrus diaconus cardinalis Sancti Adriani SS.


Datum uulterris per manum Grisogoni sancte Romane Ecclesie diaconi cardinalis ac bibliothecarii, XII Kal. Iunii, indictione XIII, Incarnationis Dominice anno 1121, pontificatus autem domni Calixti II pape anno II.



XCuII. Bulla pro monasterio S. Marie de Morrona, eiusque abbate Girardo. 
[MURATORI, Antiq. Ital., III, 1131.]

CALIXTUS episcopus, seruus seruorum Dei, dilecto ulio abbati monasterii Sancte Marie de Morrona . . . . . oribus regulariter substituendis in perpetuum.

Et diuinis preceptis instruimur, et apostolicis  monitis informamur, ut pro Ecclesiarum statu impigro uigilemus affectu. Proinde, dilecte in Christo fili, Gerarte abbas, petitionibus tuis clementer annuimus, et Beate Marie monasterium, cui Deo auctore presides, cum omnibus ad ipsum pertinentibus sub tutela sedis apostolice suscipientes, beati Petri, cuius iuris esse cognoscitur, patrocinio communimus. Per presentis igitur priuilegii paginam eidem monasterio in perpetuum confirmamus uniuersa que ei aut a nobis . . . . Ugicione comite, et filiis eius Ugolino, Rainerio, Lotherio, et Bolgarino, aut ab aliis quibusuis fidelibus legitime collata, uel concessa sunt . . . . . . . Castellum de uiuario cum Pantano,  et aliis pertinentiis eius: possessiones de Morrona, de Castello de Soiana, de Negotiana, de . . . . alto, de Massa, de monte Gemmule. Quecunque preterea in futurum largiente Domino idem monasterium iuste atque canonice poterit adipisci, firma tibi tuisque successoribus et illibata . . . . . Nulli ergo omnino hominum liceat sepedictum monasterium temere perturbare, aut eius possessiones auferre, uel ablatas retinere, minuere, uel temerariis uexationibus fatigare, sed omnia integra conseruentur, eorum pro . . . . . . atione et gubernatione concessa sunt, usibus omnimodis profutura. Si qua igitur in futurum ecclesiastica secularisue persona, hanc nostre constitutionis paginam sciens, contra eam temere uenire tentauerit, secundo tertioue commonita,  si non satisfactione congrua emendauerit, potestatis honorisque . . . . . . . dignitate careat, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco iusta seruantibus sit pax Domini nostri Iesu Christi, quatenus hic fructum bone actionis percipiant, et apud districtum iudicem premia eterne pacis inueniant.

    Ego Calixtus catholice Ecclesie episcopus subscripsi.
    Ego Lambertus Ostiensis episcopus subscripsi.
    Ego Petrus cardinalis presbyter tituli Sancte Susanne subscripsi.
     Ego Ioannes presbyter cardinalis tituli Sancti Grisogoni subscripsi.


Datum uulterris per manum Grisogoni sancte Romane Ecclesie diaconi cardinalis et bibliothecarii, XII Kalendas Iunii, indictione XIII, Incarnationis Dominice anno 1121, pontificatus autem domini Calixti II pape anno secundo.



XCuIII Ad Stephanum camerarium, legatum suum .---De suo in Urbem aduentu. 
[HONTHEIM, Hist. Treuir. diplom., I, 506.]

Celare te, fili, non possumus, quod Longobardie Tuscieque regionem sine ullo tumultu, quin etiam magna usi felicitate peragrauimus, et tertio Nonas  Iunii ad Urbem, Domino benefauente, propius accessimus. Ceterum fratres nostri episcopi et cardinales cum toto clero et nobilitate populoque extra Urbem obuiam nobis progressi, summis honoribus exceperunt. Et Frigii  quidem corona capiti nostro imposita, gaudentes, exsultantesque per uiam sacram, ad Lateranense palatium usque solemni nos ritu prosecuti sunt; ubi postquam auctore Deo bene ac secure fuimus, Petrus Leonis in magno hominum omnis ordinis cetu, clientelaribus sese sacramentis Ecclesie, nobisque deuinxit. Similiter a prefecto et fratribus eius, nec non a Leone Frangipane, totaque illa gente Stephano Northmannoque factum. Neque  ab horum sese studiis, impigra parendi uoluntate, Petrus Columna, ceterique nobiles Romanorum secreuere. Itaque ob hec, tam prospere ac feliciter gesta, laudes gratiasque Deo Domino nostro quam amplissimas agas uelim; et in istis ubi commoraris iam regionibus, ut rem Ecclesie sustentes atque amplifices, uiribus quantum poteris, connitere.



XCIX---C. Donationes omnes, a Gunnario eiusque uxore factas Casinensi monasterio confirmat, addito annuo censu Lateranensi palatio per monachos persoluendo. 
[COCQUELINES, Bull. Collect., tom. II, p. 169.]

CALIXTUS episcopus, seruus seruorum Dei, karissimis in Christo filiis GIRARDO Casinensis monasterii  abbati, et eius fratribus tam presentibus quam futuris, in perpetuum.

Et commissi nobis officii sollicitudo deposcit, et paterne caritatis benignitas nos compellit ut ecclesiarum omnium prouidere necessitatibus debeamus. uerumtamen locis illis et personis, que specialius ac familiarius Romane adherent Ecclesie, queque amplioris religionis et dignitatis gratia preeminent, propensiori nos conuenit affectionis studio imminere. Ea propter, filii in Christo karissimi, petitioni uestre non immerito annuendum censimus, ut in stationi uestre subsidium aliquod conferamus. Per presentis igitur scripti auctoritatem uobis uestrisque successoribus perpetrata stabilitate concedimus ecclesias illas, quas uir nobilis domicellus  Gunnari una cum uxore sua Helena beato Petro cognoscitur contulisse, ecclesias scilicet S. Petri de Nugulbi, S. Nicolai de Nugulbi, S. Helie de Sitin, et S. Petri de Nurci cum pertinentiis suis, ut de ipsarum redditibus, prout facultas ministrauerit, indumenta semper Casinensi conuentui preparentur, saluo nimirum censu quatuor solidorum denariorum Papiensium singulis annis Lateranensi palatio. Sane possessiones, et dona omnia, que predictus Gunnari beato contulit Benedicto, uel collaturus est, apostolice sedis munimine confirmamus, statuentes ut illa omnia similiter in uestimentorum uestrorum preparatione in perpetuum conseruentur. Si quis igitur in futurum iudex, domicellus, aut ecclesiastica quelibet  secularisue persona, decreti huius tenore cognito, predictas ecclesias, et ceteras prefati Gunnari oblationes auferre, uel minuere, aut a constituta uestimentorum Casinensis conuentus preparatione subtrahere uel mutare presumpserit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore et sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem, qui obseruatores exstiterint, beatissimi Patris nostri Benedicti precibus, omnipotentis Dei, et apostolorum eius Petri et Pauli gratia et  benedictio, et peccatorum remissio tribuatur. Amen.

Ego Calixtus catholice Ecclesie episcopus SS.

Datum Beneuenti per manum Chrysogoni sancte Romane Ecclesie diaconi cardinalis ac bibliothecarii, u Idus Augusti, indictione XII, Incarnationis Dominice anno 1121  , pontificatus autem domni Calixti II pape anno II.



CI. Ad Gunnarium nobilem uirum 
[GATTULA, Hist. Casin., tom. I, p. 426.]

CALIXTUS episcopus, seruus seruorum Dei, illustri uiro GUNNARIO, et uxori eius HELENAE, filiabus suis uERAE et SUSANNAE, salutem et apostolicam benedictionem

 Audiuimus de uobis quod, diuina gratia inspirati, quedam beato Benedicto, eiusque Casinensi monasterio de uestris facultatibus contuleritis. Unde gratias uobis agimus, atque omnipotentis Dei misericordiam deprecamur, ut B. Benedicti precibus ex hoc et in futuro dignam uobis mercedem restituat.

Rogamus autem, et in peccatorum uobis remissionem iniungimus, ut in eo quod cepistis constantius maneatis; non enim cepisse uirtus est, sed perfecisse; et qui perseuerauerit usque in finem, hic saluus erit . Sic quidem nos, et ecclesias, et donum, quod eidem monasterio a uobis factum est apostolice sedis auctoritate confirmamus, prohibentes ne quis illum subtrahere, diminuere, aut in posterum  sine Casinensium fratrum consensu audeat commutare, sed eorumdem fratrum indumenta quietum semper illibatumque permaneat

Datum Beneuenti quarto Idus Augusti.



CII. Rogerio uolaterrano episcopo mandat ut tueatur possessiones monasterio Casinensi a Gunnario donatas. 
(GATTULA, Hist. Casin., t. I, p. 426.]

CALIXTUS episcopus, seruus seruorum Dei, uenerabili fratri ROGERIO uulterrano episcopo, apostolice sedis legato, salutem et apostolicam benedictionem.

Quam specialiter, quam precipue monasterium Casinense ad protectionem Romane spectet Ecclesie  tuam non credimus latere notitiam. Idcirco fraternitatem tuam rogamus et precipimus ut donum quod B. Benedicto, eiusque monasterio ab illustri uiro domicello Gunnari, et uxoris eius Helena factum est pro bati Benedicti reuerentia, quietum atque ab omni infestatione liberum facias permanere. Nos enim donum ipsum scripti nostri assertione firmauimus, et ecclesias quasdam ex ipsis Gunnari et uxoris eius Helene oblatione ad beatum Petrum pertinentes iam dicto Casinensi monasterio ex apostolice sedis liberalitate concessimus. Nolumus ergo ut per quorumlibet uiolentiam subtrahantur, seu infestentur, sed omnia quiete ac libere ad fratrum indumenta  Casinensium conseruentur, ceterasque ecclesias seu possessiones, quas beatus Benedictus in Sardinie partibus obtinet sollicitudini tue attentius commendamus.

Datum Beneuenti Iu Idus Augusti.



CIII. Ecclesiam Auersanam manere Romane Ecclesie suffraganeam iubet, petente Roberto episcopo. 
[UGHELLI, Italia sacra, I, 486.]

CALIXTUS episcopus, seruus seruorum Dei, uen. fratri ROBERTO episcopo Auersano, eiusque successoribus canonice instituendis in perpetuum.

Ex fratrum relatione comperimus, qui causam plenius cognouerunt, ab ipso fere sui principio Auersana  Ecclesia Romane fideliter adhesit Ecclesie, unde Romana sibi Ecclesia eam, tanquam specialem filiam, specialiter uindicauit, et in ea episcopos tanquam ut in aliis suis specialibus Ecclesiis ordinauit. Siquidem D. predecessor noster S. memorie Leo papa IX primum ibi episcopum Azolinum consecrauit, porro Urbanus Guimundum, Gelasius Robertum episcopos consecrauit, quorum nos auctoritatem, et uestigia subsequentes, prefatam Auersanam Ecclesiam in solius Romane Ecclesie subiectione decreuimus conseruandam. Apostolica igitur auctoritate statuimus, et perpetua stabilitate sancimus, ut eadem Ecclesia Auersana in Romane Ecclesie unitate, atque obedientia perseueret, eique soli tanquam suffraganea metropolitane sue subiecta sit, ut  in ea per Romani semper pontificis manum episcopus consecraretur. Nulli erga omnino hominum liceat hanc paginam nostre exemptionis, etc.

Ego Calixtus Catholice Ecclesie episcopus.

Ego Petrus Portuen. episcopus consensi et subscripsi.

Ergo Robertus presb. card. tit. S. Sabine consensi.

Ego Benedictus presb. card. . . . . consensi et subscripsi.

Ego Anastasius card. presb. tit. S. Clementis subscripsi.

Ego Desiderius presb card. S. Praxedis consensi et subscripsi.

Ego Ioannes presb. card. tit. S. Grisogoni subscripsi.

 Ego Ioannes presb. card. tit. S. Eusebii subscripsi.

Ego Petrus presb. card. S. Marcelli subscripsi.

Ego Petrus presb. card. S. Marie Araceli.

Ego Petrus presb. card.

Ego Romoaldus diaconus card. S. Marie in uia Lata.

Ego Stephanus diac. card. S. Marie de Scola Greca.

Datum Beneuenti per manum Grisogoni S. R. E. diaconi card. bibliothecarii, uIII Kal. Octobris, indict. XIu, Incarn. Dom 1121, pontificatus Calixti II an. secundo.



CIu. *Geraldum archiepiscopum Ragusinum consecrat pallioque donat, et Ecclesie eius possessiones iuraque confirmat. 

uide Illyricum sacrum FARLATI, t. uI, p. 60.]



Cu. *Episcopis Dalmatie superioris, seu Dioclee, precipit ut metropolite, Gerardo episcopo archiepiscopo Ragusino, obediant. 

[uide ibid. p. 62.]



CuI. Bulla pro monasterio uulturnensi. 
[MABILL., Annal. Ben., uI, 641, ex autographo membraneo apud u. cl. Francisc. ualesium Romanum.]


CALIXTUS episcopus, seruus seruorum Dei, dilecto filio MANSONI abbati uenerabilis monasterii Sancti Petri, quod in Monte uulturno apud cryptam Beati Michelis archangeli situm est, eiusque successoribus regulariter substituendis in perpetuum.

Cum uniuersis per orbem Ecclesiis debitores, ex commissi nobis administratione officii, existamus, illorum tamen locorum protectioni propensiori nos conuenit studio imminere, que ad ius proprium sancte Romane, cui, Deo auctore, deseruimus, Ecclesie noscuntur specialius pertinere. Quamobrem, dilecte in Christo fili Manso abbas, petitioni tue clementer annuimus, et Beati Petri uulturnense  monasterium, cui Deo auctore presides ad predecessorum nostrorum exemplar, sedis apostolice munimine confouemus. Statuimus enim ut cenobium ipsum et abbates eius, et monachi, nulli alii nisi Romane et apostolice sedi, cuius est ius et proprietas, sint subiecti. Nec alicui episcoporum liceat in eodem loco aut in cellis eius aliquid constituere aut ordinare, quod sacris canonibus aut nostro huic statuto refragari uideatur, nec eis fas sit, si pregrauati Romanam sedem appellaueritis, aliqua sub occasione iudicii, uiolentiam, nisi ante Romanum pontificem, uel eius legatum, uobis aut successoribus uestris inferre. Per presentis etiam priuilegii paginam tibi tuisque legitimis successoribus, et per uos eidem monasterio confirmamus ecclesiam Sancti  Andree de Octauiano, cum castello suo, castellum de Monticulo cum ecclesiis suis, uillam, que dicitur Aquatecta, cellam Sancte Marie de Luco, ecclesiam Sancti Nicolai de uitealba, Sancte Christine, Sancti Laurentii in Rapulla, Sancti Nicolai, Sancte Marie de Monte, Sancti Georgii, Sancte Barbare, Sancti Apollinaris in ipso Monte. In Melfia ecclesia Sancti Antonini, Sancti Nicolai, Sancti Eustachii, Sancti Martini, Sancti Petri de Berula, Sancti Felicis de Fuciano, Sancti Fauiani trans Aufidum, Sancti Iacobi, Sancti Laurentii, Sancti Stephani sub Cisterna. Item Sancti Marciani trans Aufidum. In Labello ecclesiam Sancte Barbare, Sancti Marci, Sanctorum Ioannis et Pauli, et omnium Sanctorum. In territorio  Spinacioli ecclesiam Sancte Trinitatis in Catuna, Sancte Marie de Ulmeto, Sancte Marie in Edera, et Sancti Aegidii. In Andro ecclesiam Sancti Saluatoris, Sancti Nicolai. In Gurgo ecclesiam Sancti Saluatoris. In Paciano ecclesiam Sancti Angeli cum oliuetis et trapetis. In Baro ecclesiam Sancti Matthei et Leuci. In Arbore longa ecclesiam Sancti Angeli. In territorio Salpitano ecclesiam Sancti Nicolai de uarisento, Sancti Theodori, Sancti Martini, ecclesiam Sancti Stephani in Plancaro, Sancte Marie de Calauio cum omnibus earum pertinentiis. In monte Melone ecclesiam Sancti Andree. Quecunque preterea uel in presenti XIu indictione sepedictum cenobium concessione pontificum, liberalitate principum, oblatione fidelium, uel aliis  iustis modis possidet, aut in futurum poterit adipisci, firma tibi tuisque successoribus et illibata permaneant.

Decernimus ergo ut nulli omnino hominum liceat idem monasterium temere perturbare, aut ei subditas possessiones auferre, uel ablatas retinere, minuere uel temerariis uexationibus fatigare, sed omnia integra conseruentur, eorum pro quorum sustentatione ac gubernatione concessa sunt, usibus omnimodis profutura. Obeunte te, nunc eius loci abbate, uel tuorum quolibet successorum, nullus ibi qualibet subreptionis astutia seu uiolentia preponatur, nisi quem fratres communi consensu, uel fratrum pars consilii sanioris secundum Dei timorem et Beati Benedicti Regulam elegerint, a Romano pontifice consecrandum.  Oleum sanctum et consecrationes altarium siue basilicarum, ordinationes cuiuscunque professionis uel ordinis clericorum, ab episcopis, in quorum diecesibus estis, accipietis, si ea impendere gratis et sine prauitate uoluerint, et si gratiam atque communionem apostolice sedis habuerint, alioquin liceat uobis a quo malueritis catholico episcopo consecrationis sacramenta percipere. Ad hec eleemosynas, que gratis monasterio pro uiuis uel mortuis offeruntur, a uobis suscipiendas absque omni episcoporum molestia et contradictione censemus. Ad indicium autem supradicte proprietatis et percepte a Romana Ecclesia libertatis, auri unciam quotannis Lateranensi palatio persoluetis.

Si qua igitur in futurum ecclesiastica secularisue  persona, hanc nostre constitutionis paginam sciens, contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco iusta seruantibus sit pax Domini nostri Iesu Christi, quatenus et hic fructus bone actionis percipiant, et apud districtum iudicem premia eterne pacis inueniant. Amen.

Ego Calixtus catholice Ecclesie episcopus.

 Ego Petrus Portuensis episcopus.

Ego Ioannes presbyter cardinalis tit. Sancti Grisogoni.

Datum Beneuenti per manum Grisogoni, sancte Romane Ecclesie diaconi cardinalis ac bibliothecarii, uI Idus Octobris, indictione XIu, Incarnationis Dominice anno 1120, pontificatus autem domni Calixti II pape anno II.



CuII. Ad episcopos et alios fideles prouinciarum Bituricensis, Burdegalensis, Auscitane, Turonensis, Britannie. ---Gerardum, Engolismensem episcopum, legatum apostolicum instituit. 
[MANSI, Concil. XXI, 212.]

 CALIXTUS episcopus, seruus seruorum Dei, dilectis fratribus et filiis archiepiscopis, episcopis, abbatibus, principibus, et ceteris tam clericis quam laicis, per Bituricensem, Burdegalensem, Auscitanam, Turonensem, et Britanniam, prouincias constitutis, salutem et apostolicam benedictionem.

Et Patrum precedentium institutio exigit, et fraterne caritatis debitum nos compellit, ut prouidere salubriter uniuersis Ecclesie filiis, auxiliante Domino, procuremus. uerum quia ubique presentes esse, aut per nos ipsos cuncta exercere non possumus, fratres nostros, quos nimirum opportunos credimus, in partem nostre sollicitudinis euocamus. Ea propter uenerabili fratri nostro Gerardo Engolismensi episcopo nostras in partibus uestris uices  duximus committendas: quemadmodum et dominus predecessor noster sancte memorie Paschalis papa commisisse cognoscitur. Confidimus enim in Domino, quia ipse ministerium hoc ad honorem Dei, et salutem uestram, sancto cooperante Spiritu, fideliter ministrabit. Rogamus itaque uniuersitatem uestram, monemus atque precipimus ut ei, tanquam uicario nostro, humiliter pareatis; et cum opportunitas ecclesiastice utilitatis exegerit, ad uocationem eius unanimiter conuenire, et synodales cum eo conuentus solemniter celebrare curetis, quatenus communi deliberatione corrigenda corrigere, et confirmanda possit, auctore Domino, confirmare.

 Datum Beneuenti XuII Kal. Nouembris.



CuIII Monasterium S. Sophie Beneuentanum tuendum suscipit et bona iuraque eius confirmat 
[UGHELLI, Italia sacra, uIII, 104.

In nomine Domini omnipotentis Saluatoris nostri Iesu Christi, et in nomine sanctissime et indiuidue Trinitatis. CALIXTUS episcopus, seruus seruorum Dei, dilecto in Christo filio IOANNI abbati monasterii uenerabilis S. Sophie, intra Beneuentum siti, eiusque successoribus regulariter promouendis in perpetuum.

In apostolice sedis administratione, diuina disponente clementia, constituti. necesse quidem habemus  omnes Ecclesias B. Petri patrocinio confouere, et ipsarum quieti paterna sollicitudine prouidere. uerumtamen locis illis ac personis que deuotius Romane adherent Ecclesie, queque amplioris religionis gratia preeminent, propensiori nos conuenit studio subuenire. Quamobrem, in Christo fili Ioannes, postulationi tue clementer annuimus, et S. Sophie cenobium, ad cuius regimen nos te, auctore Domino, nostris tanquam beati Petri manibus consecrauimus, sub tutela et iurisdictione, sicut hactenus mansit perpetuo manere, presentis pagine auctoritate sancimus, ut nimirum soli Romane Ecclesie subditum, ab omni Ecclesiarum seu et personarum iugo liberum habeatur. Preterea predecessorum nostrorum uestigiis inherentes, uniuersa que  priuilegiis illorum, ad eiusdem monasterii immunitatem, uel possessionem, tuis sunt predecessoribus attributa, tibi tuisque successoribus regulariter promouendis presenti priuilegio contribuimus. Cellas quoque et ecclesias, aut uillas, que a predecessoribus tuis prenominato uidentur cenobio, iuste ac rationabiliter acquisita, possidendas omni in tempore confirmamus; hoc est, ecclesiam S. Benedicti, que dicitur Xenodochium Sancti Ioannis, S. Euphemie, Sancti Petri, que nominatur Trasanii, S. Raymundi, S. Marie Rotunde intra eamdem ciuitatem Beneuentanam, ecclesiam S. Marie, S. Petri, S. Nicolai, S. Erasmi, S. Marciani, S. Marie, S. Angeli, foras ante eamdem ciuitatem in Pantano, ecclesiam S. Benedicti, Sancti uitalis, S. Mercurii, apud oliuam  S. Angeli, S. Marie de Scolcaturi una cum omnibus pertinentiis in uado Azara S. Benedicti in Faffone Sancti ualentiniani, apud uotum S. Felicis cum terris, in Cornito Sancti Syluestri cum duobus riuis, S. Marie in Parituli, S. Marciani in uentecano, S. Martini in Cuano, S. Petri in Pazano, S. Nicolai. Item Beneuenti S. Stephani in Paloaria, Sancte Marie in Lucornara, et curtes duas S. Marie in Sabbeta, S. Marie in Templana, in ciuitate Triana S. Angeli cum Cellis, S. Stephani, in Fromarii S. Gregorii, in Escle Sancti Angeli in Peloso; in Aliperao ecclesias S. Marie, S. Angeli, S. Petri, S. Marci, S. Ioannis, S. Laurentii, S. Lucie in Casale S. Marie, S. Apollonie, S. Anne in Calisti, S. Marie,  in territorio S. Marcelli, in Carfiano S. Mauri, S. Ioannis, S. Constantini, S. Anastasii, in Asculo S. Petri, S. Desiderii, in Illiceto S. Ephrem, in Morteto S. Petri, in Tuscano S. Adolphi, S. Hieronymi, S. Guerardi, S. Seuerini, Sancti Anastasii. Apud Arolam S. Mercurii, apud Biuinum S. Martini. In Biferno monasterium S. Angeli cum cellis, S. Petri, S. uincentii, S. Trinitatis, in ualle Luparia S. Crucis. Apud Rederium S. Martini in Alirino S. Michelis, Sancte Marie, in monte Malo S. Felicis, in Sertore S. uiti. Apud Montes S. Marci, iuxta fossam S. Stephani, in territorio Campi leti Sancte Lucie, iuxta ciuitatem Florentinam monasterium S. Saluatoris in Clusano S. Christophori, castellum Forneti  cum omnibus pertinentiis, castellum antiquum cum omnibus pertinentiis; ecclesiam S. Donati cum omnibus illorum pertinentiis, mobilibus ac immobilibus.

Per presentis itaque huius priuilegii paginam apostolica auctoritate statuimus, ut quicunque hodie nominatum illud monasterium iuste possidet, queque in futurum concessione pontificum, liberalitate principum, seu oblatione fidelium iuste canoniceque poterant adipisci, firma tibi tuisque successoribus et illibata permaneant. Quamobrem decreuimus ut nulli omnino hominum liceat idem cenobium temere perturbare, aut illi possessiones auferre, seu oblationes requirere, minuere uel temerariis uexationibus fatigare; uerumtamen omnia integre conseruentur  eorum pro quorum sustentationum ac gubernationum concessa sunt usibus omni modo profutura. Obeunte autem eius loci abbate uel tuorum quolibet successorum, nullus ibi qualibet subreptione, astutia, uel uiolentia preponatur, nisi quem fratres communi consensu, uel fratrum pars consilii sanioris, secundum Domini timorem, atque beati Benedicti Regulam elegerunt, a Romano pontifice maximo inungendum et consecrandum. Chrisma, oleum sanctum, consecrationes altarium, siue basilicarum, ordinationes monachorum, qui ad sacros ordines promouendi ab episcopis, in quorum diecesibus estis, accipietis siquidem gratiam, et communionem apostolice sedis habuerint, et si gratis ea ac sine prauitate impenderint. Si quis uero his obstiterit, liceat uobis a quocunque  uolueritis catholico episcopo predicta sacramenta percipere.

Si qua igitur ecclesiastica secularisue persona, hanc nostram constitutionis paginam sciens, temere contra eam uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate priuetur, reamque se diuino iudicio existere cognoscat de perpetrata iniquitate, et a sacratissimo sanguine et corpore Domini omnipotentis nostri Iesu aliena fiat, ac segregetur, atque in extremo examine districte ultioni subiaceat. Cunctis autem econtra iuste obser uantibus sit pax et tranquillitas Domini omnipotentis nostri Iesu Christi, quatenus hic fructum bone  actionis percipiant, et apud districtum iudicem premia eterne pacis inueniant. Amen, amen.

Ego Calixtus catholice sedis et Ecclesie episcopus. FIRMAMENTUM EST DOMINUS TIMENTIBUS EUM.

Datum Beneuenti per manus Siconis S. R. E. diaconi cardinalis ac bibliothecarii, III Kal. Decemb., indict. XIu, pontificatus autem domini Calixti II pape anno secundo; ab Incarnatione autem omnipotentis Saluatoris nostri Iesu Christi anno millesimo centesimo uicesimo.



CIX [Alpherade] abbatisse parthenonis S. Marie Capuani- precipit ut »quinta feria post octauas Pentecosten  ad sese ueniat rationis  reddende causa quo iure ecclesiam S. Marie Cinglensem monasterio Casinensi abstulerit.« 

[uide PETRI, Chronicon. Casin., l. Iu, c. 70.]



CX. *Eremi Turritam priuilegia confirmat. 

[uita S. Brunonis Carthusiensium institutoris primi. Bruxelle 1639, 8o, p. 414.]



CXI. Ad Wulgrinum archiepiscopum Bituricensem.---De expulsione monialium a Carentonio parthenone. 
[MARTENE, ampl. Coll. I, 664, ex chartario archiepiscopi Bituricensis.]


CALIXTUS episcopus, seruus seruorum Dei, uenerabili fratri W. Bituricensi archiepiscopo et canonicis S. Stephani S. et A. B.

Predecessorem tuum Leodegarium archiepiscopum apud ecclesiam S. Marie de Carentonio regulares instituisse canonicos domini predecessoris nostri sancte memorie Paschalis priuilegium manifestat, sanctimonialibus que ibi fuerant, propter minus honestam earum conuersationem, expulsis, atque in aliis religiosis monasteriis collocatis. Ceterum post ipsius obitum, quidam fratrum uestrorum canonicorum S. Stephani cum laicorum fauore, regulares illos canonicos expulerunt, et sanctimoniales illas ad eamdem ecclesiam introduxerunt. In quo profecto  et religiosa predecessoris tui constitutio, et reuerenda predecessoris nostri confirmatio annullata est. Mandamus itaque dilectioni tue, atque precipimus, ut, sanctimonialibus illis eductis, predictos canonicos ad ecclesiam reducatis, et quiete ac pacifice in canonici disciplina ordinis permanere faciatis. Quod si forte aut sanctimoniales egredi aut uos canonicos reducere nolueritis, nos et illis et illarum fautoribus ecclesiarum introitum interdicimus, atque locum ipsum diuinis carere officiis precipimus, donec mandati nostri sententia impleatur.

Datum apud S. Germanum III Nonas Decembris.



CXII. *Clericis S. Marie Secusiensis, proposita excommunicatione,  precipit ut ipsam ecclesiam intra dies 40 Arberto preposito Ulciensi restituant. 

[uide Ulciensis Ecclesie Chartarium, Aug. Taurin., 1753, fol., p. 111.]



CXIII. Ad Pontium Cluniacensem abbatem.---Ecclesiam S. Theodori attribuit Cluniaco. 
[MANSI, Concil. XXI, 207.]

CALIXTUS episcopus, seruus seruorum Dei, carissimo in Christo filio PONTIO abbati Cluniacensi, eiusque successoribus regulariter substituendis in perpetuum.

Religionis monastice modernis temporibus speculum,  et in Galliarum partibus documentum B. Petri Cluniacense monasterium, ab ipso sue fundationis exordio sedi apostolice in ius proprium est oblatum. Proinde patres nostri sancte recordationis Ioannes XI et alii usque ad nostra tempora Ecclesie Romane pontifices, locum ipsum singularis dilectionis ac libertatis prerogatiua donarunt, et uniuersa ei pertinentia priuilegiorum suorum sanctionibus munierunt. Propterea, fili in Christo beatissime Ponti, quem nos in uiennensis ecclesie regimine positi, nostris per Dei gratiam manibus in abbatem consecrauimus: et personam tuam, et locum, cui Deo auctore presides, totis dilectionis uisceribus amplectentes, quieti uestre, et ecclesiarum uestrarum, attentius prouidentes, ecclesiam  S. Theodori de Rocha Bouecorit, cum omnibus pertinentiis suis, laudantibus ipsius ecclesie clericis, a uenerabili fratre nostro Willelmo Petragoricensi episcopo, tibi, et ecclesie Cluniacensi humiliter et deuote donatam, auctoritate apostolica tam tibi quam successoribus tuis, perpetuis temporibus confirmamus, et presentis priuilegii pagina communimus. Si quis igitur ausu temerario, impiaque presumptione contra Deum, et sanctos eius apostolos, contraque animam suam, hoc nostre apostolice auctoritatis priuilegium in aliquo infringere tentauerit, incunctanter se nouerit nostre apostolice maledictionis aculeo transpunctum, nostre apostolice excommunicationis telo perfossum, nostri etiam apostolici anathematis gladio transuerberatum,  nec, nisi per dignam satisfactionem saluti pristine reparandum. Ei ergo qui conseruator exstiterit, sit pax Domini Iesu Christi, quatenus et hic fructum bone actionis percipiat, et apud districtum iudicem premia eterne pacis inueniat. Amen.

Ego Calixtus catholice Ecclesie episcopus, subscripsi.

Datum Laterani per manum Chrysogoni S. R. E. diaconi cardinalis ac bibliothecarii, u Kal. Ianuar., indict. Xu, pontificatus autem domni Calixti II pape, anno secundo.



CXIu. Ad Didacum archiepiscopum Compostellanum, Ecclesie Romane legatum. 
[FLOREZ, Esp. sagrada, XX, 309.]


CALIXTUS episcopus, seruus seru. Dei, uen. fratri D. Compostellano archiepiscopo et S. R. E. legato, salutem et apost. bened.

Speciali fraternitati tue statum nostrum, et que circa nos sunt, pro dilectionis affectu decreuimus specialiter indicare. Nos siquidem postquam in Urbe honorificentissime suscepti fuimus, in Beneuentanas partes, et inde in Apuliam usque Barum descendimus. Apulie ducem, Capue principem, et alios comites et barones in homagium et fidelitatem suscepimus. Ad Urbem postea prospere redeuntes, B. Petri ecclesiam, quam fideles nostri de inimicorum  manibus liberauerant, uisitauimus. Super altare B. Petri missarum solemnia celebrauimus, et in eadem ecclesia presbyterorum, diaconorum et subdiaconorum ordinationes largiente Domino fecimus. Nunc secure atque pacifice per Dei gratiam in Lateranensi palatio permanemus. Rogo itaque, frater carissime, ut matrem tuam Romanam Ecclesiam sicut bonus filius diligas, adiuues et substentes. Sane dilectissimum nepotem nostrum Illefonsum regem dilectioni tue attentius commendamus, rogantes ut eum secundum datam tibi a Domino sapientiam consiliari studeas et iuuare; per hoc enim personam tuam nos precipue diligemus, et in tuis te petitionibus libentius audiemus. Preterea presentium latorem D. abbatem amore nostro amplius  habeas commendatum.

Dat. Laterani II Kal. Ianuarii.



CXu. Bulla pro monasterio SS. apostolorum Petri et Pauli Cantuariensi. 
[Chronica W. Thorn, ap. TWISDEN, Rer. Angl. Script., II, 1797.]

CALIXTUS episcopus, seruus seruorum Dei, etc.

Sicut monasterium Apostolorum Petri et Pauli Cantuariense in initio nascentis Christiane religionis apud regnum Anglicum in monastice religionis obseruantia exstitit primum, ita in posterum cum omnibus ad se pertinentibus ab omni maneat seruitio liberum; ab omni mundiali strepitu inconcussum,  nec ecclesiasticis conditionibus seu angariis, uel quibuslibet obsequiis secularibus ullo modo subiaceat, aut ullis canonicis iuribus seruiat, etc. Et parum post sequitur: Illud adiicientes, ut liceat uobis pro diuini seruitii celebratione cum uobis placuerit, signa ecclesie uestre pulsare. Illam preterea turpem arietum, panum et potus extorsionem ab eodem monasterio penitus remouemus, quam ibi sancte Trinitatis monachi ex quadam quasi consuetudine sibi uindicare contendunt.



CXuI. Ad [Radulfum] archiepiscopum Cantuariensem. 
[Ibid.]

 CALIXTUS episcopus, seruus seruorum Dei, dilecto in Christo fratri Cantuariensi archiepiscopo, salutem et apostolicam benedictionem.

Beatorum apostolorum Petri et Pauli, etc. Et infra: Ceterum, sicut accepimus uos eam tardis signorum suorum pulsationibus et indecenti arietum et panum et potus extorsione grauatis, quod omnino et sanctorum Patrum institutionibus et predecessorum nostrorum priuilegiis aduersatur. Quamobrem presentibus litteris, fratres in eadem ecclesia seruientes, in sanctorum festiuitatibus quorum reliquie apud eos sunt, signa pulsare cum uoluntate permittatis; indignum est enim ut ecclesia tanta Romanorum pontificum libertate donata, huiusmodi debeat exactionibus subiacere.



CXuII. Petente Pontio abbate Cluniacensi, parthenonis Marciniacensis protectionem suscipit. 

[Bullar. Cluniac., 41.]



CXuIII. Archiepiscopis Pisanis adimit ius consecrandi episcopos Corsicanos. 
[MANSI, Concil. XXI, 269.]

CALIXTUS episcopus, seruus seruorum Dei, dilectis fratribus et cepiscopis per insulam Corsice constitutis eorumque successoribus in perpetuum.

Nec facilitati, nec iniustitie deputandum est, si quandoque pro rerum necessitate diuerso licet modo  aliqua disponantur. Romana enim Ecclesia, omnium mater et caput ab ipso capite nostro Domino Iesu Christo constituta Ecclesiarum omnium, et populorum paci et saluti debet dispensationis sue moderamine prouidere. Quamobrem nos qui, licet indigni Domino disponente apostolice administrationis curam gerimus, que uel a nobis, uel a predecessoribus nostris minori cautela et consilio facta sunt, ne forte aliis exemplum obstinate prebeamus, in statum decreuimus meliorem per Dei gratiam reformare. Felicis siquidem memorie dominus predecessor noster Urbanus papa, multis et grauioribus necessitatibus coarctatus, pro dilectione atque seruitio a Pisana Ecclesia et ciuitate Romane Ecclesie abundanter ac frequenter impenso,  eamdem Ecclesiam ex liberalitate sedis apostolice disposuit honorare, unde consecrationem episcoporum Corsicane insule Pisano antistiti collata pallii dignitate concessit. Super qua nimirum concessione inter Pisanos et Ianuenses grauis oriebatur dissensio. Ipsi etiam Corsicani episcopi ad Pisani antistitis consecrationem accedere penitus recusabant. Hac profecto discordia predictus dominus Urbanus papa uehementer timens, et gentis uestre lamentationi, que diu episcopalis officii administratione caruerat, debita benignitate compatiens, eorumdem episcoporum consecrationem ad Romanum pontificem reuocauit, et in sua potestate retinuit, et ex tunc toto tam ipsius quam successoris sui  sancte memorie Paschalis pape II [tempore] Corsicani episcopi a Romano tantum pontifice consecrati sunt, licet Pisanus sepe numero eiusdem domini Paschalis pape aures pro negotio isto pulsauerit.

Postea uero pie recordationis papa Gelasius pari ac maiore etiam necessitate compulsus, et ab eisdem Pisanis expetitus, predicti pontificis Urbani statuta concessionis sue priuilegio renouauit.

Cuius nos uestigia subsecuti, cum ad Pisanam Ecclesiam conuenissemus, deuotionem populi et cleri attendentes, et eorum petitioni clementius annuentes, id ipsum fauoris nostri assertione firmauimus. Unde tanta inter Pisanos et Ianuenses  creuit discordia, ut depredationes, et bella, et multa sanguinis effusio facta sint. Huius quippe occasione discordie tanta Saracenis accessit audacia, ut Italie fines totius inuadentes, nonnulla in maritimis loca, gladio et igne uastauerint, multosque uiros, mulieres et paruulos captiuos abduxerint. In ipsa etiam urbe Romana tam cleri et populi turbatio facta est; adeo ut ante ipsum beati Petri corpus, in pleno, quem celebrauimus, conuentu, huius rei reuocationem pene omnis clerus et populus postularent, eo quod Romana Ecclesia detrimentum in predictorum episcopatuum amissione patiebatur, et totius scandali, et guerre causa, et seminarium uidebatur. In eodem etiam conuentu clerici et laici eiusdem insule cum litteris adfuere id ipsum a  nobis suppliciter postulantes. Causa igitur inter fratres diebus plurimis uentilata, diligenterque discussa, communi episcoporum, cardinalium, et clericorum, atque nobilium Romanorum deliberatione cum non paruo populi fauore sancitum est concessionem illam non debere in posterum efficaciam obtinere, quia et ad Romane Ecclesie detrimentum extra Urbem cum paucis facta fuerat, et multa inde, ut dictum est, scandala et pericula procedebant. Ad honorem igitur omnipotentis Dei, et sanctorum apostolorum Petri et Pauli cum episcoporum, cardinalium, et clericorum conuentu apostolica auctoritate statuimus, ut consecratio episcoporum Corsicane insule a Romano tantum pontifice futuris temporibus celebretur. Prohibentes  uos, ac successores uestros uel Pisanos, uel cuilibet alii episcopo, uel archiepiscopo subiacere, sed solius Romani pontificis obedientia, et subiectione, atque consecratione in perpetuum maneatis.

Si qua igitur in futurum ecclesiastica secularisue persona, hanc nostre constitutionis paginam sciens, contra eam temere uenire tentauerit, secundo tertioue commonita, si non satisfactione emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei, et Domini Redemptoris nostri Iesu Christi aliena fiat, atque in extremo examine districte ultioni anatheniatis subiaceat. Cunctis autem eamdem constitutionem seruantibus sit pax Domini  nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen, amen, amen.

Scriptum per manus Geruasii regionarii et notarii sacri palatii.

Ego Calixtus catholice Ecclesie episcopus.

Ego Crescentius Sabinensis episcopus subsc.

Ego Petrus Portuensis episcopus subs.

Ego uitalis Albanus episcopus subs.

Ego Bonifacius cardinalis presbyter tit. S. Marci subsc.

Ego Robertus presb. card. S. Sabine subs.

Ego Gregorius presb. card. tit. S. Prisce subsc.

 Ego Desiderius presb. card. S. Praxedis subs.

Ego Ioannes presb. card. S. Chrysogoni subsc.

Ego Petrus presb. card. S. Sixti subsc.

Ego Benedictus presb. card. S. Eudoxie subs.

Ego Ioannes presb. card. S. Cecilie subsc.

Ego Diuizo card. tit. S. Equitii subs.

Ego Theobaldus presb. cardin. tit Pamachii subscripsi.

Ego Rainerius presb. card. tit. SS. Marcellini, et Petri subsc.

Ego Deusdedit presb. card. tit. S. Laurentii in Damaso subsc.

Ego G. G. presb. card. tit. Lucine subs.

Ego Hugo presb. card. tit. SS. Apostolorum subs.

Ego Ioannes presb. card. tit. S. Eusebii subs.

 Ego Amicus presb. card. tit. S. Crucis in Ierusalem subsc.

Ego Romoaldus diac. card. Eccl. S. Marie in uia Lata subs.

Ego Gregorius diac. card. S. Eustachii subs.

Ego Aldo diac. card. SS. Sergii et Bacchi subs.

Ego Romanus diac. card. S. Marie in Porticu subscripsi.

Ego Stephanus diac. card. S. Marie Schole Grece subsc.

Ego Ionathas diac. card. SS. Cosme et Damiani subscripsi.

Ego Gualterius diac. card. S. Theodori subs.

Ego Gerardus diac. card. Sancte Lucie subs.

Datum Laterani per manum Chrysogoni sancte  Romane Ecclesie diaconi cardinalis ac bibliothecarii, III Non. Ianuarii, ind. XIu, Incarnat. Dom. anno 1121, pont. autem D. Calixti II an. II.



CXIX. Canonicorum S. Laurentii Ianuensis possessiones confirmat. 
[UGHELLI, Italia sacra, Iu, 853.]

CALIXTUS episcopus, seruus seruorum Dei, dilectis filiis uILLANO preposito, et canonicis matricis ecclesie Beati Laurentii Ianuensis, tam presentibus quam futuris in perpetuum.

Bonis secularium studiis non tantum fauere, sed ad ea ipsorum debemus animos incitare, qui pro nostri officii debito saluti omnium prouidere compellimur.  Marianus siquidem Calaritanus iudex tam anime sue remedio quam pro sui restitutione honoris uestre Beati Laurentii matricis ecclesie sex iuris sui curtes, uidelicet Quartum, Arsemina, Caput terre, Sepullum, Aquamfrigidam, Fontana de Eugas cum omnibus ad ea pertinentibus obtulit. Ex quibus postea tres sibi, consensu uestro, accipiens, sex alias, uidelicet Sebathus, Paudus, Baral, Tracasali, Fercella, Sanctam uictoriam de uilla Pupulci, ubi dicitur Tereste cum omnibus pertinentiis suis pro contracambio earum trium, scilicet Quarti, Caput terre, et Aque frigide ecclesie uestre restituit. Ita tamen, ut uestra ecclesia detrimentum in eodem contracambio pateretur, tres priores collatas  sibi curtes cum pertinentiis suis sine calumnia, et contradictione acciperet. Hanc nimirum oblationem, atque concessionem, nos dilectionis uestre precibus annuentes, auctoritate sedis apostolice confirmamus, et ratam in perpetuum manere sancimus. Confirmamus etiam uobis ecclesiam S. Ioannis Arsemine cum ecclesiis suis, et ceteris ad eam pertinentibus, que nobis a uenerabili fratre nostro Guillelmo Calaritano archiepiscopo tradita, et scripti sui munimine confirmata est, ipso iudice cum uxore sua Pretiosa, et consanguineis parentibus collaudante, et instantius exorante. Quecunque preterea uestra ecclesia in presenti legitime obtinet, uel in futurum largiente Deo iuste atque canonice poterit adipisci, firma uobis uestrisque successoribus semper  et illibata decernimus conseruari. Nulli ergo omnino hominum liceat uestram ecclesiam temere perturbare aut eius possessiones auferre uel ablatas retinere, minuere, uel temerariis uexationibus fatigare, sed omnia integra conseruentur eorum pro quorum sustentatione concessa sunt, usibus omnimodis profutura. Si quis igitur nostre confirmationis huius tenore cognito, temere, quod absit! contraire tentauerit, honoris et officii sui periculum patiatur, et excommunicationis ultione plectatur, nisi presumptionem suam digna satisfactione correxerit.

Ego Calixtus catholice Ecclesie episcopus.

Datum Laterani per manum Chrysogoni sancte Romane Ecclesie diaconi cardinalis ac bibliothecarii,  Non. Ianuarii, ind. XIu, Incarnationis Dominice anno 1121, pontificatus autem domini Calixti II pape anno II.



CXX. *Umebaldi archiepiscopi Lugdunensis primatum confirmat. 

[Primatie de Lyon, pr., p. 5, teste Bréquigny, Table chron. II, 500.]



CXXI. *Ecclesie Rauennatis iura confirmat. 

[RUBEI, Hist. Rauen. 323.]



CXXII. Bulla de erectione seu restitutione episcopatus apud Tres Tabernas . 
[MARTENE, ampl. Coll. I, 669.]


CALIXTUS episcopus, seruus seruorum Dei, uenerabili uiro fratri IOANNI Trium Tabernarum episcopo, nostris per Dei gratiam manibus consecrato, eiusque successoribus canonice substituendis in perpetuum.

Et synodalium decretorum auctoritas, et pontificalium  gestorum series manifestat, sepe sedi apostolice licuisse disiuncta coniungere, et sedes et ecclesias pro ratione temporum commutare. Olim Trium Tabernarum ecclesia et sedes propria proprium cognoscitur episcopum  habuisse, sed quia propter Saracenorum uiolentiam episcopalem sedem conseruare non potuit, ad Romanam Ecclesiam pro habendo episcopo confugit. Unde uniuersarum per orbem Ecclesiarum Romana mater Ecclesia Squillacensi eam ecclesie coniunxit. Sane temporibus nostris diuine placuit maiestati locum illum misericorditer uisitare, et cleri et populi multitudine reparata, in statum pristinum restituere. Nos itaque diuine cooperatores existere gratie cupientes, habito fratrum nostrorum consilio, per carissimum fratrem  nostrum cardinalem Desiderium presbyterum, quem ad partes illas direximus, totius rei opportunitate diligenter inspecta, et populi petitione, et cleri electione, et comitis ceterorumque honoratorum consensu, cardinalem in ea episcopum nostris per Dei gratiam manibus consecrauimus. Apostolica igitur auctoritate precipimus, ut predicta Trium Tabernarum ecclesia proprium deinceps episcopum habeat, cuius dispositione ac prouidentia, iuxta sanctorum Patrum instituta, per omnipotentis Dei gratiam gubernetur. Porro tibi tuisque successoribus, carissime frater et cepiscope Ioannes, eamdem parochiam confirmamus cum oppidis, uillis et pertinentiis suis, uidelicet Taberna, Catanzario, Rocca. Tiriolo, et Sellia, confirmamus et tibi domum gloriosi  comitis Goffredi, scilicet uillanos centum cum terris et uineis apud Cantarazium, et molendinum unum, et possessiones omnes et uillanos et molendinum, quas, quos, et quod Guilielmus Carbonellus in predicti cardinalis manu ecclesie reddidit. Item ex dono Ioannis Caprioli uillanos triginta cum ducentis modiis terre et quinque millibus pedum uinearum, quecunque preterea ecclesia uestra liberalitate principum, oblatione fidelium, uel aliis iustis modis in presenti possidet, aut in futurum, largiente Domino, poterit adipisci, firma tibi tuisque successoribus et illibata permaneant. Decernimus ergo ut nulli hominum facultas sit, hanc nostram episcopalis dignitatis restitutionem mutare, uel sepedictam ecclesiam temere perturbare, possessiones eius auferre,  uel ablatas retinere, minuere, uel temerariis uexationibus fatigare, sed omnia integra seruentur tam tuis quam clericorum et pauperum usibus profutura. Si quis igitur in futurum ecclesiastica uel seculari preeminentia, hanc nostre constitutionis paginam sciens, contra eam tentauerit, si non satisfactione congrua emendauerit, potestatis honorisque sui dignitate careat, reamque se diuino iudicio de perpetrata iniquitate cognoscat; qui uero premissis paruerit, fructum hic bone actionis accipiat, et apud  districtum iudicem particeps eterne pacis inueniatur. Amen.

Datum Laterani per manum Grisognoni sancte Romane Ecclesie diaconi cardinalis ac bibliothecarii, XIX Kal. Februarii, indictione XIu, Incarnationis Dominice anno 1121, pontificatus autem domini Calixti pape II anno secundo.

Ego Calixtus catholice Ecclesie pontifex.

Ego Crescentius Sabinensis episcopus

Ego Petrus Portuensis episcopus.

Ego uitalis Albanensis episcopus.

Ego Bonifacius presbyter ecclesie tituli Sancti Marci.

Ego Benedictus presbyter cardinalis tituli Sancte Marie.

 Ego Ioannes presbyter cardinalis tituli S. Cecilie.

Ego Theobaldus presbyter cardinalis tituli S. Pammachii.

Ego Rainerius presbyter cardinalis tituli S. Praxedis.

Ego Petrus sancte Romane Ecclesie presbyter cardinalis tituli Sancte Susanne.

Ego Deusdedit presbyter cardinalis tituli S. Laurentii in Damaso.

Ego Gregorius presbyter cardinalis tituli S. Lucie.

Ego Ioannes presbyter cardinalis tituli S. Grisogoni.

Ego Amelius presbyter cardinalis tituli Sancte  Crucis in Hierusalem.

Ego Petrus presbyter cardinalis tituli S. Marcelli

Ego Sigizo presbyter cardinalis tituli S. Eusebii.

Ego Robertus presbyter cardinalis tituli S. Sabine.

Ego Formoaldus diaconus cardinalis tituli SS. Sergii et Bacchi.

Ego Romanus diaconus cardinalis Sancte Marie in Portic

Ego Ionatas diaconus cardinalis SS. Cosme et Damiani.

Ego Gualterius diaconus cardinalis S. Theodori.



CXXIII. Monasterii SS. Philippi et Iacobi et S. Walburge in Sacra Silua protectionem suscipit bonaque confirmat. 
[WURTWEIN, Noua Subsidia diplom., uII, 43.]


CALIXTUS episcopus, seruus seruorum Dei, dilecto filio BERTHOLFO abbati monasterii, quod in honore sanctorum apostolorum Philippi et Iacobi et sancte Walburge uirginis constructum est, in Argentinensi episcopatu, in loco uidelicet qui Sacra Silua dicitur, eiusque successoribus regulariter substituendis in posterum.

Religiosis desideriis dignum et facilem prebere consensum, ut fidelis deuotio celerem sortiatur effectum;  quamobrem nos, dilecte fili in Christo Bertholfe abbas, petitioni tue clementer annuimus et monasterium cui Deo auctore presides quod beato Petro et eius sancte Romane Ecclesie sub annuo unius aurei censu oblatum et ad honorem omnipotentis Dei, et sanctorum apostolorum Philippi et Iacobi et sancte Walburgis uirginis dedicatum est, ad exemplar domni predecessoris nostri sancte memorie Paschalis pape, protectione sedis apostolice communimus. Statuimus enim ut uniuersa, que a religiosis principibus Frederico duce, et Petro eiusdem loci fundatoribus, uel ab aliis fidelibus de suo iure monasterio eidem collata sunt, aut in futurum largiente Deo dari, offerri, uel aliis iustis modis acquiri contigerit, quieta uobis uestrisque  successoribus et illibata permaneant. Nullique omnino hominum liceat eumdem locum temere perturbare, aut eius possessiones auferre, minuere, uel temerariis uexationibus fatigare, sed omnia integra conseruentur eorum pro quorum sustentatione et gubernatione concessa sunt, usibus omnimodis profutura. Si qua sane ecclesiastica secularisue persona, hanc nostre constitutionis paginam sciens, contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini nostri Iesu Christi aliena fiat, atque in extremo examine districte ultioni subiaceat.  Cunctis autem eidem loco iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen.

Ego Calixtus catholice Ecclesie episcopus.

Datum Laterani per manum Chrisogoni, sancte Romane Ecclesie diaconi cardinalis ac bibliothecarii, XI Kal. Februar., indict. XIII, Incarnationis Dominice anno 1121, pontificatus autem domni Calixti pape anno secundo.



CXXIu. Ad Widonem episcopum Curiensem. 
[BORGIA, Breue Istoria del dominio temporale della  sede apostolica nelle due Sicilie. Roma, 1789, 4o, append., p. 47.]

. . . . . . Postquam in Urbe honorificentissime suscepti sumus, et B. Petri ecclesiam et ceteras Urbis ecclesias de inimicorum manibus liberauimus, a nostris fidelibus inuitati Beneuentum perreximus, ubi ducem Apulie, principem Capue ac ceteros barones et capitaneos terre in hominium et fidelitatem nostram recepimus; inde in Apuliam et usque Barum descendentes pacem et treuguam Dei per totam illam terram statuimus. Post hec ad Urbem reuersi, B. Petri ecclesiam uisitauimus et in ea presbyterorum, diaconorum ordinationes fecimus, et ad Lateranense palatium honorifice redeuntes, Dominice Natiuitatis festum  celebrauimus;  in quo nimirum palatio secure nunc permanemus.



CXXu. Monasterio Affligemensi asserit ecclesiam Bornhemiensem. 
[COCQUELINES, Bullar., II, 173.]

CALIXTUS II, episcopus, seruus seruorum Dei, dilecto filio FULGENTIO abbati Affligimiensi monasterii, quod ad honorem B. Petri apostolorum principis in Cameracensi diecesi situm est, eiusque successoribus regulariter substituendis, in perpetuum.

Que religionis intuitu statuuntur, inconuulsa debent stabilitate seruari; siquidem uenerabilis frater  noster Burgundus, Cameracensis episcopus, consilio et assensu archidiaconorum ac reliquorum clericorum Ecclesie sue, consilio etiam et hortatu uenerabilis fratris nostri Rodulphi Remensis archiepiscopi , nec non et rogatu, et supplicatione Sifridi Bornhemiensis abbatis et fratrum suorum, Affligimiensi monasterio Bornhomiensem commisit ecclesiam, ut in ea deinceps monastici ordinis disciplina per Dei gratiam habeatur. Olim quidem in loco eodem ordo fuerat canonicus institutus; sed guerris superuenientibus, tanta paupertatis inopia coarctus est, ut neque ordinem canonicum conseruare, neque per se in ecclesiastica posset honestate persistere.

Nos itaque tam predictorum fratrum, quam et  sororis nostre Clementie Flandrensium comitisse, que ipsius loci dispensatrix est, petitionibus annuentes, et de religione uestra plurimum confidentes, predicte Bernhomiensis ecclesie commissionem presentis priuilegii pagina confirmamus.

Statuentes ut, auctore Deo, in Affligimiensis monasterii unitate ac subiectione, sub regule monastice disciplina, in perpetuum perseueret, ita nimirum libera et quieta sicut antea in ordine canonico fuerat, cum altaribus de Hauesdunc, Hingem, Kereberga, Rimenham, Merchecloa, et cum omnibus que in presenti legitime possidet, uel in futurum, largiente Deo, iuste atque canonice poterit adipisci.

Nulli ergo omnino hominum facultas sit, prefatam Bernhomiensem ecclesiam a dispositione uestri monasterii  remouere, seu qualibet occasione subtrahere, possessiones eius auferre, uel temerariis uexationibus fatigare; sed ita sub uestro monasterio maneat, sicut a predicto fratre nostro Burgardo, diecesano episcopo constitutum, et ipsius chirographo confirmatum est.

Si qua igitur in futurum cuiuslibet dignitatis honorisue persona, nostre huius confirmationis paginam sciens, contra eam temere uenire tentauerit, honoris et officii sui periculum patiatur, et excommunicationis ultione plectatur, nisi presumptionem suam digna satisfactione correxerit.

Qui uero conseruator exstiterit, Dei omnipotentis,  et apostolorum Petri et Pauli benedictionem et gratiam consequatur. Amen.

Ego Calixtus catholice ecclesie episcopus laudaui.

Datum apud S. Petrum per manum Chrysogoni, sancte Romane Ecclesie diaconi cardinalis et bibliothecarii, III [adde Kalendas  ] Februarii, indictione XIu, Incarnationis Dominice anno millesimo centesimo uicesimo primo, pontificatus autem domni Calixti II pape secundo.



CXXuI. Episcopatus Mutinensis fines, ecclesieque bona, petente Dodone episcopo, confirmat. 
[UGHELLI, Italia sacra, II, 117.]

CALIXTUS episcopus, seruus seruorum Dei, uenerabili  fratri DODONI Mutinensi episcopo, eiusque successoribus canonice substituendis in perpetuum.

Sicut iniusta poscentibus nullus est tribuendus effectus, sic legitime desiderantium non est differenda petitio. Tuis ergo, frater in Christo carissime Dodo episcope, precibus annuentes, ad perpetuam sancte, cui Deo auctore presides, Mutinensis Ecclesie pacem ac stabilitatem, presentis decreti auctoritate sancimus ut uniuersi episcopatus fines quieti deinceps omnino et integri tam tibi quam tuis successoribus conseruentur. Qui nimirum fines his distinctionibus distenduntur, uidelicet a terminis illis qui Lucanum et Pistoriensem episcopatus a Mutinensi diuidunt usque ad flumen illud quod appellatur Burana, et usque ad terminum illum qui  uocatur Mutia, atque inde usque ad illum terminum qui Bononiensem episcopatum et Mutinensem a Regino discernunt. Ecclesiarum uero que infra hos terminos continentur, consecrationes, clericorum promotiones, decimas et oblationes secundum sanctorum canonum constitutiones tibi tuisque successoribus concedimus et confirmamus, precipue in plebe S. Marie de Bodriuntio, que est in curte Sici, et in capellis eius; in omnibus ecclesiis que sunt in castro et in curte Solarie, et plebe Roncalie, et in capellis eius; in omnibus ecclesiis de Ponte ducis, in ecclesia de Camurana; in ecclesiis de curte Curtiole; in ecclesia de Scoplano; in ecclesia S. Petri in Siculo et in ecclesiis que sunt in castro et curte Paciani, Leonensi abbatia, et in omnibus  ecclesiis que sunt in plebe Rubiani. Quecunque preterea bona, quecunque possessiones, quas in presenti legitime possidetis, uel in futurum largiente Deo, iuste et canonice poteritis adipisci, firma tibi tuisque successoribus et illibata permaneant. Decernimus ergo ut nulli omnino episcoporum facultas sit infra predictos confines sine tuo uel successorum tuorum consensu ecclesiam consecrare, chrisma conficere, aut clericos ordinare, preter ecclesias et clericos de castro et burgo Nonantule; nulli etiam hominum liceat predictam ecclesiam perturbare, aut eius possessiones auferre, uel ablatas retinere, minuere, uel temerariis uexationibus fatigare,  sed omnia integra conseruentur tam tuis, quam clericorum et pauperum usibus profutura. Sane de presbyteris qui per parochias ad monasteria pertinentes in ecclesiis constituuntur, predecessoris nostri sancte memorie Urbani II pape sententiam confirmamus, statuentes ne abbates in parochialibus ecclesiis, quas tenent, absque episcoporum consilio, presbyteros collocent, sed episcopi parochie curam cum abbatum consensu sacerdoti committant, ut eiusmodi sacerdotes de plebis quidem cura episcopo rationem reddant, abbati uero pro rebus temporalibus ad monasterium pertinentibus debitam subiectionem exhibeant, et sic sua cuique iura seruentur. Si qua igitur in futurum ecclesiastica secularisue persona, hanc nostre constitutionis paginam sciens,  contra eam temere uenire tentauerit, secundo tertioue commonita, si non satisfactione congrua emendauerit, potestatis honorisue sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore et sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat; cunctis autem uestre ecclesie iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen.

Ego Calixtus Ecclesie catholice episcopus.



CXXuII. Ad A. priorem S. Frigdiani Lucensis. 
[BALUZ, Miscell. ed. Luc. Iu, 387.]


CALIXTUS episcopus, seruus seruorum Dei, dilecto filio A. priori S. Frigdiani, salutem et apostolicam benedictionem.

Placuit fratribus nostris episcopis et cardinalibus, ut regulares canonici, qui a domino predecessore nostro felicis memorie Paschali PP. in Lateranensi fuere ecclesia constituti, et postea persecutione cogente, cesserunt, nunc quiete reddita in locum ipsum per Dei gratiam reducantur. Unde nos eis nostras litteras dirigentes ad camdem iussimus ecclesiam, omni remota occasione, reuerti. Tua itaque sollicitudo ita eos iuuare, atque ita eis in hoc pro amore Dei et nostra dilectione studeat subuenire, quatenus  a Deo in Dei gratia merearis, et nos petitiones tuas cum opportunum fuerit libentius admittamus.

Datum Laterani II Idus Martii.



CXXuIII. Monasterii S. Clementis Piscariensis possessiones et priuilegia confirmat. 
[Chron. Casnur. ap. MURATORI Scrip. Ital., II, II, 881.]

CALIXTUS episcopus, seruus seruorum Dei, dilecto in Christo filio GISONI abbati uenerabilis monasterii S. Clementis, quod in Insula Piscariensi situm est, eiusque successoribus regulariter substituendis in perpetuum.

 Apostolice sedis auctoritate debitoque compellimur pro uniuersarum Ecclesiarum statu satagere, et earum maxime quieti que specialius eidem sedi adherent, ac tanquam iure proprio subiecte sunt, auxiliante Domino, prouidere. Ea propter petitionibus tuis, fili in Christo carissime Giso, non immerito annuendum censuimus, ut monasterium B. Clementis, cui Deo auctore preesse cognosceris, ubi uidelicet gloriosissimum corpus eiusdem martyris requiescere credimus, sicut in domini pre decessoris nostri pape Leonis priuilegio continetur, sedis apostolice auctoritate muniremus. Mansuro igitur in perpetuum decreto statuimus, ut quascunque possessiones, quecunque bona idem monasterium in presenti legitime possidet, firma tibi tuisque  successoribus et illibata permaneant, in quibus hec propriis duximus nominibus exprimenda. In comitatu scilicet Teatino castrum Insule; monasterium S. Nicolai in Caramanico, cum cellis et ceteris ad idem monasterium pertinentibus; ecclesiam S. Crucis, ecclesiam S. Martini ad Guttam, ecclesiam S. Ioannis, ecclesiam S. Cesidii, monasterium S. Trinitatis de Lapidaria, ecclesiam S. Marie in Pesile, S. Angeli, S. Cesidii, S. Bartholomei de Orta et castrum Fare. In comitatu Balbensi monasterium S. Trinitatis cum pertinentiis suis; in comitatu Pinnensi castrum Alanne, Bectorrita, Castellione, Olibula, Coruaria, Pesclu, Roccam de Soti, Petram iniquam cum ecclesiis et pertinentiis suis. In eodem comitatu monasterium S. Desiderii, et ecclesiam  Sancti Quirici, cum pertinentiis suis. In comitatu Aprutino monasterium S. Clementis cum castellis, uidelicet Castro uetere, Sancto-uetere, Guardia cum ecclesiis et uillis ad predictum monasterium pertinentibus. Quecunque preterea in futurum concessione pontificum, liberalitate principum, oblatione fidelium, uel aliis iustis modis poteritis adipisci, firma tibi tuisque successoribus, et integra conseruentur. Decernimus ergo ut nulli omnino episcopo uel comiti, aut prorsus alicui hominum, facultas sit prefatum monasterium temere perturbare aut eius possessiones auferre, uel ablatas retinere uel minuere, uel temerariis uexationibus fatigare, aut ei aliquas exactiones imponere, sed omnia integra conseruentur,  eorum pro quorum sustentatione et gubernatione concessa sunt, usibus profutura. Si qua igitur in futurum ecclesiastica secularisue persona hanc nostre constitutionis paginam sciens contra eam temere uenire tentauerit, secundo tertioque commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco iusta seruantibus sit pax Domini nostri Iesu Christi, quatenus hic fructum bone actionis percipiant  et apua districtum iudicem premia eterne pacis inueniant. Amen.

Scriptum per manum Geruasii, scriniarii regionarii, et notarii sacri palatii.

Ego Calixtus catholice Ecclesie episcopus subscripsi.

Datum Laterani per manum Grisogoni S. Romane Ecclesie diaconi cardinalis ac bibliothecarii, quarto Kalendas Aprilis, indictione decima quarta, Incarnationis Dominice anno millesimo centesimo uicesimo primo, pontificatus autem domini Calixti II pape anno quarto.



CXXIX. Ad Ottonem de Castro Iringi.---Aedificande ecclesie ac monasterii potestatem facit sub certis conditionibus. 
[MANSI, Concil., XXI, 211.]


CALIXTUS episcopus, seruus seruorum Dei, nobili et illustri uiro OTTONI de castro Iringi, salutem et apostolicam benedictionem.

Deuotionem tuam spectauimus, quia predium tuum Puribergk, ubi ecclesiam in honorem apostolorum Petri et Pauli edificare desideras, in qua uidelicet regulares fratres in omnipotentis Dei seruitio communiter consecrentur, B. Petro, eiusque Romane ecclesie obtulisti. Eamdem itaque oblationem nos ad honorem Dei, et salutem anime tue suscipientes, locum ipsum B. Petri patrocinio communimus. Statuimus enim ut nullus eum occupare,  nullus ibi assultus facere, uel molestias ausu temerario audeat irrogare, sed omnia que uel a te iam collata sunt, uel in futurum de suo iure a quibusque fidelibus conferentur, quieta et integra sub apostolice sedis munimine conseruentur. Ita tamen, ut exinde pro censu singulis quatriennariis alba cum amiciis suis Lateranensi basilice B. Laurentii persoluatur. Statuimus etiam ut deinceps, neque tibi, neque alicui heredum tuorum, facultas sit se in predicti loci aduocatiam ingerere, sed iuxta fratrum electionem et liberam uoluntatem, aduocatus ibi per Dei gratiam statuatur. Idipsum et de prelato loci decernimus obseruandum. Si quis autem huic nostre constitutioni temere, quod absit! contraire tentauerit: honoris et officii sui  periculum patiatur, aut excommunicationis ultione plectatur, nisi presumptionem suam digna satisfactione correxerit. Qui uero locum ipsum, et fratres in eo Domino seruientes iuuare, suisque rebus honorare curauerint, omnipotentis Dei, et apostolorum eius Petri et Pauli benedictionem et gratiam, et peccatorum suorum ueniam consequantur. Amen.

Ego Calixtus catholice Ecclesie episcopus collaudans confirmaui hanc litteram per manum Chrysogoni sancte Romane Ecclesie diaconi cardinalis ac bibliothecarii, III Kal. Aprilis, indict. XIu, Incarn. Dominice anno 1121, pontificatus autem Domini Calixti II pape anno tertio.



CXXX. Ecclesie S. Marie et S. Walburgis Furnensis tutelam suscipit, bonaque ac priuilegia confirmat. 
[MIRAEUS, Opp. diplom., III, 33.]


CALIXTUS episcopus, seruus seruorum Dei, dilectis filiis FROMOLDO Furnensi preposito et eius fratribus in ecclesia sancte Genitricis Dei Marie ac sancte Walburgis Deo seruientibus, salutem et apostolicam benedictionem.

Iustis uotis assensum prebere, iustisque petitionibus aures accommodare nos conuenit. Quia igitur dilectio uestra ad apostolice securitatis portum confugiens, eius tuitionem deuotione debita expetiuit; nos supplicationi uestre clementer annuimus,  et sancte Marie seu B. Walburgis Furnensis ecclesiam, cum omnibus ad eam pertinentibus, sub tutela sedis apostolice suscipimus, et per eam secularium omnium, propitiante Domino renouemus.

Per presentis igitur priuilegii paginam apostolica auctoritate statuimus, ut quecunque predia, quecunque bona, uel a catholicis Flandrie principibus eidem ecclesie donata, uel aliorum fidelium legitimis donationibus collecta sunt, et quecunque in presentiarum iuste possidet, quieta ei et integra conseruentur; quorum partem propriis nominibus subnotauimus.

uidelicet centum mensuras terre apud Polinchoua, septuaginta sex ex berquaria Mengeri, et XXIu ex berquaria Reingeri, XXX et sex mensuras  terre, ex berquaria Sigeri, mensuras terre apud Sandeshoue ex berquaria . . . . . Quas omnes terras nobilis memorie comitissa Gertrudis, affirmante nepote suo Balduino comite filio Roberti iunioris, in prebendas quatuor fratrum uestrorum obtulit: XII mensuras terre ex berquaria Reingeri ad lumen ecclesie: XXXuI mensuras terre ex berquaria Hagabeni apud Sandeshoue ex dono prefate comitisse et consensu nepotis eius comitis Balduini ad usum fratrum et ad lumen Ecclesie. XL mensuras terre ex uisconissa ex berquaria Girardi ad prebendas unius fratris.

Decimam quoque septem parochiarum, id est Binanburgh, Butanburgh, Wulpen, Duncapella, Romescapella, Ingeri capella, Pareuis, sicut modo est,  uel si per terram nouam creuerit: unam libram de lardario comitis; item in uisconissa ad restaurandam ecclesiam predictam unam berquariam, scilicet Nabasce . . . . et apud Sandeshoue unam berquariam in farina . . . Ex quibus singulis annis soluuntur quinquaginta libre. Inde ad regendas scholas annuatim quinque libre; ad prelationem apud Dunkerkam uaccariam cum XXu uaccis, et nouem mensuras terre.

Quecunque preterea in futurum concessione pontificum, oblatione fidelium, uel aliis iustis modis uestra ecclesia poterit adipisci, firma semper ad communem usum fratrum et illibata permaneant.

Decernimus ergo ut nulli omnino hominum lice  eamdem ecclesiam temere perturbare, aut eius possessiones auferre, uel ablatas retinere, minuere, aut temerariis uexationibus fatigare; sed omnia integra conseruentur eorum, pro quorum sustentatione et gubernatione concessa sunt, usibus omnimodis profutura.

Sepulturam quoque eiusdem loci omnino liberam esse censemus, ut eorum qui illic sepeliri deliberauerint, deuotioni extreme uoluntatis, nisi forte excommunicati sint, nullus obsistat.

Sane prepositus non alius uestro collegio preponetur nisi qui consensu communi uestre Ecclesie fuerit cum Dei timore prouisus

Hanc igitur apostolice benignitatis prerogatiuam uobis impendimus, ut ecclesia uestra ab omni episcopalis  exactionis debito libera permaneat; liceatque uobis, ut si quando episcopalis parochia a diuinis fuerit officiis interdicta, clausis ianuis diuina celebrare officia. Porro clericis qui sedulis ecclesie uestre seruitiis intra ambitum claustri existunt, cum iustitie ratione auctoritas quoque uestra prospexit, ut pro excessibus suis intra idem claustrum correctionis iura percipiant.

Si qua ergo in futurum ecclesiastica secularisue persona hanc nostre constitutionis paginam sciens, contra eam uenire tentauerit, secundo tertioue com monita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore ac sanguine  Dei et Redemptoris nostri Iesu Christi aliena fiat, atque in extremo examine districte ultioni subiaceat.

Cunctis autem eidem Ecclesie iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen, amen, amen.

Ego Calixtus catholice sedis episcopus.

Datum Laterani per manum Chrysologi S. R. Ecclesie diaconi cardinalis ac bibliothecarii, III Kalendas Aprilis, indictione XIu, Incarnationis Dominice anno millesimo centesimo uicesimo, pontificatus autem domini Calixti II pape anno secundo.



CXXXI. Ad omnes fideles.---Nuntiat Sutrium urbem tandiu obsessam quoad Burdinus antipapa et ipsa urbs sibi tradita sit. 
[MANSI, Concil., XXI, 280.]


CALIXTUS episcopus, seruus seruorum Dei, dilectis fratribus et filiis archiepiscopis, episcopis, abbatibus, prioribus, et ceteris tam clericis quam laicis beati Petri fidelibus per Gallias constitutis, salutem et apostolicam benedictionem.

Quia dereliquit populus legem Domini, et in iudiciis eius non ambulabat, uisitauit Dominus in uirga iniquitates eorum, et in uerberibus peccata eorum.  Paterne tamen conseruans uiscera pietatis, de sua confidentes misericordia non relinquit. Diu siquidem peccatis exigentibus, per illud Teutonicorum regis idolum, Burdinum uidelicet, fideles Ecclesie conturbati sunt; et alii quidem capti sunt, alii usque ad mortem carceris maceratione afflicti sunt. Nuper autem festis paschalibus celebratis, cum peregrinorum et pauperum clamores ferre penitus non possemus, cum Ecclesie fidelibus ab Urbe digressi sumus, et tandiu Sutrium obsedimus, donec diuina potentia, et supradictum Ecclesie inimicum Burdinum, qui diabolo nidum ibidem fecerat, et locum ipsum omnino in nostram tradidit potestatem. Rogamus itaque caritatem uestram, ut pro tantis beneficiis una nobiscum Regi regum gratias referatis,  et in catholice Ecclesie obedientia et seruitio constantissime maneatis, retributionem debitam in presenti et in futuro ab omnipotente Domino per gratiam eius recepturi. Rogamus etiam ut has litteras alter alteri presentati, omni remota negligentia, faciatis.

Datum Sutrii, quinto Kalendas Maii.



CXXXII. Ad canonicos regulares Bergtestadenses.---Eorum institutum approbat. 
[MANSI, Concil., XXI, 212]

CALIXTUS episcopus, seruus seruorum Dei, dilectis filiis EBERQUINO preposito, et eius fratribus in ecclesia sanctorum Ioannis et Martini que in Salizburgensi  pago, in loco uidelicet qui Berchgetesgaden dicitur, sita est regularem uitam professis, tam presentibus quam futuris in perpetuum.

Preceptum Domini habemus: Intrate per angustam portam, quia angusta uia est que ducit ad uitam . Quia ergo uos, o filii in Christo dilectissimi per diuinam gratiam aspirati, mores uestros sub regularis uite disciplina cercere, et ut angustam ingredi ualeatis portam, communiter secundum sanctorum Patrum constitutionem, omnipotenti Domino deseruire proposuistis: uotis uestris paterno congratulamur affectu. Unde etiam petitioni uestre, benignitatis debite impertientes assensum, religionis propositum presentis priuilegii auctoritate firmamus. Statuimus enim ut nulli omnino hominum  liceat uite canonice ordinem quem professi estis in uestra ecclesia commutare. Nemini etiam professionis uestre facultas sit, alicuius leuitatis instinctu, uel arctioris religionis obtentu, sine prepositi uel congregationis licentia de claustro discedere. Quod si discesserit, nullus eum episcoporum, nullus abbatum, nullus monachorum, sine communium litterarum cautione suscipiat: quandiu uidelicet in ecclesia uestra canonici ordinis tenor Domino prestante uiguerit. Sane iuris ecclesiastici sacramenta a diecesano suscipietis episcopo: si quidem gratiam atque communionem apotolice sedis habuerit, et si ea gratis ac sine prauitate uoluerit exhibere. Alioquin liceat uobis pro eorumdem sacramentorum  susceptione catholicum quem malueritis adire antistitem. Porro loci uestri aduocatiam sine prepositi et fratrum consensu, aut a fundatorum heredibus, aut quibuslibet aliis occupari, omnibus prohibemus. Nulli ergo omnino hominum facultas sit, predictam ecclesiam temere perturbare, aut eius possessiones auferre, uel ablatas retinere, minuere, aut temerariis uexationibus fatigare: sed integra conseruentur eorum, pro quorum sustentatione et gubernatione concessa sunt, usibus omnimodis profutura. Ad indicium autem percepte huius a Romana Ecclesia libertatis, aureum unum quotannis Lateranensi palatio persoluetis. Si qua ergo in futurum ecclesiastica secularisue persona, hanc nostre constitutionis paginam sciens, etc.

 Ego Calixtus catholice Ecclesie episcopus.

Datum Laterani per manum Chrysogoni sancte Romane Ecclesie diaconi cardinalis ac bibliothecarii, uII Idus Maii, indictione XIu, Incarnationis Dominice anno 1122, pontificatus autem domini Calixti II pape anno tertio.



CXXXIII. Ad Franconem Trenorciensem abbatem.---Priuilegium immunitatis. 
[MANSI, Concil., XXI, 205.]

CALIXTUS episcopus, seruus seruorum Dei, dilecto filio FRANCONI Trenorciensi abbati, eiusque successoribus regulariter substituendis in perpetuum.

 uenerabilia et Deo dicata loca tanto enixius iuuare nos conuenit et fouere, quanto specialius eorum nobis cura et sollicitudo diuina dispositione noscitur imminere. Propter quod, carissime in Christo fili Franco abbas, petitioni tue aures nostras affectu debite benignitatis inclinamus. Et quoniam Trenorciense monasterium singulariter ad B. Petri, cuius iuris est, spectat custodiam; et que nunc habetur ecclesia, nostris per Dei gratiam manibus consecrata est; locum eumdem singulari apostolice sedis patrocinio communimus. Presentis igitur decreti auctoritate statuimus, ut nulli deinceps episcoporum facultas sit pro altaribus et ecclesiis, siue decimis, uel etiam omnibus ad hec rite pertinentibus,  que ante interdicta antecessoris nostri sancte memorie Urbani pape uobis cognita possedistis, seu post, episcoporum concessione acquisistis, grauamen aliquod irrogare: sed sicut eorum permissione quedam ex parte, quedam ex integro habuistis, ita et in futurum perenniter habeatis. Ipsarum quoque quas nunc habetis ecclesiarum decimas, que a laicis obtinentur, si eorum potestati subtrahere uestre religionis reuerentia potuerit, ad uestram et pauperum sustentationem uobis liceat possidere. Quecunque preterea in futurum largiente domino iuste poteritis adipisci, firma uobis, uestrisque successoribus et illibata permaneant. Ad hec adiicimus, ut idem locus, in quo B. ualeriani martyris, et sancti Philiberti confessoris corpora  requiescunt, ab omni iugo seculari potestatis liber in posterum conseruetur. Nec episcopo liceat cuiuscunque diecesis eumdem locum excommunicationis uel absolutionis, uel cuiuslibet dispositionis occasionibus perturbare: aut cruces, seu quaslibet exactiones nouas burgo ceteris monasterii possessionibus irrogare. Si qua igitur in futurum ecclesiastica secularisue persona, hanc nostre constitutionis paginam sciens, contra eam temere uenire tentauerit: secundo, tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore et sanguine Dei et Domini Redemptoris nostri Iesu Christi aliena fiat, atque  in extremo examine districte ultioni subiaceat. Cunctis autem eidem loco iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen amen, amen.

Ego Calixtus catholice Ecclesie episcopus, subscripsi.

Datum Albe, per manum Chrysogoni S. R. E. diaconi cardinalis ac bibliothecarii, Xu Kalendas Iunii, indictione XIu, Incarnationis Dominice anno 1122, pontificatus domni Calixti pape anno tertio.



CXXXIu. Ad eumdem.---Aliud priuilegium. 
[Ibid.]


CALIXTUS episcopus, seruus seruorum Dei, dilecto filio FRANCONI Trenorciensi abbati, eiusque successoribus regulariter substituendis.

uenerabilia et Deo dicata loca tanto enixius iuuare nos conuenit et fouere, quanto specialius eorum nobis cura et sollicitudo diuina dispositione cognoscitur imminere. Propter quod, carissime in Christo fili Franco abbas, petitioni tue aures nostras affectu benignitatis debite inclinamus. Et quoniam Trenorciense monasterium singulariter B. Petri, cuius iuris est, spectat custodiam; et que nunc habetur ecclesia, nostris per Dei gratiam manibus  consecrata est: locum eumdem singulari apostolice sedis patrocinio communimus. Presentis igitur decreti auctoritate statuimus, ut cemeterium quod iuxta idem monasterium benediximus, quietum semper ac liberum habeatur. Porro saluitatis et securitatis termini, qui per positas in spatioso monasterii circuitu cruces distincti sunt, ita firmi omnino et inuiolabiles conseruentur, ut nulli prorsus facultas sit, infra eos depredationes uel assultus facere, aut temeritate qualibet grauiores cuiquam iniurias irrogare. Sane definitionem que inter uestrum et beati Florentii monasterium, de ecclesiis Sancte crucis et Sancti Nicolai a domno predecessore nostro sancte memorie Urbano papa Turoni facta est, auctoritate sedis apostolice confirmamus. Ad  hec uniuersa que uestrum monasterium, aut in presenti decima quarta indictione legitime possidet, aut in futurum largiente Deo iuste atque canonice poterit adipisci, per presentis scripti paginam tibi tuisque successoribus in perpetuum roboramus. In quibus hec duximus nominibus exprimenda. uidelicet in espicopatu, etc. Enumerat illius ecclesie possessiones, Deinde: Decernimus ergo ut nulli omnino hominum liceat uestrum cenobium temere perturbare, aut eius possessiones auferre, uel ablatas retinere, minuere, aut temerariis uexationibus fatigare: sed omnia integra conseruentur, eorum pro quorum sustentatione et gubernatione concessa sunt usibus omnimodis profutura. Si qua igitur in futurum ecclesiastica secularisue persona, hanc  nostre confirmationis paginam sciens, contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore et sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco iusta seruantibus sit pax Domini nostri Iesu Christi quatenus et hic fructum bone actionis percipiant, et apud districtum iudicem premia eterne pacis inueniant. Amen, amen, amen.

Ego Calixtus catholice Ecclesie episcopus, subscripsi.

 Datum Albe, per manum Chrysogoni S. R. E. diaconi cardinalis ac bibliothecarii, Xu Kal. Iunii, indictione XIu, Incarnationis Dominice anno 1122, pontificatus autem domini Calixti II pape anno tertio.



CXXXu. Galterum episcopum Magalonensem, iam »Augusto preterito« per litteras admonitum, iterum hortatur ut iudicet inter fratres S. Sepulcri Hierosolymitani et monachos Anianenses, de ecclesia Saluatoris de Rubo litigantes. 
[ROZIERE, Cartulaire du Saint-Sépulcre, 73.]

CALIXTUS episcopus, seruus seruorum Dei, uenerabili fratri G[ALTERO], Magalonensi episcopo, salutem et apostolicam benedictionem.

 Pro ecclesia Saluatoris de Rubo, ad sepulcrum Ierosolymitanum pertinente, Augusto preterito ad fraternitatem tuam litteras nostras direximus, ut Ierosolymitanos fratres eam quiete faceres, dictante iustitia, possidere. Porro, sicut accepimus, quia ex ignorantia nomen Sancte Marie de Rubo in litteris continebatur eisdem, nullam inde fratres per te habere iustitiam potuerunt. Unde presentibus litteris fraternitati tue mandamus ut causam eorumdem fratrum et Anianensium monachorum diligenter audias, et eam, Domino cooperante, definias, quatenus suam queque pars iustitiam consequatur. Nolumus enim quod Ierosolymitana Ecclesia per alicuius occasionem nominis in iure suo detrimentum quodlibet patiatur.

 Data apud Castrum Arenarium, Iu Kalendas Iunii.



CXXXuI. Canonicorum ueronensium iura et bona confirmat. 
[UGHELLI, Italia sacra, u, 772.]

CALIXTUS episcopus, seruus seruorum Dei, dilectis filiis THEOBALDO archipresbytero, et ceteris ueronensis Ecclesie canonicis, tam presentibus quam futuris, in perpetuum.

Sicut iniusta poscentibus, etc., et illibata permaneant. In quibus hec propriis duximus nominibus adnotanda, ecclesias uidelicet S. Georgii, S. Ioannis Baptiste, S. Andree, S. Clementis, S. Cecilie, S. Faustini, S. Firmi cum capella, et S. Pauli: in burgo ecclesias S. Ioannis Baptiste, S. Petri in  Carnario, et S. Ioannis in Quintiano. Castrum de Bruno cum capellis et reliquis pertinentiis suis; castrum Gratiane, Martiane, et puliani, Biunde, Porcile, et Calmasinum cum capellis, et ceteris pertinentiis eorum. uillam Quinti, et locum qui dicitur uilla cum capellis earum. Decernimus ergo ut nulli omnino hominum liceat uestran. Ecclesiam temere perturbare, aut eius possessiones auferre, uel ablatas retinere, minuere, uel temerariis uexationibus fatigare. Sed omnia integre conseruentur, etiam pro eorum sustentatione pro quibus concessa sunt usibus omnimodis et profutura; ad hec adiicientes censemus ut distributionem beneficiorum canonice uestre nullus impedire, inquietare, uel sibi audeat uindicare, sed sicut preteritis temporibus  constituta, et predecessorum nostrorum priuilegiis roborata est, ita et in posterum, auxiliante Deo, firma et inuiolabilis perseueret. Nulli etiam uestrum facultas sit beneficia que capituli solent largitione distribui, de alterius manu suscipere, sed pristina in eis consuetudo futuris temporibus conseruetur. Presenti preterea decreto sancimus ut, si persone idonee in Ecclesia uestra reperte fuerint, nullus de alia ecclesia in archipresbyterum uel archidiaconum preferatur: quod si archipresbyterum, uel archidiaconum uno simul tempore obire contigerit, donec alii substituantur, eorum uices beneficiorum distributionibus per prepositum suppleantur, quemadmodum et in collatis Ecclesie  uestre predecessorum nostrorum priuilegiis continetur. Si qua igitur in futurum, etc.

Ego Calixtus catholice Ecclesie episcopus.

Datum in territorio Palinensi XuIII Kal. Iul., ind. Xu, Incarn. Domin. an. 1122, pontificatus autem D. Calixti II pape anno III, per manum Chrysogoni diaconi et cancellarii S. apostolice sedis.



CXXXuII. Ad D[idacum] archiepiscopum Compostellanum.--- De episcopis suspensis quia non interfuerant concilio, et de Bracarensi archiepiscopo a legatione subtracto. 
[FLOREZ, Esp. sag. XX, 336.]

CALIXTUS episcopus, seruus seruorum Dei, uenerabili  fratri D. Compostellano archiepiscopo salutem et apostolicam benedictionem.

Dignitatem et honorem tibi et Compostellane Ecclesie pro bono et utilitate concessimus; si fratres illi tuis nolunt obedire mandatis, nos grauamur. Et tu quidem iam de ipsis iustitiam ex parte fecisti: hortamur tamen fraternitatem tuam ut Colimbriensem, Lucensem et Minduniensem, seu alios episcopos, iterum diligenter commoneas, quatenus tibi studeant, obedire humiliter: quod nisi infra quadraginta dies post commonitionem tuam fecerint, nos ex tunc datam in eos a te sententiam, donec satisfaciant, auctore Domino confirmamus. De Bracarensi autem caritati tue taliter respondemus: Sicut in partibus nostris fama est, et sicut in missis  ad nos per P. canonicum et capellanum tue Ecclesie, litteris ostendisti, Ecclesiam Bracarensem opprimere, et tibi eius dignitatem uindicare, nimium concupiscis. Idcirco eiusdem fratris in parte hanc inobedientiam toleramus, donec te ipse auxiliante Deo aut per uos ipsos ad nostram presentiam ueniatis, aut sufficientes pro uobis in causa hac nuntios transmittatis. Terminum autem presentationis huius sequentis anni natiuitatem B. Ioannis Baptiste deliberauimus. Predictum nuntium tuum, qui [quem uel quia] pro te fideliter laborasse cognouimus, dilectioni tue commendamus, rogantes ut eum pro amore nostro de charo deinceps habeas cariorem.

 Datis in territorio Tiburtino XI Kal. Iulii.



CXXXuIII. D [idaco] archiepiscopo Compostellano scribit, Giraldi, qui consanguineam prioris coniugis duxerit matrimonium esse dirimendum. 
[FLOREZ, ubi supra, p. 381.]

CALIXTUS episcopus, seruus seru. Dei, uenerabili fratri D. Compostellano archiep., salutem et apost. benedict.

Frater iste, quem ad nos misisti, Giraldus uiua obis uoce narrauit quod cum muliere quadem rem diu habuerit. Post aliquantum uero temporis uxorem duxit, que prioris mulieris consanguinea in gradu  tertio reperta est. Quod si se causa sic habet, fratribus nostris uisum est ut uxorem illam debeat prorsus dimittere. Cum enim illicitas omnino contraxerit nuptias, licitum postea potuisse consequi matrimonium non uidetur.

Dat. in territorio Tiburtino XI Kal. Iulii



CXXXIX. Ad Attonem Arelatensem, Fulconem Aquensem, archiepiscopos, et ceteros per Prouinciam episcopos. ---Ut Ildefonsum comitem et eius socios, nisi monasterio S. Aegidii intra dies 40 satisfecerint excommunicent. 
[MINARD, Hist. de Nîmes, tom. I, pr., p. 30.]

CALIXTUS episcopus, seruus seruorum Dei, uenerabilibus  fratribus et cepiscopis, ATTONI Arelatensi, FULCONI Aquensi, BERENGARIO Narbonensi et GALTERIO Magalonensi, salutem et apostolicam benedictionem.

Abbatis  et fratrum S. Aegidii querelam accepimus, quod Ildefonsus comes, parochianorum uestrorum, Raimundi de Balcio, Elesiarii de Castrias, Guillelmi Rainoaldi de Merenas, consilio et auxilio, ecclesiam et burgum S. Aegidii armata manu inuaserit, incendia ibi et homicidia fecerit, et burgenses ad periurium contra monasterii fidelitatem cegerit. Rogamus itaque fraternitatem uestram atque monemus ut comitem et alios ex parte nostra diligentius moneatis, quatenus monasterium et burgum abbati et fratribus liberum quietumque dimittant, et comes  castrum nouiter ad destructionem constructum destruat, et eidem monasterio de ablatis rebus et de illatis iniuriis uestro iudicio satisfaciat. Quod si infra quadraginta dies post litterarum nostrarum acceptionem minime adimpleuerit, nos in eos excommunicationis sententiam, donec satisfaciant, promulgamus; et in eorum terris diuina omnia officia et sepulturam, preter infantium baptisma et morientium penitentias, interdicimus, loca etiam ad quecunque ipsi perrexerint, quandiu in eis fuerint, a diuinis omnino uacare officiis.

Data in territorio Tiburtino, XI Kal. Iulii.



CXL. Ad Uzeticensem, Tolosanum et Nemausensem episcopos. ---Ut Ildefonsum comitem, nisi monasterio S. Aegidii ablata restituerit, excommunicatum denuntient. 
[D. BOUQUET, Recueil, Xu, 239.]


CALIXTUS episcopus, seruus seruorum Dei, uenerabilibus fratribus RAIMUNDO Uzeticensi, [AMELIO] Tolosano et IOANNI Nemausensi episcopis, salutem et apostolicam benedictionem.

Quot mala, quot perturbationes et iniurias Ildefonsus comes monasterio S. Aegidii fratribusque intulerit, tanto ipsi melius nostis, quanto propius habitatis. Unde nostris eum studuimus litteris commonere quatenus ablata restituat et monasterium  cum burgo et aliis pertinentiis abbati et fratribus liberum et quietum dimittat, et castrum quod ad eiusdem uille destructionem construxit, destruat. Si hoc infra quadraginta dies post eorumdem litterarum acceptionem adimplere curauerit, Deo gratias referamus: alioquin ex tunc in personam et consiliarios eius excommunicationis sententiam, Domino cooperante, proferimus: et in terris eorum diuina omnia officia et sepulturam, preter infantium baptisma et morientium penitentias, interdicimus; loca etiam ad quecunque ipsi peruenerint, quandiu in eis fuerint, a diuinis omnino precipimus uacare officiis. Mandamus igitur fraternitati uestre, ut hanc datam a nobis sententiam et annuntietis, et,  donec comes satisfecerit, per totas uestras obseruari parochias faciatis.

Datum in territorio Tiburtino X Kal. Iulii.



CXLI. Ad Raimundum de Baucio, Guillelmum de Sabrano, Elesiarium de Castrias, Rainonem de Castlar, et Guillelmum Rainoardi.---Minatur se eos, tanquam Ildefonsi comitis consiliarios et auxiliatores, excommunicaturum, nisi infra dies quadraginta cessent ab infestatione monasterii S. Aegidii. 
[D. BOUQUET, ibid., p. 240.]

CALIXTUS episcopus, seruus seruorum Dei, nobilibus uiris Raimundo de BAUCIO, Guillelmo de SABRANO, Elesiario de CASTRIAS, Rainoni de CASTLAR, et Guillemo RAINOARDI, salutem et apostolicam benedictionem.

 Relatum nobis est quod Ildefonsus comes suggestione uestra et auxilio ecclesiam et burgum S. Aegidii armata manu inuaserit, incendia ibi et homicidia fecerit, et burgenses ad periurium contra monasterii fidelitatem cegerit: que nimirum omnia magnum uestrarum generant periculum animarum. Per presentia igitur scripta uobis precipiendo mandamus ut eumdem comitem sollicite moneatis, quatenus infra quadraginta dies post nostrarum acceptionem litterarum, ecclesiam et burgum S. Aegidii abbati fratribusque liberum omnino et quietum dimittat. Quod si comes et uos nostro huic contempseritis obedire mandato, nos in eum et in uos excommunicationis, et in terris uestris interdictionis  sententiam, auctore Domino, promulgamus.

Data in territorio Tiburtino X Kal. Iulii.



CXLII. Ad burgenses monasterii S. Aegidii.---Absoluit eos a sacramento fidelitatis exhibito comiti Ildefonso, qui ad periurium ipsos compulerat. 
[D. BOUQUET, Recueil, Xu, 240.]

CALIXTUS episcopus, seruus seruorum Dei, dilectis in Christo filiis burgensibus monasterii S. Aegidii, maioribus et minoribus, salutem et apostolicam benedictionem.

Nulli uestrum ignotum credimus quod B. Aegidii monasterium cum omnibus ad ipsum pertinentibus  Romane Ecclesie iuris sit, et sub B. Petri et apostolice sedis tutela et protectione consistat. Quamobrem quicunque uos et locum ipsum offendit, nos prorsus offendit, et uestra iniuria in sedem cognoscitur apostolicam redundare. Comperimus siquidem Ildefonsum comitem uos ad iuramentum contra fidei firmitatem et contra fidelitatem monasterii per uiolentiam compulisse: unde nos et animarum uestra rum saluti et monasterii utilitati sollicitudine debita prouidentes, uos ab illius iuramenti obligatione  absoluimus. Porro iuramentum illud uos inuielabiliter obseruare precipimus quod prius abbati et monasterio feceratis.

Data in territorio Tiburtino, X Kal. Iulii.



CXLIII. Ad Ildefonsum comitem Tolosanum.---Iubet, sub pena excommunicationis ut damna S. Aegidii monasterio illata resarciat. 
[D. BOUQUET, ibid., p. 239.]

CALIXTUS episcopus, seruus seruorum Dei, dilecto filio ILDEFONSO illustri comiti, salutem et apostolicam bendictionem.

Raimundus  filius noster, Hugo abbas et fratres  monasterii S. Aegidii, quod B. Petri iuris est, contra te uehementius conqueruntur, quod ecclesiam et burgum S. Aegidii armata manu inuaseris, incendia ibi et homicidia feceris, et burgenses ad periurium contra monasterii fidelitatem cegeris. Queruntur etiam quia iuxta terminos a nostris predecessoribus positos, et a nobis firmatos, castrum quoddam ad destructionem uille construxeris. Super his omnibus miramur nos nimium et grauamur, quippe locus idem cum omnibus pertinentiis suis ad sedem tantum apostolicam spectare cognoscitur, et nos bonam de tua indole fiduciam habebamus. Monemus ergo nobilitatem tuam atque precipimus ut infra quadraginta dies, postquam litteras presentes acceperis, ecclesiam et burgum S. Aegidii  abbati et fratribus illorum omnino quietum dimittas, castrum illud destruas, et de ablatis rebus ac sacrilegio perpetrato fratrum nostrorum et cepiscoporum Atonis Arelatensis, Berengarii Narbonensis et Galterii Magalonensis iudicio satisfacias. Quod si contemptor exstiteris, nos Romane Ecclesie monasterium nullatenus patientes, ex tunc in personam tuam, et in eos quorum consilio mala hec facta sunt, excommunicationis sententiam promulgamus, et in tota terra uestra diuina officia et sepulturam, preter infantium baptisma et morientium penitentias, auctoritate sancti Spiritus interdicimus.

Datum in territorio Tiburtino, X Kal. Iulii.



CXLIu. Pelagio archiepiscopo Bracarensi precipit »ut honorem B. Iacobi in Portugalia, quem predecessor eius [Mauritius] Bracarensis archiepiscopus a Compostellano archiepiscopo habuerit in prestimonium, et quem ipse uiolenter retineat, redintegret.« Anno 1121

[uide Hist. Compostell. ap. FLOREZ, Esp. sagr., XX, 340.]



CXLu. *[Alpheradam] parthenonis S. Marie Capuani abbatissam reprehendit quod, »secundis transactis terminis,« ad iudicium non uenerit. Minatur se, nisi ueniat aut legatos mittat, ecclesiam Cinglensem monasterio Casinensi restituturum esse. 

[uide PETRI Chronic. monast. Casin., I, Iu, c. 70.]



CXLuI. D[idaco] archiepiscopo Compostellano Guidonem militem ad S. Iacobum iter facientem, commendat. 
[FLOREZ, Esp. sagr. XX, 339.]

CALIXTUS episcopus, seruus seruorum Dei, uenerabili  fratri D. Compostellano archiepiscopo, salutem et apostolicam benedictionem.

Miles iste fidelis noster Guido uotum habuit beatissimi Iacobi apostoli ecclesiam uisitandi. Rogamus itaque dilectionem tuam ut quandiu ibi fuerit eum pro amore nostro commendatum habeas. Si qua uero nobis significare uolueris, ei fideliter committere poteris.

Dat. Lat. III Non. Iulii.



CXLuII. De confirmatione canonicorum regularium ecclesie S. Sepulcri Hierosolumitane et eorumdem possessionum 
[ROZIÈRE, Cartulaire du Saint-Sépulcre, p. 15.]

 CALIXTUS episcopus, seruus seruorum Dei, dilectis in Christo filiis GERARDO priori et eius fratribus in ecclesia Sancti Sepulcri regularem uitam professis, tam presentibus quam futuris, in perpetuum.

Preceptum Domini habemus: Intrate per angustam portam, quod est angusta uia que ducit ad uitam. Quia igitur uos, o filii in Christo karissimi, per diuinam gratiam aspirati, mores uestros sub regularis uite disciplina cercere, et, ut angustam ualeatis ingredi portam, communiter secundum sanctorum Patrum institutionem omnipotenti Domino deseruire proposuistis, nos uotis uestris paterno congratulemur affectu; unde etiam petitioni uestre benignitate debita impertientes assensum, religionis  propositum presentis priuilegii auctoritate firmamus. Statuimus enim ut nulli omnino hominum liceat uite canonice ordinem, quem professi estis, in uestra ecclesia commutare; sed firmus atque inuiolabilis, auctore Deo, futuris temporibus conseruetur. Presentis preterea decreti stabilitate uobis uestrisque successoribus in eadem religione mansuris ea omnia perpetuo possidenda sancimus, que in presentiarum pro communis uictus sustentatione concessione pontificum, liberalitate principum, oblatione fidelium uel aliis iustis modis uidemini obtinere: uidelicet medietatem cunctarum oblationum que ad sepulcrum Domini offeruntur; oblationes quoque crucis; decimas Ierosolymitane ciuitatis et locorum adiacentium, exceptis decimis funde, et dimidiam  partem beneficii a rege pro cambio episcopatus Bethlehemitici traditi, quemadmodum omnia in bone memorie Arnulphi patriarche concessionis et confirmationis pagina distinguuntur; ex ipsius etiam patriarche concessione ecclesiam Sancti Petri in Ioppen cum honoris et dignitatis sue integritate, et ecclesiam Sancti Lazari cum appendiciis suis. Ad hec uniuersa, que in futurum, largiente Deo, iuste atque canonice poteritis adipisci, quieta uobis uestrisque successoribus et integra conseruentur. Decernimus ergo ut nulli omnino hominum liceat ecclesiam temere perturbare, aut eius possessiones auferre, uel ablatas retinere, minuere uel temerariis uexationibus fatigare; sed omnia integra conseruentur eorum, pro quorum sustentatione et gubernatione  concessa sunt, usibus omnibus omnimodis profutura. Si qua igitur in futurum ecclesiastica secularisue persona, hanc nostre constitutionis paginam sciens, contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata nequitate cognoscat, et a sacratissimo corpore et sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat; cunctis autem eidem loco iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen.

 Scriptum per manum Geruasii, scriniarii regionarii et notarii sacri palatii.

Datum Laterani, per manum Grisogoni, sacre Romane Ecclesie diaconi cardinalis ac bibliothecarii, II Nomas Iulii, indictione IX, Incarnationis Dominice anno 1122, pontificatus autem domini Calixti II pape anno III.

Datum Laterani, XuIII Kalendas Maii.



CXLuIII. Archiepiscopo Cesariensi et ceteris episcopis, abbatibus, etc., per Hierosolymitanam prouinciam constitutis, B[alduino] regi, etc., nuntiat se Guarmundo patriarche pallium misisse. 
[ROZIÈRE, ibid., p. 14.]

 CALIXTUS episcopus, seruus seruorum Dei, dilectis in Christo fratribus et filiis Cesariensi archiepiscopo et ceteris episcopis, abbatibus, prioribus per Ierosolymitanam prouinciam constitutis, illustri quoque atque carissimo filio et consanguineo nostro B[ALDUINO] regi, principibus, baronibus, clero et populo Ierosolymitano, [salutem] et apostolicam benedictionem.

Defuncto uenerabili fratre nostro Ar[nulfo] bone memorie patriarcha, in confratris nostri Guar[mundi] electione uos unanimiter conuenisse tam ex missis a uobis litteris quam ex certa sapientium ac religiosorum legatorum nostrorum narratione comperimus et gauisi sumus; unde etiam petitioni uestre  assensum libenter prebuimus, et, licet preter consuetudinem Romane Ecclesie uideretur, et nos cause huius exsecutionem legato nostro uenerabili fratri P[etro], Portuensi episcopo, iniunxissemus, ob Dominici tamen sepulcri reuerentiam et dilectionem nostram per legatos ipsos pallium non distulimus destinare, in quo nimirum predicto fratri nostro pontificalis seu patriarchalis officii plenitudinem tribuimus, integritatem ei et commisse sibi Ierosolymitane Ecclesie dignitatis et potestatis auctoritate apostolica confirmantes, ut deinceps illi facultas sit concilia et episcopales consecrationes, sancto cooperante Spiritu, celebrandi. Ad uos igitur scripta presentia dirigentes, uniuersitatem uestram rogamus et rogantes monemus ut in matris uestre  Romane Ecclesie unitate atque obedientia firmi et stabiles maneatis; ipsa enim per Dei gratiam multo filiorum suorum sanguine uestram Ecclesiam liberauit, et ipsa pro uobis quotidie in ultramontanis et citramontanis partibus elaborat. Sane supradictum fratrem nostrum patriarcham uestrum diligere, honorare atque humilitate debita curetis et obedientia uenerari, ut per curam eius et sollicitudinem salutem in uobis omnipotentis Dei misericordia operetur, quatenus et uos de eo gaudium et ipse de uobis coronam in eterni iudicis examine mereatur. Dominus noster iehsu Christus, qui diebus nostris locum pedum suorum glorificare dignatus est, beatorum apostolorum Petri et Pauli precibus sua uos protectione custodiat, de inimicis suis uobis uictoriam  tribuat, et peccatorum uinculis uos absolutos ad uitam perducat et gloriam sempiternam.

Datum Laterani, II Nonas Iulii.



CXLIX. Ad Guarmundum patriarcham Hierosolymitanum. 
[ROZIÈRE, ibid., p. 72.]

CALIXTUS episcopus, seruus seruorum Dei, uenerabili fratri GUAR[MUNDO], Ierosolymitano patriarche, salutem et apostolicam benedictionem.

In Dominici Sepulcri ecclesia quiddam dissensionis audiuimus emersisse; pro ea cantor et succentor, in domibus suis quasi seculariter manentes, regularium  fratrum choro presideant, et ad libitum suum per quamcunque personam de diuinorum officiorum celebratione precipiant. Quod quam indecens, quam absurdum et quam regularium honestati et quieti contrarium sit, facile prudentia tua potest aduertere. Itaque sollicitudini tue iniungimus eos diligentius commonere ut una cum fratribus in claustro maneant et ministeria sua honeste, sicut decet, per se ipsos impleant, aut religiosos fratres a grauedine oneris huius expediant; alioquin nos inhonestatem hanc diutius pati nequibimus, quin eam ab illa uenerabili Dei domo penitus expellamus. Satis enim cantori et succentori potest sufficere si  eis in seculari conuersatione manentibus cantorie beneficium dimittatur, et religiosi fratres libere per seipsos de diuinis officiis celebrandis debite caritatis unanimitate disponant.

Data Laterani, II Nonas Iulii.



CL. Marco clerico ueneto scribit ex P[etri] episcopi Portuensis, legati sui, litteris se cognouisse eum possessiones suas B. Petro »sub censu annuo unius byzantii« obtulisse. Laudat pietatem eius mittitque fundamentorum condende ecclesie lapidem primum. 
[UGHELLI, Italia sacra, u, 1238.]

CALIXTUS episcopus, seruus seruorum Dei, dilecto filio MARCO clerico, salutem et apostolicam benedictionem.

 Clarissimus et uenerabilis frater, et legatus noster P. Portuensis episcopus missis litteris significauit nobis te possessiones tuas per manus suas beato Petro, eiusque Romane Ecclesie obtulisse, sub censu annuo unius byzantii. Ubi uidelicet ecclesiam edificare desideras, in qua sub iure ac dominio B. Petri regulares canonici conuersentur. Et nos ergo deuotionem tuam et desiderium approbantes, oblationem ipsam suscepimus, et pro te omnipotenti Domino supplicamus, ut bonum quod cepisti opus, ad honorem suum et salutem tuam te faciat consummare. Propterea lapidem quem in fundamento illius ecclesie ponere debeas, mittimus, in eo tibi nostrum consensum et gratiam indulgentes  .

Datum Auerse uIII Kal. Augusti.



CLI. Ad Berengarium Narbonensem archiepiscopum et suffraganeos eius.---Moneant Ildefonsum comitem Tolosanum, ut abbatem S. Aegidii, quem expulerat, ad monasterium redire permittat; sin autem, ipsum excommunicatione et interdicto multent. 
[BOUQUET, Recueil, Xu, 236.]


CALIXTUS episcopus, seruus seruorum Dei, uenerabilibus fratribus BERENGARIO Narbonensi archiepiscopo et suffraganeis eius IOANNI Nemausensi et GALTERIO Magalonensi episcopis, salutem et apostolicam benedictionem.

Relatum nobis est quod comes Ildefonsus filium nostrum Hugonem, abbatem S. Aegidii, de monasterio  traxerit, et ad castrum de Belcayra uiolenter ductum se iuramenti extorsione Cluniacum ire cegerit, ita uidelicet ut nisi per eiusdem licentiam deinceps abbas ad B. Aegidii monasterium reuertatur. Quod nimirum quam graue sit prudentia uestra facile potest aduertere: et profecto si tantum facinus impune dimittitur, grauiora ex eo in futurum in maioribus etiam personis pericula euenire. Precipimus igitur fraternitati uestre, ut eumdem comitem moneatis quatenus abbatem a iuramento illo prorsus absoluat, atque ad monasterium redire absque inquietatione permittat, et predictum B. Aegidii monasterium quod Romane Ecclesie iuris est, cum  omnibus rebus suis omnino liberum quietumque dimittat. Quod si aduersus abbatem uel locum ipsum comes calumniam gerit, nos ei libenter suo tempore iustitiam faciemus. Sed si contemptor exstiterit, uos uice nostra et ipsum ab ecclesiarum liminibus separate, et in tota eius terra, in ciuitatibus et castellis diuina omnia officia interdicite, preter infantium baptisma et morientium penitentias.

Data Melfie Iu Nonas Octobris.



CLII. B[osoni] apostolice sedis legato mandat hortetur Urracam reginam, Ildefonsi regis filiam, ut Didacum archiepiscopum Compostellanum e custodia emittat, et castella illi ablata restituat; eamque, nisi intra dies 40 obedierit, conuocatis episcopis, excommunicari ac totam eius terram affici interdicto iubet. 
FLOREZ, Esp. sagr., XX, 341.]


CALIXTUS episcopus, seruus seruorum Dei, uenerabili dilecto in Christo filio B. presbytero cardinali, apostolice sedis legato, salutem et apostolicam benedictionem.

Sepe tibi scripsisse meminimus uoluntatem fratrum nostrorum esse, ut ad eos quantocius remeares. uerumtamen quia emergentia negotia nos compellunt, adhuc tibi quedam pro temporis opportunitate iniungimus, per que diutius oportet te immorari. Significatum siquidem nobis est quia nobilis memorie Ildefonsi regis filia Urraca regina carissimum fratrem nostrum Didacum Compostellane Ecclesie  archiepiscopum et nostrum etiam in prouinciis quibusdam legatum dolo et proditione quadam ceperit, eumque castella Ecclesie cum honoribus in illius dare potestatem cegerit: neque tamen sic eum a captione dimiserit; quod profecto piaculum nullatenus a Dei est Ecclesia tolerandum. Nosti enim a Domino de sacerdotibus dictum: Qui uos spernit, me spernit; et qui tangit uos, tangit pupillam oculi mei. Presentibus igitur litteris dilectioni tue precipimus ut eamdem reginam remota dilatione commoneas, quatenus predictum fratrem nostrum liberum omnino dimittat; castella et honores Ecclesie cum sua integritate restituat, et de tanta presumptione Deo eiusque Ecclesie satisfaciat. Quod nisi infra quadraginta dies post commonitionem tuam  adimpleuerit, sollicitudo tua, conuocatis aliis fratribus et episcopis, in eam et in fautores eius excommunicationis sententiam proferat, et in tota eius terra diuina omnia officia, preter infantium baptisma et morientium penitentiam, interdicat, donec quod tam pessime factum est, Ecclesie iudicio plenarie corrigatur.

Dat. Melfie Nonis Octobris.



CLIII. Ad Toletanum archiepiscopum de eodem. 
[FLOREZ, ibid., p. 342.]

CALIXTUS episcopus, seruus seruorum Dei, uenerabili fratri B[ERNARDO] Toletano archiepiscopo apostolice  sedis legato, salutem et apostolicam benedictionem.

Egregie memorie Ildefonsi regis filiam Urracam reginam manus suas ad nouum et pessimum facinus extendisse audiuimus, et uehementius contristati sumus. Significatum nobis est siquidem quod carissimum fratrem nostrum Didacum Compostellane Ecclesie archiepiscopum, et nostrum etiam in quibusdam prouinciis legatum, dolo et proditione quadam ceperit, eumque castella Ecclesie cum honoribus in illius dare potestatem cegerit, neque tamen sic eum a captione dimiserit. Quod profecto piaculum nullatenus a Dei est Ecclesia tolerandum. Nosti enim a Domino de sacerdotibus dictum: Qui uos spernit, me spernit, et qui tangil uos, tangit pupillam  oculi mei. Presentibus ergo litteris fraternitati tue precipimus ut eamdem reginam, remota dilatione, commoneas, quatenus predictum fratrem nostrum liberum omnino dimittat, castella et honores Ecclesie cum sua integritate restituat; et de tanta presumptione Deo eiusque Ecclesie satisfaciat. Quod nisi infra quadraginta dies post commonitionem tuam adimpleuerit, fraternitas tua conuocatis aliis fratribus et cepiscopis, in eam et in fautores eius excommunicationis sententiam proferat, et in tota eius terra diuina omnia officia, preter infantium baptisma et morientium penitentias, interdicat, donec quod tam pessime factum est Ecclesie iudicio plenarie corrigatur.

Dat. Melfie Nonis Octobris.



CLIu. Archiepiscopos et episcopos Hispanie certiores facit de superioribus ad Bosonem cardinalem et Bernardum archiepiscopum Toletanum litteris. 
[FLOREZ, ibid., p. 343.]


CALIXTUS episcopus, seruus seruorum Dei, uenerabilibus fratribus archiepiscopis et episcopis per Hispaniam, salutem et apostolicam benedictionem.

Quoties noua et uiris catholicis non ferenda per alicuius nequitiam oriuntur, manu sunt celeri exstirpanda, ne uires in posterum, quod absit! sumant: ad que sollicitiores existere nos oportet, quoniam, licet indigni, Dei et Christi eius locum in Ecclesia  obtinemus. Significatum siquidem nobis est quod Urraca regina carissimum fratrem nostrum Didacum Compostellanum archiepiscopum, et nostrum etiam in quibusdam prouinciis legatum, dolo et proditione quadam ceperit, eumque castella Ecclesie cum honoribus dare in illius potestatem cegerit, neque tamen sic eum a captione dimiserit. Quod profecto piaculum nullatenus a Dei est Ecclesia tolerandum. Presentibus itaque litteris uobis precipiendo mandamus ut quando uel a fratre nostro Bernardo Toletano archiepiscopo uel a filio nostro Bosone presbytero cardinali, quibus hanc causam commisimus, uocati fueritis, remota dilatione in unum conuenire curetis, et eorum consilio in eamdem reginam et in fautores eius excommunicationis sententiam  proferatis, et in tota eius terra diuina omnia, preter infantium baptisma et morientium penitentias, interdicatis officia, donec predictum fratrem nostrum liberum prorsus dimittat, castella et honores Ecclesie restituat, et de tanta presumptione Deo eiusque Ecclesie satisfaciat.

Dat. Melfie Nonis Octobris.



CLu. Ad reginam de eodem. 
[FLOREZ, ibid., p. 344.]

CALIXTUS episcopus, seruus seruorum Dei, illustri regine URRACAE, salutem et apostolicam benedictionem.

Nisi grauissimam presumptionem tuam corrigere  summa cum festinatione curaueris, omnino tibi timendum est ne Dei iudicio grauissime feriaris: etenim manus tuas in Dei et Christi eius uicarium, uenerabilem fratrem nostrum Didacum, Compostellane Ecclesie archiepiscopum, et nostrum in prouinciis quibusdam legatum, diceris extendisse, cui etiam amicitiam securitatemque promiseras. Cum scriptum sit de sacerdotibus per prophetam: Nolite tangere christos meos, et in prophetis meis nolite malignari. Et iterum ipse Dominus dicit: Qui uos tangit, tangit pupillam oculi mei. Ex nobis ipsis perpendere possumus quantum nequitia hec omnipotenti debeat Domino displicere, qui uel lesionem quamlibet in oculorum nostrorum pupillis absque graui  non possumus angustia tolerare. Ne igitur timenda illa diuini iudicii sententia feriaris, litterarum tibi presentium auctoritate precipimus, ut predictum fratrem nostrum, remota dilatione, liberum prorsus dimittas, castella Ecclesie cum honoribus quos abstulisti, restituas; et de tanto facinore Deo, eiusque Ecclesie, humiliter satisfacias: alioquin pro certo cognoueris quoniam qui sacerdotem suum oculi sui pupillam constituit, super te grauiter ulciscetur, et nos per nos ipsos, et per fratres nostros ipso auxiliante, tam de persona tua, quam de factoribus, et de tota terra tua, eam iustitiam faciemus, quod alii exemplo tuo in posterum talia non presument.

Dat. Melfie Nonis Octobris.



CLuI. Ad regem Ildefonsum de eodem. 
[FLOREZ, ibid., p. 345.]


CALIXTUS episcopus, seruus seruorum Dei, carissimo nepoti suo IL. strenuo et glorioso Hispaniarum regi, salutem et apostolicam benedictionem.

Omnipotenti Deo et Domino nostro Iesu Christo gratias agimus, qui nos egritudine grauissima laborantes, secundum miserationum suarum multitudinem pristine restituit sanitati: gratias etiam ei referimus quia infra Urbem et extra Urbem necnon et per totam Italiam fideles Ecclesie ita nobis uniti sunt, quod omnes nostre parent humiliter uoluntati. uerumtamen unum est super quod uehementissime  contristamur, quia sicut audiuimus mater tua Urraca regina, nec Deum timens, nec beatissimo apostolo eius Iacobo reuerentiam exhibens, in Dei et Christi eius uicarium uenerabilem fratrem nostrum Didacum, Compostellanum archiepiscopum, et nostrum etiam in prouinciis quibusdam legatum, te presente manus suas sacrilega presumptione extendit. Quanto autem dilectionis affectu idem frater noster te amplexus fuerit, et quo te olim amore educauerit, tua non debet nunc obliuisci nobilitas. Noueris etiam Dominum in Euangelio dicere: Ego diligentes me diligo, et honorificantes me honorificabo. Si ergo predictus fraterna pueritia personam tuam dilexit, si eam in quantum potuit sublimauit, et si per te multa et grauia perpessus est, tu eum, fili carissime,  diligas et honores, et per te ac per fideles tuos omnino studeas ut a captione liber penitus dimittatur, quatenus exemplo hoc persone alie te amplius diligant, uehementius de tua bonitate confidant, et se libentius pro tuo seruitio defatigent. De cetero dilectionem tuam rogamus, ut sepe nobis statum et incolumitatem tuam litteris et nuntio intimare procures, quia si iuuare te sufficienter non possumus, tuo tamen successui congaudemus: etenim te tanquam carissimum ac specialem Ecclesie filium et tanquam carnem nostram, uera dilectione diligimus, et nostrum tibi consilium et auxilium libentissime ministrabimus. Omnipotens Dominus beatorum apostolorum suorum Petri et Pauli, necnon et Iacobi precibus, ad honorem suum,  et tuam salutem, personam tuam et regnum conseruet, et te ad uitam peruenire faciat sempiternam.

Datis Melfie Nonis Octobris.

Litteras alias quas matri tue mittimus, ei per tuum facias nuntium presentari.



CLuII. Ad Bernardum Toletanum primatem.---Iura primatus Toletani. 
[MANSI, Concil., XXI, 215.]

CALIXTUS episcopus, seruus seruorum Dei, uenerabili fratri BERNARDO Toletano primati, eiusque successoribus canonice substituendis in perpetuum.

Postquam superne miserationis dignatio insignem  quondam et inter Hispaniarum urbes magni nominis ciuitatem Toletanam, studio et labore gloriose memorie regis Ildefonsi de Sarracenorum tyrannide liberauerunt: domini predecessores nostri sancte recordationis Urbanus et Paschalis, Ecclesie Romane pontifices, eiusdem ciuitatis ecclesiam pristine studuerunt restituere dignitati. Unde, reuerendissime frater et cepiscope Bernarde, pallium tibi, pontificalis uidelicet officii plenitudinem, conferentes, in totis Hispaniarum regnis primatem te priuilegiorum suorum sanctionibus statuerunt: sicut predecessores tuos, predicte urbis pontifices, constat antiquitus exstitisse. Quorum nimirum Patrum nostrorum uestigiis insistentes, tam tuis, quam et  reuerendissimi nepotis nostri Ildefonsi regis precibus duximus annuendum: ut auctore Domino, eumdem tibi tuisque successoribus honorem, et per uos Toletane Ecclesie confirmemus. Apostolica igitur auctoritate statuimus ut per uniuersa Hispaniarum regna primatus obtineas dignitatem. uerum personam tuam in manu nostra propensiori gratia retinentes, censemus ut solius Romani pontificis iudicio eius causa, si qua fuerit, decidatur. Te itaque uniuersi Hispaniarum presules primatem respicient; et ad te, si quid inter eos questione dignum exortum fuerit, referent: salua tamen in omnibus Romane ecclesie auctoritate, et saluis metropolitanorum priuilegiis singulorum. Sane Toletanam Ecclesiam presentis priuilegii stabilitate munimus, Complutensem  ei parochiam cum terminis suis, necnon et ecclesias omnes, atque dieceses, quas iure proprio antiquitus possedisse cognoscitur, confirmantes: episcopales preterea sedes Ouetum, Legionem, Palentiam, eidem Toletane Ecclesie, tanquam metropoli, subditas esse decernimus. Reliquas uero, que antiquis ei temporibus subiacebant, cum Dominus omnipotens Christianorum restituerit potestati sue dignatione misericordie, ad caput proprium referendas decreti huius auctoritate sancimus. Porro illarum dieceses ciuitatum, que Sarracenis inuadentibus metropolitanos proprios amiserunt, eo tenore uestre subiicimus ditioni, ut, quoad sine propriis exstiterint metropolitanis, tibi, ut proprio, debeant subiacere, saluo tenore priuilegii, quod  a nobis Compostellane Ecclesie pontifici est collatum. Si que autem metropoles in statum fuerint proprium restitute, suo queque diecesis metropolitano restituatur, ut sub proprii pastoris regimine super diuini collatione beneficii glorietur. Si qua igitur in futurum ecclesiastica secula risue persona, hanc nostre constitutionis paginam sciens, etc.

Datum Mantie, per manus Chrysogoni sancte Romane Ecclesie diaconi cardinalis ac bibliothecarii, III Nonas Nouembris, indictione Xu, Incarnationis Dominice anno 1122, pontificatus autem domini Calixti II pape anno tertio.



CLuIII. Ad eumdem.---Eiusdem argumenti. 
[MANSI, ibid., 216.]


Pro bonitate tua, et antiqua Toletane ecclesie nobilitate, domnus predecessor noster sancte memorie Paschalis papa, et personam tuam, et eamdem commissam tibi ecclesiam spiritualiter honorauit: unde suum te uicarium in partibus Hispaniarum constituit, et sedis apostolice legationem tibi honorifice commendauit. Et nos circa te, benignitatem et gratiam attendentes, pari te dilectione amplectimur, et honorificentia honoramus, eamdem tibi legationem totam, cooperante Domino, tribuentes, exceptis nimirum Bracarensi et Emeritana metropoli. Ad eiusdem quoque patris nostri exemplar,  omnes tibi ecclesias cum possessionibus et redditibus suis concedimus et confirmamus, quas ipse idem dominus et pater noster cognoscitur concessisse: saluo tamen in omnibus iure et dominio Romane Ecclesie, necnon censu annis ei singulis persoluendo. Tui enim de cetero est, frater Bernarde, ita supradictam matrem tuam Ecclesiam Romanam diligere, ita licet in remotioribus partibus uenerari: ut eius semper gratia et magnificentia dignior habearis.

Datum Mantie III Nonas Nouembris.



CLIX. Ad Ouetensem et Legionensem episcopos.---Ut Toletano primati subiaceant. 
[MANSI, ibid., 216.]


Predecessor noster sancte memorie Urbanus papa antiquam Toletane Ecclesie nobilitatem cognoscens, eiusque paupertati compatiens, Ouetensem et Legionensem ecclesias archiepiscopo Toletano concessit, et scripti sui auctoritate firmauit. Ad cuius exemplar nos predicte Ecclesie decernimus auxiliante Domino prouidere. Monemus itaque fraternitatem uestram, atque precipimus ut Toletano archiepiscopo atque primati, tanquam metropolitano proprio reuerentiam et obedientiam impendatis.

Datum Mantie, III Nonas Nouembris.



CLX. Ad episcopus, abbates, et ceteros in Hispania.---Ut Bernardo Toletano primati tanquam apostolico legato pareant. 
[MANSI, ibid.]


CALIXTUS episcopus, seruus seruorum Dei, archiepiscopis, episcopis, abbatibus, prepositis, necnon et ceteris, tam clericis, quam laicis, per Hispanias constitutis, salutem et apostolicam benedictionem.

Notitiam uestram latere non credimus, quod domini predecessores nostri sancte recordationis Urbanus et Paschalis, Ecclesie Romane pontifices, uenerabilem fratrem nostrum Bernardum Toletanum  primatem affectione precipua dilexerunt, et tanquam specialem filium honorarunt. Etenim ei suas uices in uestris partibus committentes, legatum eum sedis apostolice statuerunt. Et nos ergo eamdem ei dilectionem et eamdem gratiam exhibentes, nostras ei uices, nostramque similiter legationem duximus committendam. Rogamus igitur uniuersitatem uestram, monemus atque precipimus ut ei sicut legato nostro humiliter obedire, et synodales cum eo ad uocationem eius celebrare conuentus, cum ecclesiastice utilitatis causa exegerit, procuretis: que parante Domino corrigenda corrigere, et confirmanda communibus auxiliis confirmare.

Datum Mantie III Nonas Nouembris.



CLXI. Ludouici Francorum regis rogatu, Nouiomensis et Tornacensis episcopatuum unitatem confirmat. 
[MARLOT, Metropolis Remensis, II, 277.]


CALIXTUS, seruus seruorum Dei, carissimo in Christo filio LUDOuICO illustrissimo et gloriosissimo Francorum regi, salutem et apostolicam benedictionem.

Patres tui gloriose memorie Francorum reges, postquam per omnipotentis Dei misericordiam Christiane fidei rudimenta perceperunt, Romanam Ecclesiam deuotione precipua coluerunt, nec satis eis uisum est matrem suam suis tantum temporibus uenerari, sed eius reuerentiam, obedientiam et affectum  suis etiam posteris, iure quodam hereditario, reliquerunt. Unde diuine inspirationis gratia factum est ut et tu qui ex eadem regali descendens progenie, in regni huius regimine successisti, in morum quoque probitate succedens, et in deuotione supradicte matris tue heres ingenuus permaneres. Hoc nos diebus nostris experti sumus, hoc et tota pene Romana Ecclesia recognoscit; ea propter petitiones tuas, fili carissime, clementer admittere, ac personam tuam et regnum specialius, auctore Deo, decreuimus honorare. Postulas siquidem ut antiquam Nouiomensis ac Tornacensis parochiarum unitatem auctoritatis nostre robore confirmemus, multa siquidem, et magna inter utramque Ecclesiam terrarum spatia continentur, et suum queque, ut  asserunt, posset antistitem obtinere: sed quoniam dilectionis tue abundantia nos compellit, petitioni huic facilem impertimur assensum. Nouiomensis igitur Tornacensis Ecclesiarum et parochiarum unitatem, a nostris predecessoribus inconuulsam usque ad hec tempora conseruatam, presentis decreti pagina confirmamus, et ratam in perpetuum permanere decreuimus, auctoritate apostolica statuentes, ut utrique Ecclesie unus tantum presit episcopus; uerumtamen caput et episcopalis dignitatis sedes Nouiomi futuris temporibus habeatur. In his omnibus confratrem nostrum Lambertum episcopum sollicitiorem existere uolumus, et sic per Dei gratiam utrique Ecclesie prouidere, ut neutra  pastoralis officii et doctrine gratia defraudetur. Si qua igitur in futurum ecclesiastica secularisue persona, hanc nostre institutionis paginam sciens, contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sanctissimo corpore ac sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eam seruantibus sit pax Domini nostri Iesu Christi, quatenus et hic fructus bone actionis percipiant, et apud districtum iudicem premia eterne pacis inueniant. Amen, amen, amen.

 Ego Calixtus catholice Ecclesie episcopus laudans signaui.

Datum Neocastri per manum Chrisogoni S. R. E. diaconi cardinalis ac bibliothecarii, u Idus Decemb., indict. Xu, Incarnat. Dom. an. 1122, pontificatus autem domini Calixti II pape anno III.



CLXII. Ecclesie Miletensis priuilegia, petente Gaufrido episcopo, confirmat. 
[CAPIALBI, Memorie per seruire alla storia della Chiesa Miletese. Napoli, 1835, 8o, p. 145.]

CALIXTUS episcopus, seruus seruorum Dei, uenerabili Patri [lege Fratri] GAUFRIDO Militensi episcopo suisque successoribus canonice substituendis in  perpetuum.

Officii nostri nos hortatur auctoritas pro ecclesiarum statu sollicitos esse, et que recte statuta sunt stabilire; proinde. carissime in Christo frater Gaufride episcope, tuis petitionibus annuentes, et predecessorum nostrorum sancte memorie Gregorii uII, et Urbani II, Ecclesie Romane pontificum, statuta firmantes, presentis priuilegii stabilitate sancimus ut Militensis Ecclesia sub iure sedis apostolice specialiter perseueret, omnesque successores tui, quemadmodum tu et predecessores tui per manus Romani pontificis consecrentur. Auctoritate apostolica etiam confirmamus ut Bibonensis in Militensem translata, sicut predictorum predecessorum nostrorum priuilegiis decretum est, maneat  in perpetuum; addentes etiam ut Taurianensis Ecclesia, que, peccatis accolarum exigentibus, desolata est, in diecesim Militensem cedat, et Militensi deinceps episcopo subiecta permaneat, ut una utriusque, Bibonensis scilicet et Taurianensis, Ecclesia diecesis habeatur, et deinceps Militensis uocabulo nuncupetur. Nulli ergo hominum liceat eamdem Militensem Ecclesiam temere perturbare, aut eius possessiones auferre, uel oblatas retinere, minuere uel temerariis uexationibus fatigare, sed uniuersa que concessione pontificum, liberalitate principum, oblatione fidelium, uel aliis iustis modis, aut in presenti possidet, aut in futurum largiente Domino poterit adipisci, firma tibi tuisque successoribus et illibata  permaneant, presertim que ad Bibonensem et Taurianensem Ecclesias, siue in possessione, siue in regimine iuste uisa sunt pertinere. Si qua igitur in futurum ecclesiastica secularisue persona, hanc nostre constitutionis paginam sciens, contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore et sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem mandata Ecclesie iusta seruantibus, sit pax Domini nostri Iesu Christi, quatenus et hic fructum bone actionis percipiant, et  apud districtum iudicem premia eterne pacis inueniant. Amen, amen.

Ego Calixtus catholice Ecclesie episcopus. FIRMAMENTUM EST DOMINUS TIMENTIBUS EUM.

Datum Laterani  per manum Crysogoni catholice R. E. diaconi cardinalis ac bibliothecarii, decimo Kalendas Ianuarii, indictione decima quinta, Incarnationis Dominice anno 1122, pontificatus autem D. Calixti II, anno III  .



CLXIII. Ad uniuersos fideles. 
[UGHELLI, Italia sacra, IX, 367.]

CALIXTUS episcopus, seruus seruorum Dei, uniuersis  Ecclesie fidelibus salutem et apostolicam benedictionem.

Notum sit omnibus sancte matris Ecclesie fidelibus, atque orthodoxis hoc presens scriptum quandocunque cernentibus, uel legentibus, seu audientibus, quod nos presentia nostra quarto episcopatus nostri, anno uero ab Incarnatione Domini millesimo centesimo uicesimo secundo, indictione quinta decima, reformande pacis causa inter Guglielmum ducem Italie, et Rogerium Sicilie comitem partes Calabrie aduentasse, et Neocastrum prefata causa per quindecim dies moram fecisse, et inde per Catanzarium reditum habuisse, ibique ecclesiam in honorem sancte Marie matris Domini, et apostolorum principum Petri et Pauli cum pluribus episcopis et cardinalibus  nostris, quorum nomina subscripta sunt, propriis manibus per Dei gratiam dedicasse, et caput et dignitatem episcopatus totius parochie et pertinentie Trium Tabernarum ipsi ecclesie concessisse, et confirmasse, cui quidem ecclesie, ex parte, et auctoritate Dei, et beate Marie Genitricis eius, apostolorum principum Petri et Pauli, assensu et confirmatione episcoporum et cardinalium, qui inibi nobiscum interfuerunt, tale munus misericordie et remissionis contulimus, et concessimus, ut omnes, quorum corpora in cemeterio eiusdem ecclesie suo uoto sepeliuntur, nisi in excommunicatione et absque confessione morerentur, ab omnibus peccatis suis ipsa hora absoluerentur, et extorres  infernalium cruciatuum, et perpetue gehenne redderentur, et prime resurrectionis participes noscerentur. Addidimus quod nutu Dei et consensu  episcoporum et cardinalium, et auctoritate apostolice dignitatis et ecclesiastice potestatis, ut omnes qui ad annualia testa dedicationis prefate ecclesie, que per octo dies celebranda decreuimus, scilicet a festiuitate Innocentium usque ad eorumdem octauas, deuote uenirent, unum annum remissionis criminalium peccatorum, et tertiam uenialium, cum confessi essent, uel infra octauam confiterentur, supradicta auctoritate consequerentur, et obtinerent. Uniuersos autem qui eidem ecclesie suas eleemosynas largiti, et largituri sunt, ipsamque defensuri, siue augmentaturi, nec minuturi, ex parte Dei, et auctoritate sancte Dei genitricis Marie et apostolorum principum Petri et Pauli, et nos benedicimus, ac in nostris orationibus recipimus.

 Ego Calixtus catholice Ecclesie episcopus.

Ego Lambertus Ostiensis episcopus.

Ego Aegidius Tusculanus episcopus.

Ego Crescentius Sabinensis episcopus.

Ego Petrus Portuensis episcopus.

Ego uitalis Albanensis episcopus.

Ego Baricensis archiepiscopus.

Ego Rodulphus Rheginus archiepiscopus.

Ego Gregorius S. Seuerine archiepiscopus.

Ego Fulco Aquensis archiepiscopus.

Ego Goffredus episcopus Messane.

Ego uellardus Agrigentinus episcopus.

Ego Rainaldus Militensis episcopus.

Ego Angerius Cathacensis episcopus.

Ego Henricus episcopus Neocastri.

 Ego Petrus Squillacensis episcopus.

Ego Radulphus Marturani episcopus.

Ego Petrus Maluen. episcopus.

Ego Ioannes Anglonen. episcopus.

Ego Girardus Potentie episcopus.

Ego Ioannes Catacensis episcopus.

Ego uillelmus Albertinen. episcopus.

Ego Policronius Genicocastren. episcopus.

Ego Geruasius Umbriacen. episcopus.

Ego Gerontius Geracen. episcopus.

Ego Nicolaus S. Angeli Militensis ecclesie abbas.

Ego Hubertus S. Eufemie abbas.

Ego Lambertus magister Hierimit.

Ego Rogerius S. Iuliani abbas.

 Ego Bonifacius presbyter cardinalis tit. S. Marci.

Ego Benedictus presbyter cardinalis Sancti Petri ad uincula tit. Eudoxie.

 Ego Ioannes presbyter cardinalis tit. S. Cecilie.

Ego Diuizzo presbyter cardinalis Sanctorum Siluestri et Martini, tit. Equitii.

Ego Theobaldus presbyter cardinalis tit. Pamachii.

Ego Crescentius presbyter cardinalis tit. Sanctorum Marcellini et Petri.

Ego Desiderius presbyter cardinalis tit. S. Praxedis.

Ego Petrus presbyter cardinalis tit. S. Prisce.

Ego Deus dedit presbyter cardinalis tit. Sancti Laurentii in Damaso.

Ego Gregorius presbyter cardinalis tit. Sancti Laurentii in Lucina.

Ego Ioannes presbyter cardinalis tit. S. Grisogoni.

 Ego Amico presbyter cardinalis tit. Sancte Crucis in Hierusalem.

Ego Sigizzo presbyter cardinalis tit. S. Sixti.

Ego Petrus presbyter cardinalis tit. S. Marcelli.

Ego Robertus presbyter cardinalis tit. S. Sabine.

Ego Romoaldus diaconus cardinalis Sancte Marie in uia Lata.

Ego Aldo diaconus cardinalis Sanctorum Sergii et Bacchi.

Ego Petrus diaconus cardinalis Sancti Adriani.

Ego Romanus diaconus cardinalis Sancte Marie in Portic.

Ego Ionathas diaconus cardinalis SS. Cosme et Damiani.

Ego Henricus diaconus cardinalis S. Theodori.

 Datum Catanzarii per manum Grisogoni S. R. E. diaconi cardinalis ac bibliothecarii, u. Kal. Ianuarii, ind. Xu, anno Dominice Incarnationis 1122, pontificatus uero dom. Calixti II pape anno quarto.



CLXIu. Ad Alexandrum regem Scotie.---Quod ipse et episcopi pareant Eborum archiepiscopo, metropolitano suo. 
[WILKINS, Concil. Brit., I, 481.]

CALIXTUS episcopus, seruus seruorum Dei, illustri et glorioso Scotorum regi ALEXANDRO salutem et apostolicam benedictionem.

Pro episcoporum qui in tuo sunt regno presumptione, atque pro uenerabilis fratris Thurstani,  Eborum archiepiscopi, negotio alias ad te iam litteras misimus, nec exauditi sumus. Quamobrem nobilitatem tuam litterarum presentium uisitatione in Domino commonentes precipimus, ut regni tui episcopos sese inuicem consecrare, absque metropolitani licentia nullatenus permittas. Cum autem ecclesiarum opportunitas exegerit, ad metropolitanum suum, Eboracensem uidelicet archiepiscopum, electi reuerenter accedant, et aut per eius manum, aut, si necessitas ingruerit, per eius licentiam consecrationem accipiant. Cui nimirum archiepiscopo et illos et teipsum tanquam patri et magistro humiliter obedire, apostolica auctoritate precipimus.

Dat. Tarenti XuIII Kal. Februarii.



CLXu. Ad I[oannem] episcopum Glascuensem. 
[Monastic. Anglic., III, 147.]


CALIXTUS episcopus, seruus seruorum Dei, uenerabili fratri IOANNI Glascuensi episcopo, salutem et apostolicam benedictionem.

Eborum Ecclesie postulatione a domino predecessore nostro sancte memorie Paschali papa in episcopum consecratus es. Quam profecto benignitatem cum humiliter recognouisse debueris, in tantam, uti accepimus, superbiam eleuatus es, ut metropolitano tuo, Eboracensi archiepiscopo, nec pro nostro etiam precepto professionem uolueris exhibere.  Contemptus huius pertinaciam nos diutius pati non posse pro certo cognoueris, propter quod repetita tibi preceptione precipimus, ut Eboracensem Ecclesiam. in cuius capitulo tanquam eius suffraganeus electus es, non ut ingratus filius, recognoscas matrem tuam, et uenerabili fratri nostro Thome metropolitano tuo professionem exhibeas; alioquin sententiam quam ipse in te canonica equitate protulerit, nos auctore Deo ratam habebimus.

Data Tarenti XuIII Kalend. Februarii.



CLXuI. Ad episcopos Scotie.---Quod obediant metropolitano suo, Eborum archiepiscopo. 
[WILKINS, Concil. Brit. Magne, tom. I, p. 481.]

 CALIXTUS episcopus, seruus seruorum Dei, dilectis in Christo fratribus, uniuersis per Scotiam episcopis, Eborum Ecclesie suffraganeis, salutem et apostolicam benedictionem.

Nostris iamdudum litteris uniuersitatem uestram nos monuisse meminimus, ut uenerabili fratri nostro Thurstano, Eborum archiepiscopo, reuerentiam et obedientiam deferatis. Ceterum, sicut nobis significatum est, uos usque adhuc id facere neglexistis: ea propter iterata uobis apostolice sedis preceptione mandamus ut, omni occasione seu dissimulatione seposita, predictum fratrem nostrum Eboracensis Ecclesie archiepiscopum, metropolitanum uestrum inposterum cognoscatis, eique reuerentiam et obedientiam impendatis. Porro Ecclesiarum electi ad  eum pro consecrationis susceptione tanquam metropolitanum suum accedant, nec alter eorum sine ipsius licentia consecrare presumat. Et huiusmodi enim consecratio irrita erit, et nos dimittere non poterimus quin canonicam inde iustitiam, prestante Domino, faciamus.

Datum Tarenti XuIII Kal. Februarii.



CLXuII. Priuilegium pro abbatia S. Germani a Pratis. 
[BOUILLARD, Hist. de Saint-Germain des Prés, preuu., pag. XXXu.]

CALIXTUS episcopus, seruus seruorum Dei, dilecto filio HUGONI abbati monasterii Sancti Germani de  Pratis, quod secus Parisiensem ciuitatem situm est, eiusque successoribus regulariter substituendis in perpetuum.

Pie postulatio uoluntatis effectu debet prosequente compleri; quatenus et deuotionis sinceritas laudabiliter enitescat, et utilitas postulata uires indubitanter assumat. Quia igitur dilectio tua ad sedis apostolice portum confugiens, tuitionem eius deuotione debita requisiuit; nos supplicationi tue clementer annuimus et Beati Germani monasterium, cui auctore Deo presides, cum omnibus ad ipsum pertinentibus sub beati Petri tutelam protectionemque suscipimus. Per presentis itaque priuilegii paginam tibi tuisque successoribus in perpetuum confirmamus omnem honorem, omnem dignitatem,  et omnem etiam libertatem, que per authentica sedis apostolice priuilegia, uel regum scripta uestro monasterio collata est. Statuimus etiam ut quecunque bona, quecunque possessiones, concessione pontificum, liberalitate regum, oblatione fidelium, uel aliis iustis modis ad uestram ecclesiam pertinent, et quecunque in futurum largiente Deo iuste atque canonice poteritis adipisci, firma uobis uestrisque successoribus et illibata permaneant. In quibus hec propriis duximus nominibus adnotanda, uidelicet in pago Pictauiensi ecclesiam Sancti Germani de Nentriaco; in pago Bituricensi ecclesiam de Catherigiaco cum aliis ecclesiis quas uestrum monasterium possidet, etc. Decernimus ergo ut nulli omnino hominum liceat uestram ecclesiam temere  perturbare, aut eius possessiones auferre uel oblatas retinere, minuere uel temerariis uexationibus fatigare, sed omnia integra conseruentur eorum, pro quorum sustentatione et gubernatione concessa sunt, usibus omnimodis profutura. Ad hec mansuro in perpetuum decreto sancimus, ut in grauaminibus uestris liceat uobis libere sedem apostolicam appellare. Si qua igitur in futurum ecclesiastica secularisue persona, hanc nostre constitutionis paginam sciens, contra eam uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore ac  sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco  iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen, amen, amen.

Ego Calixtus catholice Ecclesie episcopus.

Datum Botenti per manum Grisogoni, sancte Romane Ecclesie diaconi cardinalis ac bibliothecarii, u Kalendas Februarii, indictione Xu, Incarnationis Dominice anno millesimo centesimo uicesimo secundo, pontificatus autem domni Calixti II pape anno tertio



CLXuIII. Ad Heinricum u imperatorem. 
[NEUGART, Cod. diplom. Alem. ex cod. ms. 55 biblioth. Scafhus. ad S. Ioannem.]


CALIXTUS episcopus, seruus seruorum Dei, consanguineo suo H.  regi.

Dolemus ualde quia uisitare te apostolice salutationis alloquio secundum cordis nostri desiderium non audemus. Presentes tamen litteras et nuntium uenerabilem fratrem nostrum A.  Aquensem episcopum, qui et noster et tuus consanguineus est, et uera communiter affectione nos diligit, ad tuam duximus presentiam dirigendum, et ut uoluntatem nostram plenius recognoscas, et a nimietate duritie per Dei gratiam resipiscas. Siquidem et tu nobis, et nos tibi longe sumus amplius debitores, quam sibi ad inuicem predecessores nostri exstiterunt. Preter illud enim commune paternitatis debitum, quo ex  apostolice sedis administratione tenemur, et preter illam imperii dignitatem, quam per solius Romani pontificis ministerium reges Alemannici consequuntur, proxima carnis consanguinitas  nos compellit, ut audire nos mutuo et diligere debeamus. Nemo quippe carnem suam odio habuit, sed fouet et nutrit. Te igitur sicut consanguineum nostrum, quem gemina in Christo dilectione diligere, honorare et super omnes exaltare cupimus, commonemus, ut Ecclesie pacem ulterius non recuses, prauorum suggestiones, qui in nostris placere sibi capitibus gloriantur, ad cor tuum ascendere non permittas, nec seruus omnium uelis esse, qui debes omnibus imperare. Nihil, Henrice, de tuo iure uindicare sibi  querit Ecclesia, que sicut mater sua omnibus gratuito administrat. Nec regni nec imperii gloriam affectamus, sed soli Deo in Ecclesie sue iustitia deseruire  optamus. Redi ergo ad teipsum, redi, et quis, quid effectus sis, diligenter excogita. Non confidas in superbiis iniquorum, quoniam Deus superbis resistit. Habes milites adiutores tuos: habet Ecclesia Regem regum omnium defensorem suum, qui et sanguine suo eam mercatus est. Habet et sanctos apostolos Petrum et Paulum, dominos et patronos suos. Dimitte quod tue ministrationis non est, ut digne ualeas ministrare quod tuum est. Obtineat Ecclesia quod Christi est, habeat imperator quod suum est. Sit pars utraque contenta suo officio, nec sibi ad inuicem ambitione aliqua sua usurpent, qui debent omnibus iustitiam obseruare. Si nos audire, et religiosorum et sapientum consilio nostris uolueris monitis obedire, et Deo, et seculo magnum  gaudium dabis, et cum temporalis regni et imperii fastigio etiam eterni regni gloriam consequeris. Preterea nos et totam Ecclesiam ita tibi nexibus dilectionis deuincies, ut uere princeps, uere rex, et uere imperator per omnipotentis Dei gratiam uidearis. Quod si stultorum, et imperare tibi uolentium adulationibus, et prauitatis suggestionibus precipitanter adheseris, nec honorem Deo et Ecclesie debitum reddideris, per religiosos et sapientes uiros Ecclesie Dei non sine lesione tua curabimus prouidere, quoniam sic esse diutius non ualemus.

Dat. XI Kal. Mart. Leguntii episcopus.



CLXIX. Priuilegium pro monasterio S. Petri Mellicensis. 
[HUEBER, Austria illustrata, p. 7.]


CALIXTUS episcopus, seruus seruorum Dei, dilecto filio ERKENFRIDO, abbati monasterii S. Petri de Medelikeh, eiusque successoribus regulariter substituendis in perpetuum

Officii nostri nos hortatur auctoritas pro ecclesiarum statu satagere, et que recte statuta sunt stabilire. Quamobrem, dilecte in Christo fili Erkinfride abbas, petitioni tue clementer annuimus, et secundum postulationem confratris nostri Reginmari Patauiensis Ecclesie episcopi, beati Petri monasterium, cui Deo auctore presides, ad exemplar  domini predecessoris nostri sancte memorie Paschalis pape sedis apostolice patrocinio communimus, eumdem etiam locum Luipaldus marchio a parentibus suis edificatum in loco Medlikch in parochia Patauiensi, et sub patronatus iure possessionem beato Petro et sancte Romane Ecclesie obtulit eius tuitione perpetuo confouendum. Per presentis ergo priuilegii paginam apostolica auctoritate statuimus, ut quecunque predia, quascunque possessiones, siue ecclesias cum decimarum oblationibus prefati principes Luipaldus et pater eius Luipaldus, et ceteri parentes, seu alii fideles de suo iure ipsi monasterio contulerunt, uel in futurum concessione pontificum, liberalitate principum,  oblatione fidelium offerri, uel aliis modis acquiri contigerit, firma tibi tuisque successoribus et illibata permaneant. Obeunte te nunc eius loci abbate, uel tuorum quolibet successorum nullus ibi qualibet subreptionis astutia seu uiolentia preponatur, nisi quem fratres communi consensu, uel fratrum pars consilii sanioris secundum Dei timorem et beati Benedicti Regulam elegerint a Romano pontifice consecrandum. Porro circummanentium abbatum subire iudicium non cogamini, nisi forte illorum, qui ad sedis apostolice proprietatem pertinent cum ecclesiastice necessitatis causa exegerit. Chrisma, oleum sacrum, consecrationes altarium, siue basilicarum, ordinationes monachorum, qui ad sacros fuerint ordines promouendi, a Patauiensi accipietis  episcopo, siquidem gratiam atque communionem sedis apostolice habuerit, et si ea gratis, et sine prauitate uoluerit exhibere; alioquin liceat uobis catholicum, quem malueritis, adire antistitem, et ab eo consecrationum sacramenta suscipere, qui apostolice sedis fultus auctoritate, que postulantur indulgeat. Laicos sane seu clericos seculariter uiuentes ad conuersionem suscipere nullius episcopi uel prepositi contradictio uos inhibeat. Sepulturam quoque eiusdem loci omnino liberam esse decernimus, ut eorum qui illic sepeliri deliberauerint, deuotioni et extreme uoluntati, nisi forte excommunicati sint, nullus obsistat. Aduocatus autem loci eiusdem Luipaldus marchio maneat, uel eius heres, qui marchiam obtinuerit. uerumtamen neque illis, neque  alicui, prorsus hominum liceat in eodem monasterio uel in bonis eius quidquam sibi temere uindicare, aut eius possessiones auferre, uel ablatas retinere, minuere, uel temerariis uexationibus fatigare, sed omnia integra conseruentur eorum pro quorum sustentatione et gubernatione concessa sunt, usibus omnimodis profutura. Ad indicium autem suscepte a Romana Ecclesia exemptionis aureum unum pro annis singulis Lateranensi palatio persoluetis. Si qua igitur in futurum ecclesiastica secularisue persona, hanc nostre constitutionis paginam sciens, contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata  iniquitate cognoscat, et a sanctissimo corpore ac sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen, amen, amen.

Datum Laterani per manum Chrisogoni, sancte Romane Ecclesie diaconi cardinalis ac bibliothecarii, uI Idus Martii, indictione Xu, Incarnationis Dominice anno 1122, pontificatus autem domni Calixti II pape anno Iu.



CLXX. Ad Ansericum archiepiscopum et canonicos Bisuntinos. ---Priuilegium maternitatis ecclesie S. Ioannis in ecclesiam S. Stephani. 
[MANSI, Concil. XXI, 199.]


CALIXTUS episcopus, seruus seruorum Dei, uenerabili fratri ANSERICO, MANASSE decano, STEPHANO archidiacono, STEPHANO thesaurario, HUGONI archidiacono, et ceteris Bisuntine ecclesie B. Ioannis apostoli et euangeliste canonicis, salutem et apostolicam benedictionem.

Decessorum statuta, sicut legitima et iusta, successorem conuenit custodire, ita debet etiam male facta salubri prouisione corrigere. Ea propter nos  subreptionem illam, que domino predecessori nostro sancte memorie Paschali pape e clericis S. Stephani de maternitatis iudicio facta est, ad ueritatis et iustitie curauimus ordinem reuocare. Inter uos enim, et canonicos S Stephani, super episcopali cathedra, et ecclesiastica maternitate, longo iam fuerat tempore agitata discordia. Siquidem canonici S. Stephani, ecclesiam suam matricem antiquitus exstitisse, sed propter eius destructionem episcopos ad B. Ioannis ecclesiam secessisse, prout poterant, allegabant. Econtra uos ecclesiam uestram per longa temporum spatia episcopalem sedem sine interruptione legitima possedisse, scriptorum memoria, et ueterum uirorum attestationibus firmabatis. Hec profecto discordia cum ad predicti domini  nostri audientiam peruenisset, nostro eam commisit examini finiendam, eo quod ipsius uices illis in partibus gereremus; ita uidelicet ut si canonici S. Stephani quinque idoneis probare testibus possent, quod post redintegrationem ecclesie sue, infra annos triginta super querela hac questionem fecissent, per quam illorum uideretur interrupta retentio, scilicet uel ante antistitem suum, uel ante Romane legatum Ecclesie, in communi audientia hac probatione perfecta, priuilegia eorum ius proprium obtinerent, episcopalis sedes apud B. Stephani ecclesiam haberetur: alioquin uos a querela hac liberi maneretis, et episcopalem teneretis sedem sicut prius tenueratis. Eamdem quoque ipsius negotii decisionem, usque ad tunc proximam B. Marie  Assumptionem, idem dominus a nobis perfici consummarique precepit: Nos eius obedientes mandalis, adhibitis fratribus nostris, et cepiscopis, Gauceranno Lugdunensi, Hugone Gratianopolitano, Leodegario uiuariensi, Berardo Matisconensi, Stephano Eduensi, Galtero Cabilonensi, Gauceranno Lingonensi, Pontione Bellicensi, Guidone Gebennensi, Gulineo Sedunensi, et Pontio abbate Cluniacensi, et decem et septem abbatibus, atque aliis religiosis uiris, apud Trenorcium utramque partem conuenimus. Ubi cum pars uestra iustitie sue allegationes ostenderet, nos probationis exsecutionem a predicto domino constitutam, a S. Stephani canonicis requisiuimus; qui uix tandem testes aliquot,  non tamen idoneos, produxerunt. Alius enim pro commisso periurio, siue turpi natiuitate, alius pro sacrilegio, alius pro pretii conductione, alius pro excommunicatione qua diu alligatus fuerat, reprobatus est. Sic prefati B. Stephani canonici, iam sue partis causam defendere non ualentes, a probatione proposita in conspectu omnium defecerunt. Tunc ex communi fratrum iudicio definitum est, uestram B. Ioannis ecclesiam debere maternitatis prerogatiuam in perpetuum obtinere. Unde nos una cum eis, eamdem uestram ecclesiam ex tunc a querela illa liberam fore decreuimus, episcopalem in ea sedem permanere irrefragabiliter statuentes. Auctoritate insuper apostolica, in cuius uocati partes sollicitudinis fueramus, sub anathematis obligatione  precepimus, ut nullus eam ulterius clericus, siue laicus inde inquietare, aut inquietanti fauorem presumeret ministrare. Hac promulgata ex communi deliberatione sententia, canonici Sancti Stephani ad nos secretius accesserunt, ut constituende inter uos et illos pacis diem prefigeremus suppliciter postulantes. In quorum uerbis nos nichil doli, nichil prorsus uersutie opinantes, supplicationi eorumdem annuimus, et diem eis, uti postulauerant, constituimus. Mox ipsi a nobis fraudis inito consilio discedentes, unum ex fratribus suis, Petrum scilicet de Moneta, ad predictum predecessorem nostrum, furtim et nobis nichil omnino tale opinantibus, direxerunt. Is postquam curie se presentauit, multa ferens et nonnulla confingens mendacia, inter cetera  suggerere domino ausus est nos de predicto negotio nichil fecisse, neque in eius exsecutionem obedire mandato sedis apostolice uoluisse. In hec figmenta discedens, et rursus ad curiam rediens, reliquos secum deceptores adduxit, congregatisque eis, discussio quasi a principio facta est. Nouissime quedam illarum personarum, que tam celebri, ut predictum est, iudicio reprobate fuerant, imo et alie nequaquam idonee, ad prefatam probationem admisse sunt. Duo ex clericis nostris, quos pro iam dicti confirmatione iudicii miseramus, aduenerant, sed cum omnia que acta fuerant, diligenter exponerent, proficere nullatenus potuerunt. Canonici quippe S. Stephani ita iam curiam totam figmentorum suorum fallaciis, et assentationum blandimentis  asperserant: ut aliis nullum in ea locum habentibus, ipsi scriptum maternitatis acceperint. Post aliquantum temporis, illorum fraudem idem dominus, et recognouisse asseritur, et super ea uehementius doluisse. Unde etiam tibi, carissime frater archiepiscope Anserice, per sui auctoritatem scripti liberam contulit facultatem, episcopalia in qua uelles ecclesia peragendi. Postea uero quam nos in apostolice sedis administrationem diuina fuimus gratia constituti, uos aures nostras super eadem querimonia iterum atque iterum propulsastis. Nos autem supradictam deceptionem, necnon et causam omnem plenius cognoscentes, utpote qui ab ipso pueritie nostre tempore in illis educati partibus  fuimus, et nostris totius rei ueritatem oculis uidimus, utramque partem ad nostram secundo presentiam conuocauimus. uos, ut mandatum fuerat, conuenistis, sed illi se nullis premissis excusationibus subtraxerunt. Tertia tandem, terminum tam eis quam uobis in B. Luce festiuitate prefiximus: sed in parte altera, etiam hac uice contempti sumus. Cum enim uos presentes fueritis, et per quindecim dies in curia permanentes, terminum transieritis, illi nec uenerunt, nec responsales aliquos transmiserunt: quamobrem fratribus nostris episcopis et cardinalibus, necnon et archiepiscopis, episcopis et abbatibus qui nobiscum aderant, uisum est, B. Stephani canonicos diffugium petiisse, ne coram nobis negotium tractaretur, qui et ipsorum dolositatem,  et iustitie uestre puritatem certissime sciebamus. Ex communi ergo eorumdem fratrum nostrorum consilio, illud maternitatis scriptum, quod per tante fraudis uersutiam sepedicto domino nostro subreptum est, apostolica auctoritate cassamus, statuentes ut nullam in posterum uim prorsus obtineat; sed in tota Bisuntine ciuitatis parochia, sola B. Ioannis ecclesia omnem episcopalis sedis et matricis ecclesie possideat futuris temporibus dignitatem, quam priscis cognoscitur temporibus possedisse. Porro consuetudines omnes, quas ecclesia S. Stephani a tempore Hugonis Salinensis bone memorie Bisuntini archiepiscopi, usque ad tempora fratris nostri Hugonis, qui in Ierosolymitana peregrinatione defunctus est, tam in spiritualibus, quam  in temporalibus ecclesie uestre persoluit, quiete uobis deinceps, et eidem uestre ecclesie persoluantur. Ad hec, absolutionem, que tam a te, carissime in Christo frater et episcope Anserice, quam et ab Humbaldo Ludgunensi archiepiscopo, super iuramento illo clericis utriusque ecclesie facta, et a nobis dum adhuc in partibus ultramontanis essemus, confirmata est, presentis quoque decreti pagina roboramus, et ratam perpetuo manere decernimus, auctoritate sedis apostolice statuentes, et omnimodis precipientes, ut neque uos S. Stephani canonicos, neque ipsi, aut quelibet persona, uos ulterius super iuramento illo presumat impetere. Si nostre igitur sanctioni huic B. Stephani canonici audaci  presumptione contraire tentauerint, tibi, dilecte in Christo frater Anserice Bisuntine archiepiscope, tuisque successoribus licentiam damus de personis eorum, et de ipsa etiam ecclesia, cooperante Deo, donec satisfecerint, iustitiam exsequendi. Si qua etiam in futurum ecclesiastica secularisue persona, hanc nostre constitutionis paginam sciens, contra eam uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem B. Ioannis ecclesie iusta seruantibus  sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen, amen.

Scriptum per manus Geruasii scriniarii regionarii, et notarii sacri palatii.

Datum Laterani, XIu Kal. Aprilis, indict. Xu. Incarnat. Dominice anno 1122, pontificatus autem domini Calixti II pape anno quarto.

Ego Calixtus, catholice Ecclesie episcopus, subscripsi.



CLXXI. Mundiburdium papale concessum monasterio Reichenbacensi. 
[RIED, Cod. diplom. Ratisb., ex codice Traditionum Reichenbacensi ceuo.]


CALIXTUS episcopus, seruus seruorum Dei, dilecto filio ERCHENGERO abbati monasterii Sancte Marie, quod in Ratisponensi episcopatu apud Richinbach situm est, eiusque successoribus regulariter substituendis in perpetuum.

Pie postulatio uoluntatis effectu debet prosequente compleri: eapropter, dilecte in Christo fili Erchingere abbas, postulationi tue annuendum censuimus, et beate Marie, cui auctore Deo presides, monasterium, quod a probo uiro Diupoldo marchione, et uxore ipsius Adelheide fundatum, et beato Petro eiusque sancte Romane Ecclesie oblatum est, sedis apostolice patrocinio communimus. Presentis igitur  decreti pagina apostolica auctoritate statuimus. ut possessiones et bona omnia que idem monasterium in presenti legitime possidet, siue in futurum concessione pontificum, liberalitate principum, oblatione fidelium aut aliis iustis modis largiente Domino poterit adipisci, firma tibi tuisque successoribus et integra conseruentur. Decernimus ergo ut nulli omnino hominum liceat predictum monasterium temere perturbare aut eius possessiones auferre uel ablatas retinere, minuere uel temerariis uexationibus fatigare, sed omnia, ut dictum est, integra conseruentur eorum, pro quorum sustentatione et gubernatione concessa sunt, usibus omnimodis profutura. Obeunte te nunc eiusdem loci abbate,  uel tuorum quolibet successorum, nullus ibi qualibet subreptionis astutia seu uiolentia preponatur, nisi quem fratres communi consensu uel fratrum pars consilii sanioris secundum Dei timorem et beati Benedicti Regulam elegerint. Hoc ipsum et de aduocati constitutione precipimus, qui tamen aduocatus si fratribus grauis et monasterio inutilis fuerit, amoto eo alius substituatur. Sane abbatis benedictionem, altarium consecrationem, monachorum ordinationes ab episcopo in cuius estis diecesi, accipietis, si quidem gratiam et communionem apostolice sedis habuerit, et si ea gratis ac sine prauitate uoluerit exhibere; alioquin liceat uobis, catholicum, quem malueritis, adire antitistem, et eadem sacramenta ab eo suscipere. Sepulturam quoque ipsius  loci omnino liberam esse censemus, ut eorum qui illic sepeliri deliberauerint, deuotioni et extreme uoluntati, nisi forte excommunicati sint, nullus obsistat, saluo in omnibus diecesani episcopi iure ac reuerentia. Ad indicium autem percepte huius a Romana Ecclesia libertatis, aureum unum quotannis Lateranensi palatio persoluetis, quemadmodum et a predicto marchione Diutpaldo constitutum est. Si qua igitur in futurum ecclesiastica secularisue persona, hanc nostre constitutionis paginam sciens, contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo  corpore ac sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat; cunctis autem eidem loco iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen.

Datum Laterani IX Kalend. Aprilis, indictione Xu, Incarnationis Dominice anno 1122, pontificatus autem domni Calixti II pape anno quarto.



CLXXII. Priuilegium pro monasterio Zwifaltensi. 
[PETRUS, Sueuia ecclesiastica, 916.]

CALIXTUS episcopus, seruus seruorum Dei, UDALRICO  abbati monasterii quod in loco qui Zwiwulda dicitur, istum est, eiusque successoribus regulariter substituendis in perpetuum.

Religiosis desideriis dignum est facilem prebere consensum, ut fidelis deuotio celerem sortiatur effectum, apostolice siquidem sedis deuotissimi filii Liutoldus et Cuono comites de facultatibus propriis monasterium, in loco qui Zwifulda dicitur, aspirante Domino construxerunt: quod in beate Dei genitricis semper uirginis Marie honore ac nomine consecratum, beato Petro apostolorum principi et sancte eius Romane et apostolice Ecclesie obtulerunt. Quam nimirum oblationem, nos auctoritate sedis apostolice confirmantes, ad exemplar domini  predecessoris nostri sancte memorie Urbani pape predictum locum sub beati Petri tuitione confouendum suscipimus, et contra uiuentium omnium infestationes presentis decreti stabilitate munimus. Statuimus enim ut quidquid predicti comites diuine aspirationis instinctu eidem cenobio contulerunt, et quecunque a quibuslibet fidelibus de suo iure, aut hactenus collata sunt, aut in futurum annuente Domino conferri contigerit, tibi, carissime in Christo frater Udalrice, qui nunc eidem loco in abbatem preesse diuina dispositione cognosceris, tuisque successoribus, iis semper firma et illibata permaneant. Nulli ergo hominum liceat idem monasterium perturbare aut eius possessiones auferre uel ablatas retinere, uel temerariis uexationibus fatigare: sed  omnia integra conseruentur eorum pro quorum sustentatione ac gubernatione concessa sunt, usibus omnimodis profutura. Obeunte te nunc eius loci abbate, uel tuorum quolibet successorum, nullus ibi qualibet subreptionis astutia seu uiolentia preponatur, nisi quem fratres communi consensu, uel fratrum pars consilii sanioris, secundum Dei timorem preuiderint eligendum. Hoc ipsum etiam de aduocati constitutione precipimus. Qui tamen aduocatus, si inutilis monasterio repertus fuerit, amoto eo alius substituatur. Chrisma, oleum sanctum, consecrationes altarium, siue basilicarum ab episcopo in cuius diecesi estis, accipietis, nisi forte simoniacum esse constiterit, aut apostolice sedis communionem non habere. Quod si constiterit, liceat uobis, a quocunque  malueritis episcopo catholico et clericorum ordinationes, et cetera sacramenta suscipere. Si quis secularium in eodem cenobio locum sibi sepulture desiderauerit preparari, liceat uobis pie desiderata concedere. Ad indicium autem percepte huius a Romana Ecclesia libertatis aureum unum quotannis Lateranensi palatio persoluetis. Si quis ergo in futurum archiepiscopus aut episcopus, imperator aut rex, princeps aut dux, comes, uicecomes, iudex, potens aut impotens, hanc nostre constitutionis paginam sciens, contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se existere de perpetrata iniquitate cognoscat, et a sacratissimo  corpore ac sanguine Dei et Domini nostri Iesu Christi aliena fiat, atque in extremo examine districte ultioni subiaceat. Cunctis autem eidem loco iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen, amen, amen.

Ego Calixtus catholice Ecclesie episcopus laudans.

Datum Laterani per manum Chrisogoni sancte Romane Ecclesie diaconi cardinalis ac bibliothecarii, nono Kalendas Octobris, indictione decima quinta, Incarnationis Dominice anno 1122; pontificatus autem domni Calixti pape II anno quarto.



CLXXIII. Monasterium SS. Petri et Pauli Echenbrunnense confirmat. 


[LANG, Regesta siue Rerum Boicarum autographa e regni scriniis. Monaci, 1822, 4o, t. I, p. 119.]



CLXXIu. Priuilegium pro monasterio S. Marie Godesauensi. 
[WENCK, Hessische Landesgeschichte, I, 287.]

CALIXTUS episcopus, seruus seruorum Dei, dilecto filio BURCHARRO abbati monasterii Sancte Marie, quod in Spirensi parochia in loco qui Godesoua  situm est, eiusque successoribus regulariter substituendis in prepositos.

Officii nostri nos hortatur auctoritas pro Ecclesie statu satagere, et que recte statuta sunt stabilire; si quidem illustris uir Bertholdus comes de Hohenburc Beate Marie monasterium, cui, dilecte in Christo fili, Deo auctore, presides, in predio suo in loco Godesoua dicitur, propriis constructum sumptibus beato Petro eiusque Romane Ecclesie sub censu annuo unius Spirensis monete denarii obtulit. Et nos ergo eius deuotionem laudabilem perpendentes, et tuis precibus annuentes, oblationem ipsam ad honorem Dei et beati Petri apostolorum principis, cum omnibus ad eam pertinentibus, protectione sedis apostolice communimus. Statuimus enim, ut nulli  prorsus hominum liceat ipsum monasterium ausu temerario perturbare, aut eius possessiones auferre uel ablatas retinere, minuere uel temerariis uexationibus fatigare; sed omnia que aut hodie legitime possidet, aut in posterum largiente Domino iuste poterit adipisci, quieta et libera sub Romano patrocinio conseruentur. Obeunte te, uel tuorum quolibet successorum, nullus qualibet subreptionis astutia, seu uiolentia preponatur, nisi quem fratres communi consensu, uel fratrum pars consilii sanioris, secundum Dei timorem et beati Benedicti regulam elegerint. Hoc ipsum etiam de aduocati constitutione precipimus, qui tamen aduocatus si inutilis monasterio fuerit repertus, amoto eo alio substituatur. Ecclesiarum consecrationes, abbatis et fratrum ordinationem  ab episcopo, in cuius diecesi estis, accipietis, nisi forte simoniacum eum esse aut apostolice sedis communionem et gratiam constiterit non habere. Quod si fuerit, liceat uobis catholicum adire, et ab ipso eadem sacramenta percipere. Sepulturam quoque loci ipsius omnino liberam esse censemus, ut eorum qui illic sepeliri deliberauerint deuotioni et extreme uoluntati, nisi forte excommunicati sint, nullus obsistat, salua tamen in omnibus diecesani episcopi reuerentia. Si qua igitur in futurum ecclesiastica secularisue persona hanc nostre constitutionis paginam sciens contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque  sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen, amen.

Ego Calixtus catholice episcopus Ecclesie laudans.

Datum Laterani per manum Chrisogoni sacre Romane Ecclesie diaconi cardinalis ac bibliothecarii, IX Kal. Aprilis, indict. Xu, Incarnationis Dominice anno 1122, pontificatus autem domini Calixti II pape anno Iu.



CLXXu. Monasterii S. Saluatoris Milstadensis protectionem suscipit iuraque confirmat. 


[uide HORMAGR, Archiu. fiir Geographie Historie, staats u. Kriegs Kunst. Wien, 1810, 4o, p. 329.]



CLXXuI. Ecclesie Lucensis priuilegia quedam, rogante Benedicto episcopo, corroborat. 
[BALUZ., Miscell., edit. Luc., Iu, 187.]

CALIXTUS episcopus, seruus seruorum Dei, uenerabili fratri BENEDICTO Lucano episcopo salutem et apostolicam benedictionem.

Omnipotenti Deo, cuius misericordia super uitas  melior est, gratias agimus, qui diebus iis Lucanum populum ad plenam pastoris sui obedientiam inclinauit. Etsi enim preteritis temporibus prudentes ac religiosi uiri Ecclesie Lucane presederint, populus tamen potius temporalia querens, quam saluti sue prouidens, minime libenter illis prout oportuit obediuit. Unde factum est ut nonnulla Lucane Ecclesie bona, tam ecclesiastica quam secularia, et a multis direpta et in usus proprios sint detenta. Quia igitur, frater carissime, hanc tibi gratiam et Lucano populo misericordia diuina concessit, ut tibi tanquam Patri, et animarum episcopo desideret humiliter obligare, fraternitatem tuam ad recuperanda ea que nequiter distracta sunt tam in plebibus et capellis, quam etiam in aliis possessionibus, enixius laborare precipimus.  Ad hoc enim tibi Dominus quam habes tribuit facultatem, ut ipso auxiliante per tuam industriam restaurentur, que per antecessorum tuorum incuriam in alienum quasi dominum transierunt. Ut autem et iis, et aliis, que administrationi episcopali conueniunt instanter uigiles, petitioni tue benignitate debita duximus annuendum. Auctoritate itaque apostolica prohibemus ne in Lucano episcopatu preter episcopi conscientiam iuxta illud Chalcedonensis concilii capitulum, monasterium, uel ecclesia quelibet construatur. Interdicimus etiam ne monachi catechumenorum aut infirmorum in populo unctiones facere, uel publicas penitentias dare presumant. Quod si ad monasterium parochialis eius populus  pro diuini officii susceptione conuenerit, per capellanum presbyterum, cui ab episcopo populi regimen et animarum cura commissa fuerit, sacramenta eadem ministrentur, saluis tamen consuetudinibus ceterarum Ecclesiarum. Sane de parochialibus ecclesiis, quas in Lucano episcopatu monachi tenent, synodalem domini predecessoris nostri S. mem. Urbani II pape sententiam confirmamus, ne uidelicet in eis absque episcopi consilio presbyteros collocent. sed episcopus parochie curam cum abbatum, uel priorum consensu sacerdoti committat, ut eiusmodi sacerdotes de plebis quidem cura episcopo rationem reddant. Abbati uero pro rebus temporalibus ad monasterium pertinentibus debitam subiectionem exhibeant; et sic sua cuique iura seruent. Porro si  Lucane diecesis monasteria uel ecclesie inter se causas habuerint, et ab altera parte ad episcopum querela peruenerit, eius iudicio controuersia terminetur, salua Romane Ecclesie auctoritate, et exceptis monasteriis et ecclesiis que ad Romanam spectant Ecclesiam. Illud quoque omnimodo prohibemus ne excommunicatos uel interdictos Lucani episcopi, qui siquidem contra prohibitam communionem suscipiat. Ad hec mansuro in perpetuum decreto sancimus ut Lucanus episcopus non quorumlibet uiolentia laicorum, sed iuxta sanctorum Patrum constitutiones ab Ecclesie canonicis eligatur. Tibi preterea tuisque successoribus predecessorum nostrorum sacre memorie Alexandri II et Paschalis II pontificum priuilegia confirmamus, et stabilitate perpetua roboramus.  Si quis igitur in futurum ecclesiastica secularisue persona hanc nostre constitutionis paginam sciens, contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem Ecclesie iura seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen.

Datum Laterani per manum Cridouoni S. R. E.  diaconi cardinalis ac bibliothecarii, II Nonas Aprilis, indict. Xu, Incarnat. Dominice millesimo centesimo uicesimo tertio pontificatus autem diui Calixti II pape anno quarto.



CLXXuII. Priuilegium pro monasterio S. Marie Prataliensi. 
[ORSATO, Historia di Padoua, Pad., 1678, fol., p. 295.]

CALIXTUS episcopus, seruus seruorum Dei, dilecto filio ISELBERTO abbati Sancte Marie, quod in Paduano episcopatu, in loco quod Pratalia dicitur, situm est, salutem et apostolicam benedictionem.

Ex uenerabilis fratris nostri Bernardi Parmensis episcopi relatione didicimus uestrum monasterium  a Maltrauerso de Montebello et fratribus, atque aliis consanguineis eius comitibus in proprii patrimonii predio sumptibus eorum fundatum, et beato Petro, eiusque Romane Ecclesie sub annuo duorum aureorum censu oblatum fuisse, quam nimirum oblationem tam tuis, dilecte in Christo fili Iselberte abbas, quam ipsius fratris nostri precibus suscipientes, idem monasterium cum omnibus pertinentiis suis protectione sedis apostolice communimus. Statuimus tamen ut quecunque bona, quascunque possessiones in presenti quinta decima indictione legitime possidet, siue in futurum largitore Deo iuste atque canonice poterit adipisci, firma tibi, tuisque successoribus, et illibata permaneant. Decernimus ergo  ut nulli omnino hominum liceat idem monasterium temere perturbare, aut eius possessiones auferre, uel ablatas retinere, minuere, uel temerariis uexationibus fatigare, sed omnino integra conseruentur eorum, pro quorum sustentatione et gubernatione concessa sunt, usibus omnimodis profutura, ut secundum Gregorii decreta quiete semper Deo seruire ualeant. Ad indicium autem nostre huius tuitionis et confirmationis, aureos duos quotannis Lateranensi palatio persoluetis. Si quis igitur, decreti huius tenore cognito, temere, quod absit! contraire tentauerit, honoris et officii sui periculum patietur, atque excommunicationis ultione plectetur, nisi presumptione digna satisfactione correxerit.

Scriptum per manum Geruasii scriniarii regionarii,  et notarii sacri palatii.

Ego Calixtus catholice Ecclesie episcopus.

Datum Laterani Kalendis Maii, indict. Xu, Incarnationis Dominice anno 1123, pontificatus autem domini Calixti II pape anno Iu.



CLXXuIII. Monasterii Saluatoris et S. Bonifacii Fuldensis possessiones ac priuilegia confirmat. 
[DRONKE, Cod. diplom. Fuld., 378.]

CALIXTUS episcopus, seruus seruorum Dei, dilecto filio ERLOLFO abbati uenerabilis monasterii Saluatoris Domini nostri Iesu Christi et Sancti Bonifacii, quod situm est in loco qui uocatur Bochonia, iuxta  ripam fluminis quod uocatur Fulda, eiusque successoribus regulariter substituendis in perpetuum.

Cum uniuersis per orbem Ecclesiis debitores ex apostolice sedis auctoritate ac beneuolentia existamus, illis tamen locis que specialius ad Romanam noscuntur Ecclesiam pertinere, propensiori nos conuenit studio prouidere. Quam ob rem, dilecte in Christo fili Erlolfe, abbas, petitiones tuas benignius admittentes, Saluatoris Domini nostri Iesu Christi et Sancti Bonifacii monasterium regimini tuo commissum ad exemplar predecessoris nostri sancte memorie Alexandri pape beati Petri patrocinio communimus. Statuimus enim ut quecunque bona, quascunque possessiones concessione pontificum, liberalitate regum uel imperatorum, oblatione fidelium  uel aliis iustis modis idem cenobium in presenti quinta decima indictione possidet, uel in futurum, largiente Deo, poterit adipisci, firma tibi tuisque successoribus et illibata permaneant. Sane omnem cuiuslibet ecclesie sacerdotem et ipsum specialiter episcopum in cuius diecesi locus idem constructus est quamlibet ibi ditionem habere uel auctoritatem preter nostram sedem apostolicam prohibemus; adeo ut nisi ab abbate fuerit inuitatus nec missarum ibidem solemnia celebrare presumat. Interdicimus etiam ne magne cuilibet aut parue persone facultas sit uim aliquam seu controuersiam monasterio eidem inferre in rebus et familiis eius. Nec placitum ibi uel in ceteris eius locis unquam quis habeat; nec  seruos uel colonos ad seruitium aliquod constringat nisi cui abbas pro necessitatis sue utilitate assensum prebuerit. Nec femina illuc ingredi qualibet temeritate presumat. Porro quidquid in donis, oblationibus et fidelium decimis sepedicto monasterio uestro per antecessorum nostrorum priuilegia concessum et confirmatum est, nos quoque concedimus et presentis priuilegii pagina confirmamus. Usum quoque dalmatice atque sandaliorum prout a nostris predecessoribus constitutum est tibi, carissime fili, tuisque successoribus ex apostolice sedis liberalitate concedimus. Obeunte te nunc eiusdem loci abbate uel tuorum quolibet successorum, nullus ibi qualibet subreptionis astutia seu uiolentia preponatur, nisi quem fratres communi consensu uel pars  consilii sanioris secundum Dei timorem et beati Benedicti Regulam elegerint a Romano pontifice consecrandum: qui primatum in omni loco et conuentu ante alios abbates Gallie et Germanie obtinebit; et si forte aliquo fuerit crimine accusatus de sede tantum apostolica iudicium exspectabit. Congruis uero temporibus monasterii uestri religio sedi apostolice intimetur, ne forte, quod absit! animus gressusque rectitudinis uestre a norma iustitie ob nostri libertatem priuilegii retrahatur. Ad hec patrum nostrorum uestigiis insistentes, tibi tuisque successoribus concedimus et inuiolabili stabilitate conferimus monasterium Sancti Andree apostoli, quod uocatur Exaiulum, situm Rome iuxta ecclesiam Sancte Dei  Genitricis semperque uirginis Marie que uocatur ad Presepe, cum omnibus mansionibus caminatis et cellis, cum curte puteo et introitu per portam maiorem a uia publica, et cum omnibus intra uel extra urbem iuste ad ipsum pertinentibus. Si quis igitur archiepiscopus aut episcopus, imperator, rex, dux, marchio, comes aut ecclesiastica quelibet secularisue persona, hanc nostre constitutionis paginam sciens, contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Iesu Christi aliena fiat atque in extremo examine districte  ultioni subiaceat. Cunctis autem eidem loco iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen.

Scriptum per manum Geruasii scriniarii regionarii et notarii sacri palatii.

 Ego Calixtus, catholice Ecclesie episcopus. 

Datum per manum Grisogoni sancte Ecclesie diaconi cardinalis ac bibliothecarii, uII Idus Maii, indictione Xu, Incarnationis Dominice anno 1122, pontificatus autem domni Calixti II pape anno Iu.



CLXXIX. Monasterio S. Remigii Remensi matricem S. Martini ecclesiam cum dimidia uille S. Remigii parte et monasterio Montis Maioris alteram uille partem cum capella S. Marie addicit. 
[MABILLON De re diplom., 618, ex autographo S. Remigii.]


CALIXTUS episcopus, seruus seruorum Dei, uenerabili fratri R. Remensi archiepiscopo salutem et apostolicam benedictionem.

Gaudemus de te, frater carissime, atque omnipotenti Deo et dilectioni tue gratias agimus, quia constitutas per episcopatum tuum ecclesias sollicite gubernare, et in statum congruum reformare totis nisibus elaboras. Significatum autem nobis est quod in ecclesia sanctorum martyrum Timothei et Apollinaris, ad Sancti Remigii monasterium pertinente,  seculares canonici commorentur, quorum aliquo obeunte, Sancti Remigii abbas eius prebendam ex antiquo donare aut uendere consueuit: quod contra Deum et contra sanctorum Patrum instituta existere tua prudentia non ignorat. Mandamus itaque fraternitati tue ut malam illam consuetudinem in melius per Dei gratiam studeas commutare: ita uidelicet ut Sancti Remigii abbas prebendam deinceps donare aut uendere non presumat - sed deficientibus canonicis, qui ad presens in eadem ecclesia commorantur, loco eorum constituantur monachi,  qui sub Sancti Remigii abbatis obedientia et dispositione beati Benedicti Regulam et monastice religionis obseruantiam debeant custodire. Mandamus etiam ut Rotbertum  priorem ecclesie Sancti Oricoli, qui olim Sancti Remigii abbas exstitit, et cuius nunc incuria bona eiusdem ecclesie deuastantur, a loco illo prorsus amoueas: quatenus eo in claustro Beati Remigii collocato, per abbatem alius in eadem ecclesia tuo consilio statuatur, qui auctore Deo loco illi preesse, atque in spiritualibus et in temporalibus etiam ualeat salubriter prouidere. Sane constitutionem illam que de ecclesia Sancte Marie Registetis ad Beati Remigii monasterium pertinente a te constituta, et a nobis scripti nostri pagina confirmata est, inuiolabiliter facias  in posterum conseruari: neque monachos in loco eodem iuxta constitutionem ipsam positos uel ponendos, per canonicorum seu laicorum quorumlibet uiolentiam de choro uel de processionibus expelli permittas. Quod si contra mandatum nostrum factum fuerit, plenariam de presumptoribus iustitiam prestante Domino exsequaris.

Datum Laterani XuII Kal. Iunii.



CLXXXI. Ottonem, comitem palatinum, collaudat quod in exercitu regis, cum caperetur Paschalis II, militasse eum peniteat. Hortatur ut construat ecclesiam in B. Petri potestate ponendam. A[zzonem] episcopum Aquensem, in Germaniam missum, commendat. 
[Monumenta Boica, X, 233.]

 CALIXTUS episcopus, seruus seruorum Dei, illustri uiro OTTONI comiti palatino salutem et apostolicam benedictionem.

Dolere te ac uehementer tristari audiuimus, eo quod in illa regis expeditione fueris in qua dominus noster sancte memorie Paschalis papa nimis crudeliter captus fuit, non tamen captioni aut retentioni eius consilium seu auxilium prebuisti; unde gaudemus ualde et omnipotenti Deo gratias agimus, quod cor tuum sancti Spiritus uisitatione ad penitentiam inclinauit. Ut autem de bono in melius proficias, atque in Ecclesie unitate semper et obedientia perseueres, in remissionem tibi peccatorum tuorum iniungimus ecclesiam regularium fratrum construere que ad honorem Dei et salutem  anime tue sub beati Petri et eius Romane Ecclesie iure ac ditione in perpetuum debeat permanere. Per hoc enim omnipotentis Dei gratiam et nostrum poteris consilium et auxilium obtinere. Charissimum fratrem et consanguineum nostrum A. Aquensem episcopum, quem in partes uestras direximus, nobilitati tue commendamus, rogantes, ut ei pro beati Petri reuerentia ducatum, et si qua alia necessaria fuerint, prebeas.

Data Laterani uII Kalend. Iulii.



CLXXXII. Archiepiscopum Dolensem eiusque suffraganeos atque alios Ecclesiarum prelatos per eamdem prouinciam constitutos, de concilio generali in Urbe celebrando certiores facit. 
[MANSI, Concil. XXI, 255.]


uenerabilibus fratribus, Dolensi archiepiscopo et suffraganeis eius, et abbatibus atque aliis ecclesiarum prelatis per eamdem prouinciam constitutis salutem et apostolicam benedictionem.

Pro magnis et diuersis Ecclesie negotiis in proxima Quadragesima generale in Urbe concilium celebrare disposuimus. Precipimus ergo ut, omni occasione seposita, in eadem Quadragesime Dominica, qua Oculi mei canitur, in Urbe nobiscum sitis:  quatenus et nos uobiscum et cum aliis fratribus archiepiscopis, episcopis, abbatibus, ac religiosis uiris generale per Dei gratiam concilium celebremus, et ea communibus auxiliis pertractemus, que ad honorem Dei et Ecclesie sue pacem atque utilitatem sancto Spiritu cooperante perueniant.

Datum Lateranis, uII Kal. Iulii.



CLXXXIII. *Raynulfo comiti sub excommunicationis pena precipit ut intra dies 20 ecclesiam Cinglensem monasterio Casinensi restituat. 

[uide PETRI Chronicon Cassin.,. Iu, c. 70.]



CLXXXIu. Ottoni archiepiscopo et clero populoque Capuano interdictum Cinglensi ecclesie et monasterio S. Marie impositum, abbatissamque Alpheradam deiectam atque excommunicatam nuntiat. 
[GATTULA, Hist. Casin., 49.]


CALIXTUS episcopus, seruus seruorum Dei, uenerabili fratri OTTONI archiepiscopo, clero et populo Capuano, salutem et apostolicam benedictionem.

Nouerit dilectio uestra nos Alpheradam abbatissam monasterii S. Marie de Capua quater, et eo amplius nostris litteris et nuntiis monuisse, ut Casinenses fratres de Cinglensi ecclesia B. Marie, de qua uidelicet iniuste spoliati fuerint reuestiret; porro ipsa nequaquam nostris monitis obediuit imo contemptui obstinaciam addens, se in causa hac  nunquam nobis obsecuturam respondit. Ea propter nos contumaciam illius habenis seueritatis ecclesiastice refrenandam, et suam B. Benedicti monasterio iustitiam duximus conseruandam; unde in predicta Cinglensi Ecclesia, et in ipso etiam Capuano B. Marie monasterio diuina omnia officia interdicimus, eamdem abbatissam a monasterii regimine sequestrauimus, et tam eam quam fautores eius in causa hac excommunicationi addiximus. Tibi ergo, carissime frater archiepiscope, precipiendo mandamus, ut in eodem B. Marie monasterio nullum diuinum officium celebrari permittas. Datam hanc a nobis interdictionis et excommunicationis sententiam per tuam parochiam nuntiari facias et teneri. uobis autem clericis et laicis omnimodo prohibemus  ne contra interdictum nostrum ecclesiam ipsam ingredi, aut cum excommunicatis participare nullatenus presumatis.



CLXXXu. Priuilegium pro monasterio Casinensi. 
[GATTULA, Hist. Casin., II, 335.]

CALIXTUS episcopus, seruus seruorum Dei, reuerendissimo et carissimo fratri GIRARDO Casinensis monasterii Beati Benedicti abbati, eiusque successoribus regulariter substituendis in perpetuum.

Omnipotenti Deo, cuius melior est misericordia super uitas, gratias agimus, qui gloriosus in sanctis suis, atque mirabilis, et uirtutes suas ubicunque uult ineffabili bonitate ostendit. Ipse quippe dignationis  sue potentia beatissimum Benedictum Patrem omnium constituit monachorum, ipse eum monastice legis latorem et operatorem esse disposuit. Ipse illius meritis Casinense monasterium, in quo et sanctissime uixit, et gloriosissime obiit, omnibus per occidentem monasteriis clementi benignitate prefecit. Cuius profecto diuine bonitatis cooperatores existere, apostolice sedis auctoritas, et uestra circa Romanam Ecclesiam semper, ac nostro potissimum tempore, feruentes deuotio nos hortantur. Diuine igitur constitutionis propositum prosequentes, locum ipsum precipua dilectione complectimur, et omnia que ad eum pertinent quieta semper, et ab omnium mortalium iugo libera, sub solius sancte Romane Ecclesie iure, ac defensione perpetua permanere decernimus.  In quibus hec propriis duximus nominibus adnotanda.

In primis monasterium Domini Saluatoris positum ad pedem Casini montis, monasterium S. Dei Genitricis uirginis Marie, quod uocatur Plumbarola, monasterium S. Marie in Cingla, cellam S. Benedicti in Capua cum cellis et pertinentiis suis, S. Angeli ad formam, S. Ioannis Puellarum, S. Rufi, S. Benedicti Pizuli, S. Angeli ad Odaldiscos, S. Angathe in Auersa, S. Cecilie, et S. Demitrii in Neapoli, S. Sophie in Beneuento, S. Benedicti ad portam Rufini, S. Nicolai in Ciuitate noua, S. Benedicti in Pantano, S. Nicolai in Petra Pulecina, S. Georgii in Fenacleo, S. Ioannis in Turlecoso, S. Petri in  Rossano, S. Angeli in Capraria, S. Ianuarii prope Beneuentum, S. Martini ibidem, S. Dionysii in Ponte, et S. Anastasii, S. Marie in Canneto, iuxta fluuium Trinium, S. Benedicti, S. Laurentii in Salerno, S. Marie in Tremiti cum ipsis insulis, S. Liberatoris in Marchia cum omnibus suis pertinentiis, S. Benedicti in Marsi, S. Marie in Luco, S. Connatis in ciuitella, S. Angeli in Rarreio cum omnibus pertinentiis suis, S. Marie ancillarum Dei in ciuitate Cosentia, S. Marie in Banza, S. Petri de Lacu, S. Petri de Ouellano, S. Erasmi, et S. Benedicti et S. Scholastice in Caieta, S. Magnis in fundis, S. Stephani, et S. Benedicti et S. Agathe in Tarracina, S. Petri in Foresta, S. Pauli ibidem, S. Marie in Ponte curuo, S. Angeli, S. Nicandri et S. Thome  in Troia, S. Eustasii in Paulatia, S. Benedicti in Altarino, S. Benedicti in Pectinari, S. Marie in Casale plano, S. Illuminate in castello Lemusano, S. Trinitatis, et S. Georgii in Termule, S. Focatis in Lesina cum fauce et piscaria, S. Benedicti in Asculo, S. Eustati in Petra abundanti, S. Eustati in uipera, S. Marie in Baretano, S. Scholastice in Pinnis, S. Saluatoris in Taue, S. Nicolai iuxta fluuium Trutinum in Aprutium cum pertinentiis suis, S. Ioannis ad Scursonem, S. Benedicti in Frunto, S. Benedicti in Tesino fluuio, S. Apollinaris in Firmo, qui dicitur ad Opplaniis, S. Marie in Arboscla, S. Martini in Saline, S. Angeli in Marano, et SS. Septem Fratrum, et S. Laurentii, S. Benedicti in Ripaursa. In comitatu Aquinensi cellam S. Gregorii,  S. Mauritii, S. Pauli, S. Constantii, S. Christophori, S. Nicolai, S. Marie in Albaneta, S. Nicolai in Ciconia, S. Benedicti in Clia, S. Nazarii in Comino, S. ualentini, S. Martini, S. Urbani, S. Angeli, S. Pauli, S. Felicis, S. Saluatoris, S. Angeli in ualleluci, S. Michelis in Oliueto, S. Nicolai in Pica, S. Angeli in Cannucio, S. Marie in Berulis, S. Petri in Escleto, S. Lucie et S. Petri in Coruli, S. Syluestri, S. Martini, et S. Lucie in Arpino, S. Marie de castello Zopponis, S. Martini in pede Arcis, S. Benedicti in colle de Insula, S. Marie in Baruco, S. Nicolai in Turrice, S. Germani in Sora, S. Benedicti - in Paskesano, S. Petri in Morinis, S. Angeli in Pescolo canali, S. Patris in Formis, S. Angeli in Albe, S. Erasmi in Pomperano, S. Marie  in Cellis, S. Pastoris in ciuitate Tiburtina. In uenefro, S. Benedicti, S. Nazarii, S. Martini in ipsa Furta, curtem S. Marie in Sala, S. Benedicti Pizuli ibidem, S. Benedicti in Cesima, S. Benedicti in Sessa, et S. Leonis, curtem que dicitur Lauriana, S. Benedicti in Tiana cum pertinentiis suis, S. Marie in Caluo, S. Nazarii in Anglena, S. Adiutoris et S. Benedicti in Alifa, S. Dominici in Telesia, S. Martini in uulturno; in Amalfi S. Crucis et S. Nicolai, S. Crucis in Isernia, et Marci in Carpinone, S. ualentini in Ferentino, S. Angeli in Algido, S. Marci in Ceccano, S. Agathe in Tusculano, et S. Ierusalem, S. Benedicti in Albano. In Roma monasterium S. Sebastiani in Palladio; in Luca cellam  S. Georgii; in territorio Pisane ciuitatis S. Syluestri, S. Saluatoris in ciuitella. In ducatu Spoletino, S. Marie in Calena, S. Benedicti in Trani, S. Benedicti in Baro, S. Petri imperialis in Tarento. In Calabria cellam S. Anastasie, S. Marie in Tropea, S. Nicolai in Salectano, S. Euphemie in Marchia. In comitatu Aretino monasterium S. Benedicti, et S. Benedicti in Crema. In Sardinie insula ecclesie S. Marie in Thirgo, S. Helie in monte sancto, et S. Helisei cum omnibus eorum pertinentiis, S. Marie de Sabucco, S. Marie de Soralbo, S. Marie de Tanecle, S. Petri de Trecingle, S. Nicolai et S. Marie in Solio cum pertinentiis earum, S. Nicolai de Talasa, S. Michelis Ferrucisi, S. Georgii in Ticillo, S. Petri de Simbrano, S. Petri in Nurchi, S. Nicolai  de Nugulli et Sancti Ioannis, S. Ilelie de Sitin. Item ciuitatem, que dicitur S. Germani positam ad pedem Casini montis, castellum S. Petri, quod ab antiquis dictum est castrum Casini, castellum Sancti Angeli, Plumbarolam, Pignatarium, Pedemmontis, Iuncturam, Castrum S. Ambrosii, S. Apollinaris, S. Georgii, uallem Frigidam, S. Andree, uantram monasticam, uantram comitalem, S. Stephani Teramum, Fracte, Castrum nouum, mortulam cum curte, que dicitur casa Fortini, Cucurutium, Caminum, Suium cum omnibus pertinentiis suis ex utraque parte fluminis, turrem ad mare iuxta fluuium Garelianum, castrum Pontis curui, S. Petri in Flia, S. uictoris, Torrochim, Ceruariam, Sancti Helie, uallem Rotundam, Sarracinescum, Cardetum, Aquam  fundatam. uitecosum, castrum Cetrarii cum pertinentiis suis et ecclesiis; in Marchia Teatina, castellum Latinianum, montem Albrici, Mucclam, Sancti Quirici cum portu, Frisam, S. Iustam, in comitatu Asculano castellum quod dicitur Octauum, et post montem Ciuianum, et Triuilianum, et Cauinum: in principatu, castellum Ripe Urse, Montembellum, Petra Fracida; in Comino uicum Aluum, in territorio Corseolano castrum Auriculum, Piretum Roccham in cameratam Fossam cecam; in Annolfi Fundicum, in territorio Troiano Castillianem de Baroncello, S. Iustam, uillam S. Nicolai, que de Galliciano dicitur; in monte S. Angeli hospitale; in territorio Capuano quoldum de Liburia: in comitatu Teanensi curtem S. Felicis cum ecclesia S. Hippolyti.

 Per presentis quoque priuilegii paginam apostolica auctoritate statuimus, ut quecunque in presenti uestrum cenobium iuste possidet, siue in futurum concessione pontificum, liberalitate principum, uel oblatione fidelium iuste atque canonice poterit adipisci, firma tibi tuisque successoribus et illibata permaneant. Decernimus ergo ut nulli omnino hominum liceat idem cenobium temere perturbare, aut eius possessiones auferre, uel ablatas retinere, uel iniuste datas suis usibus uindicare, minuere, uel temerariis uexationibus fatigare; sed omnia integra conseruentur eorum, pro quorum sustentatione et gubernatione concessa sunt, usibus omnimodis profutura.  Preterea patrum nostrorum uestigia subsequentes uestrum cenobium ceteris per occidentem cenobiis preferendum asserimus; et tam te quam successores tuos in omni conuentu episcoporum, seu principum superiores omnibus abbatibus consedere, atque ex iudiciis priorem ceteris sui ordinis uiris sententiam proferre sancimus. Usum etiam compagorum ac chirothece, dalmatice ac mitre, tam tibi quam successoribus tuis in precipuis festis, et diebus Dominicis ad missas, seu in consessu concilii habendum concedimus. Sane tam in ipso uenerabili monasterio, quam et in cellis eius, cuiuslibet Ecclesie episcopum, uel sacerdotem, preter Romanum pontificem ditionem quamlibet excommunicandi, aut interdicendi, aut ad synodum prouocandi  presumere prohibemus; ita ut nisi ab abbate prioreue loci fuerit inuitatus, nec missarum solemnia inibi audeat celebrare; liceatque ipsius monasterii et cellarum eius fratribus, clericos cuiuscunque ordinis, seu laicos de quocunque episcopatu ad conuersionem uenient et in sanitate, uel in egritudine cum rebus suis, absque episcoporum uel cuiuslibet persone contradictione suscipere, nisi tunc idem clerici seu laici a diecesanis episcopis pro certis fuerint excommunicati criminibus, liceat absque cuiuslibet secularis uel ecclesiastice potestatis inhibitione subiectos monasterii tui tam monachos quam sanctimoniales feminas iudicare, liceat fratribus per cellas, in ciuitatibus constitutas, ad diuina officia celebranda, quandocunque uoluerint, signa  pulsare, populum Dei tam ipsum cenobium quam et in cellas eius ad Dei uerbum audiendum ingredi, nullus episcopus excepto pro communi totius ciuitatis uel parochie interdicto prohibeat; chrisma, oleum sanctum, consecrationem altarium siue basilicarum, ordinationes clericorum, a quocunque malueritis, catholico accipiatis episcopo; baptismum uero et infirmorum uisitationes per clericos uestros in oppidis uestris seu uillis agetis. Ad perpetuum etiam hospitium tibi tuisque successoribus Palladii cellam concedimus, ut de uestra illic congregatione, quem uolueritis ordinetis: quem si forte Romano pontifici in abbatem promouere placuerit, omnino tamen, tanquam uestre congregationis monachum sub uestra decernimus dispositione persistere. Reditum  quoque, qui ab officialibus nostris apud Ostiam uel Portum de nauibus exigi solet, naui uestre, siqua eo uenerit, relaxamus. Obeunte te, nunc eius loci abbate, uel tuorum quolibet successorum, nullus ibi qualibet subreptionis astutia, seu uiolentia preponatur, nisi quem fratres communi consensu, uel fratrum pars consilii sanioris, secundum Dei timorem, et beati Benedicti Regulam elegerint, a Romano pontifice onsecrandum, sicut in Domini predecessoris nostri sancte memorie Leonis pape priuilegio continetur. Ad hec tam presentium, quam futurorum auaritie ac nequitie obuiantes, omnes omnino seditiones, quas leuas dicunt, seu direptiones, in cuiuscunque abbatis morte, aut electione, fieri auctoritate apostolica interdicimus.  Porro pro amplioris beneuolentie gratia, quam nos preter nostrorum predecessorum dilectionem circa uestrum monasterium gerimus, licentiam tibi, ac legitimis successoribus tuis concedimus, ut si quis eiusdem monasterii uestri et cellarum eius possessiones aut res uiolenter abstulerit, post quam ipsorum episcopi, a uobis tertio inuitati, iustitiam de eis facere omnino noluerint, uos super eosdem raptores, secundo tertioue commonitos, canonicam excommunicationis sententiam proferatis. Sepulturam sane loci uestri, et monasteriorum uestrorum liberam omnino esse censemus, ut eorum, qui illic sepeliri deliberauerint deuotioni et extreme uoluntati, nisi forte excommunicati sint, nullus obsistat.

 Si qua igitur in futurum ecclesiastica secularisue persona, hanc nostre constitutionis paginam sciens contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem prefato cenobio iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen, amen, amen.

Ego Calixtus catholice Ecclesie episcopus subcripsi.

 Datum Berulis per manum Ugonis, sancte Romane Ecclesie subdiaconi, XuI Kalend. Octobris, indictione prima, Incarnationis Dominice anno 1123 pontificatus domni Calixti pape II anno u.



CLXXXuI. Bulla pro monasterio S. Saluatoris Leuteuensis. 
[Gall. Chr. uI, instr. 277.]

CALIXTUS episcopus, seruus seruorum Dei. dilecto filio AUGERIO abbati monasterii S. Saluatoris, quod intra Leuteuensem ciuitatem situm est, eiusque successoribus regulariter substituendis in perpetuum.

 Religiosis desideriis dignum est facilem prebere consensum, ut fidelis deuotio celerem sortiatur effectum. Tuis igitur, dilecte in Christo fili Augeri abbas, precibus annuentes, monasterium sancti Saluatoris, cui Deo auctore presides, quod a bone memorie Fulcrando Luteuensi episcopo fundatum est, in beati Petri tutelam suscipimus, et cum omnibus ad ipsum pertinentibus protectione sedis apostolice communimus. Statuimus enim ut quecunque aut ipsius Fulcrandi episcopi, uel successorum eius concessione, aut aliorum uirorum oblatione, siue alia acquisitione legitima idem monasterium inpresentiarum iuste possidet, siue in futurum largiente Deo iuste atque canonice poterit adipisci, firma tibi tuisque successoribus et illibata permaneant, in  quibus hec propriis nominibus duximus adnotanda: uidelicet quidquid locus uester intra ipsam ciuitatem Luteuam uel extra in hominibus et rebus aliis obtinet, ecclesiam S. Martini de Combis, cum tota parochia et pertinentiis suis; ecclesiam S. Genesii de Furnis, cum monte uinacoso et pertinentiis suis; capellam S. Michelis, et uillam de Conchis in eadem parochia; ecclesiam S. uincentii de Gutta; ecclesiam S. Petri de Crozo; ecclesiam S. Pontii ad duas mansiones. In Biterrensi episcopatu ecclesiam S. Felicis de Solaco, cum capellis, decimis, et ceteris suis pertinentiis; ecclesiam S. Georgii de Busiaco, tertiam partem castri de Nefiano; ecclesiam S. Albani cum pertinentiis suis. Decernimus ergo ut nulli omnino hominum liceat eidem monasterio  lesionem inferre, nouas ab eo exactiones exigere, ipsum temere perturbare, aut eius possessiones auferre, uel ablatas retinere, uel temerariis uexationibus fatigare, sed omnia integra conseruentur eorum usibus pro quorum sustentatione et gubernatione concessa sunt omnino profutura. Obeunte autem te ipsius loci abbate, uel tuorum quolibet successorum, nullus ibi qualibet subreptionis astutia, seu uiolentia preponatur, nisi quem fratres communi consensu, uel fratrum pars consilii sanioris secundum Dei timorem et B. Benedicti Regulam elegerint. Abbatum uero benedictionem, altarium consecrationem et cetera episcopalia diecesanus episcopus uestro monasterio gratis, et absque ulla exactione exhibeat. Sepulturam quoque loci uestri  liberam esse decernimus, ut illorum qui illic sepeliri deliberauerint deuotioni et extreme uoluntati, nisi forte excommunicati sint, nullus obsistat. Si que igitur in futurum ecclesiastica secularisue persona, hanc nostre constitutionis paginam sciens, contra eam temere uenire tentauerit, secundo tertioue commonita, si non canonica satisfactione congrue emendauerit, potestatis honorisque sui dignitate careat, reamque se diuino iudicio de perpetrata iniquitate cognoscat, et a SS. corpore ac sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat; cunctis autem eidem loco iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum  iudicem premia eterne pacis inueniant. Amen.

Ego Calixtus catholice episcopus Ecclesie.

Datum Anagnie per manum Hugonis S. R. E. subdiaconi, XIu Kal. Octobr., indict. I, Incarnationis Dominice anno 1123, pontificatus autem domini Callixti II pape anno Iu.



CLXXXuII. *T[arasie], regine Portugalensi preacipit ut, quem ceperit, Pelagium, archiepiscopum Bracarensem, dimittat, alioquin ex tunc in eam et fautores eius sententiam excommunicationis dat.

.



CLXXXuIII. D[idaco] archiepiscopo Compostellano mandat hortetur T[arasiam] reginam Portugalensem, ut P[elagium] archiepiscopum Bracarensem secundum litteras  suas e custodia dimittat. Quod nisi statuto tempore fecerit, regine excommunicationem terreque eius interdictum promulgari iubet. 
[Florez, Esp. sagr. XX, 380.]

CALIXTUS episcopus, seruus seruorum Dei, D. Compostellano archiep. salutem et apost. benedic.

Peruenit ad nos quod Portugalensis regina T. fratrem nostrum P. Bracarensem archiepiscopum ceperit, eumque adhuc in captione detineat. Unde nostras ei litteras dirigentes precepimus, ut usque ad proximum B. Iacobi apostoli et Thome festum liberum illum cum hominibus et rebus suis, quietumque dimittat,  alioquin ex tunc in eam et in fautores eius excommunicationis sententiam dedimus, et in tota terra eius diuina officia, preter infantium baptisma et morientium penitentias, interdiximus, donec fratrem ipsum dimittat, et Romane Ecclesie de hac iniuria satisfaciat. Precipimus ergo, frater, fraternitati tue, ut eamdem T. per litteras et nuntios tuos commoneas, et nisi iuxta litterarum nostrarum mandatum constituto termino eumdem fratrem nostrum dimiserit, congregatis fratribus et cepiscopis illarum partium, nostram hanc sententiam per tuam et ipsorum parochias nuntiari facias, et firmiter obseruari.

Datum Anagnie uIII Kalend. Octobris.



CLXXXIX. Petro creato abbati Cluniacensi gratulatur. 
[MABILLON, Annal. Bened. uI, 79.]


CALIXTUS episcopus, seruus seruorum Dei, dilecto in Christo filio PETRO Cluniacensi abbati, salutem et apostolicam benedictionem.

Filiorum nostrorum Cluniacensium fratrum relatione didicimus, te communi uoto, assensu et desiderio in abbatis regimine per Dei gratiam esse constitutum. Unde nos omnipotenti Deo gratias agimus, et quod de te ab eisdem fratribus factum est, auctoritate sedis apostilice confirmamus. Monemus igitur dilectionem tuam et hortamur in Domino, ut et domum et commissam tibi congregationem sic studiose regere, sicque satagas per diuinum auxilium  gubernare, quatenus per tue sollicitudinis industriam Cluniacense monasterium et in spiritualibus, et in temporalibus augeatur, atque ad animarum salutem in loco ipso religionis integritas nullis unquam occasionibus uioletur. Nos enim et tuam personam, et locum ipsum ea uolumus affectione diligere, illo cupimus honore atque iuuamine confouere, quo a nostris predecessoribus tuos nouimus predecessores dilectos pariter et adiutos.

Data Laterani XII Kal. Nouembris  .



CXC. Ad Cluniacenses.---Petrum electum abbatem probat. 
[Ibid.]

CALIXTUS episcopus, seruus seruorum Dei, dilectis  in Christo filiis Cluniacensis monasterii monachis, salutem et apostolicam benedictionem.

Quia nos in pastorum nostrorum defectione omnipotens Dominus hoc tempore uisitauit, monasterium uestrum in multis magnum incurrisse incommodum et fraternitatem uestram detrimenta nonnulla perpeti audiuimus et labores. Unde tanto nos contristari et dolore grauius cognoscatis, quanto amplius locus idem ad Romanam uidetur Ecclesiam pertinere. uerumtamen uos, filii in Domino dilectissimi, super huiusmodi perturbationibus non miremini, scientes quia omnes qui pie uolunt uiuere in Christo persecutionem  patientur. Ad coronam quippe nisi per tribulationes et certamina non peruenitur, dicente Apostolo ac testante: Nemo coronabitur, nisi qui legitime certauerit. In his itaque certaminibus non formidetis, neque terreamini, quia confortator et auxiliator uobis Dominus aderit, qui sperantes in se minime derelinquit, sed de celo uictoriam tribuit, et coronam immarcescibilem glorie suis fidelibus usque in finem uiriliter persistentibus administrat. Nos quoque uos tanquam filios nostros carissimos semper diligere, semper, in quantum poterimus, adiuuare, ac semper, Domino auxiliante, protegere procurabimus. Abbatem sane uestrum Petrum, quem nuper ad honorem Dei et beati Petri, nec non et uestri utilitatem monasterii communi uoto et conniuentia  elegistis, nos in eiusdem administratione regiminis sancto cooperante Spiritu stabilimus: quem sic specialem beati Petri filium specialiter diligere uolumus, atque ipsi, et per eum uestro monasterio possessiones, bona omnia et dignitates, quas nostri uobis confirmauere predecessores, et quas hactenus locus uester quiete habuisse dignoscitur, confirmamus. Precipimus etiam, et statuentes penitus interdicimus, ne quis fratrum uestrorum, aut ulla omnino persona occasione Pontii olim abbatis in uestra audeat congregatione scandalum suscitare. Nam sicut ei nos monasterium ipsum ex parte beati Petri et Romane commiseramus Ecclesie, ita ipse illud in manu nostra per quamdam uirgam beato Petro et Romane Ecclesie absque ulla recuperationis  spe in perpetuum refutauit. Si quis ergo contra nostrum interdictum hoc in uestra, quod absit! congregatione scandalum commouere presumpserit, Dei et beati Petri atque apostolice sedis indignationem incurret; qui autem conseruator exstiterit, et predicto abbati Petro reuerentiam debitam et obedientiam exhibuerit, omnipotentis Dei et apostolorum Petri et Pauli et nostram gratiam, nec non et peccatorum suorum, largiente Domino, indulgentiam obtinebit.

Datum Laterani XII Kal. Nouembris, indictione prima  .



CXCI. Ad canonicos regulares Bernriedenses.---Eorum institutum approbat. 
[MANSI, Concil., XXI, 211.]


CALIXTUS episcopus, seruus seruorum Dei, dilectis in Christo filiis OTHONI preposito, et eius fratribus in B. Martini ecclesia regularem uitam professis, tam presentibus quam futuris in perpetuum.

Religiosis desideriis dignum est facilem prebere consensum, ut fidelis deuotio facilem sortiatur effectum. Eapropter nos tam uestris, quam nobilis uiri Ottonis precibus inclinati ecclesiam uestram in  honorem Domini Saluatoris, et B. Martini intra episcopatum Augustensem, in loco qui dicitur Bernried, constructam, in qua sub regularis uite obseruantia, et canonici ordinis disciplina, omnipotenti Domino seruire decreuistis, in B. Petri et Romane Ecclesie tutelam, protectionemque suscipimus, et sedis apostolice patrocinio communimus. Statuimus enim ut omnia que illi, uel ab eodem Ottone, et uxore eius Adelheide, uel ab aliis fidelibus de suo iure aut iam collata sunt, aut in posterum largiente Domino conferentur, quieta uobis, uestrisque successoribus, in eadem religione mansuris, et illibata permaneant. Decernimus quoque ut nulli omnino hominum liceat eamdem ecclesiam temere perturbare, aut eius possessiones auferre, uel ablatas  retinere, minuere, uel temerariis fatigationibus uexare; sed omnia integre conseruentur, eorum, pro quorum sustentatione et gubernatione concessa sunt, usibus omnimodis profutura, salua Augustensis episcopi reuerentia. Prepositorum uero libera et canonica, maxime de eadem, uel de qualicunque spirituali congregatione, fiat electio, et post professionem iuste exhibitam, nemini uestrum liceat proprium quid habere, nec sine prepositi uel congregationis licentia de claustro discedere, ut in eo, quod assumpsistis, proposito, largiente Domino constanter in perpetuum maneatis. Aduocati etiam et defensores eidem celle utiles ab ipsius loci fratribus prouideantur, et libere eligantur. Ad indicium autem percepte huius a Romana ecclesia libertatis,  albam cum cingulo et amictu B. Petro in Lateranensis palatii capella singulis trienniis persoluetis. Si qua ergo in futurum ecclesiastica secularisue persona, hanc nostre constitutionis paginam sciens, contra eam temere uenire tentauerit, etc.

D. Calixtus, catholice Ecclesie episcopus.

Datum Laterani per manum Hugonis sancte Romane Ecclesie subdiaconi, II Idus Nouembris, indictione prima, Incarnationis Dominice anno 1122, pontificatus autem domni Calixti pape II anno quarto.



CXCII. Monasterii S. Eustachii de Nerresta iure omnia et priuilegia confirmat. 
[MURATORI, Antiq. Ital., u, 815.


CALIXTUS episcopus, seruus seruorum Dei, dilecto filio GERBERTO abbati Sancti Eustachii, eiusque successoribus regulariter substituendis in perpetuum.

Officii nostri auctoritate debitoque compellimur pro Ecclesiarum statu satagere, et que recte statuta sunt, stabilire. Tuis igitur, Gerberte dilecte in Christo fili, precibus annuentes, Beati Eustachii monasterium, cui Deo auctore presides, quod ex dono Rambaldi comitis, et matris eius Gisle beato Petro apostolo oblatum est, tanquam iuris nostri  locum, Romane Ecclesie patrocinio confouere, atque apostolice sedis priuilegio decernimus communire. Uniuersa ergo que ex ipsius comitis et matris eius donatione, uel aliorum uirorum largitione locus idem iuste possidet, auctore Domino, confirmamus, omniaque pertinentia in ecclesiis, in mansis, fundis, casalibus, domibus atque familiis, seruis originalibus, simulque rebus et possessionibus, et frugibus et actionibus, nec non aquis, molendinis, oliuetis, uel quidquid in quibuscunque locis habere uel tenere uidetur. Quecunque preterea in futurum concessione pontificum, liberalitate principum, oblatione fidelium, predictum monasterium poterit adipisci, firma tibi tuisque successoribus et illibata permaneant. Decernimus igitur ut nulli omnino  hominum liceat idem monasterium temere perturbare, aut aliquas ipsius res auferre, et ablatas retinere, minuere, uel temerariis ausibus impugnare; sed integra omnia conseruentur eorum pro quorum regimine et gubernatione concessa sunt, usibus omnimodis profutura . . . . . Episcopalia a Teruisiensi accipietis episcopo, si quidem gratiam et communionem apostolice sedis habuerit, et ea gratis et sine prauitate exhibere uoluerit. Alioquin, a quocunque malueritis, catholico ea suscipiatis episcopo. Obeunte te uero eius loci abbate, uel tuorum quolibet successorum, nullus ibi qualibet subreptionis astutia seu uiolentia preponatur, nisi quem fratres communi consensu, uel fratrum pars consilii sanioris, secundum Dei timorem, et beati Benedicti Regulam  elegerint a Romano pontifice consecrandum. Laicos uero, siue clericos, secundum beati Benedicti constitutionem, ad conuersionem suscipere licentiam habeatis. Decimas fructuum uestrorum, quos sumptibus propriis laboribusue colligitis, uobis absque alicuius episcopi contradictione habendas censemus. Ad indicandum autem Romane Ecclesie ius proprietatis sex solidos denariorum uenetorum annis singulis Lateranensi palatio persoluetis. Si quis igitur in posterum archiepiscopus, episcopus, imperator, aut rex, princeps, dux, comes, uicecomes, marchio, aut castaldio, seu quelibet ecclesiastica secularisue persona, hanc nostre constitutionis paginam sciens, contra eam temere uenire tentauerit, etc.

 Scriptum per manum Geruasii, scriniarii regionarii et notarii sacri palatii.

Ego Calixtus catholice Ecclesie episcopus.

Datum Laterani per manum Ugonis Romane Ecclesie subdiaconi, X Kalendas Decembris, indictione prima, Incarnationis Dominice anno 1123, pontificatus autem domni Calixti II pape anno quarto.



CXCIII. Heinrico imperatori gratulatur quod tandem ad Ecclesie gremium redierit. Legatos suos apud cum morantes commendat. Imperatorios legatos ad sese mitti uult. 
[MANSI, Concil., XXI, 280.]


CALIXTUS episcopus, seruus seruorum Dei, carissimo in Christo filio HENRICO glorioso Romanorum imperatori Augusto, salutem et apostolicam benedictionem.

Omnipotenti Domino Deo nostro, auctori omnium bonorum, laudes et gratias agimus, qui per immensam bonitatis sue clementiam cor tuum aspiratione sui Spiritus illustrauit, et te, iamdudum nimium  reluctantem, nunc tandem ad Ecclesie gremium reuocauit. Siquidem prout dilecti filii nostri et diaconi cardinalis, et fidelium nuntiorum tuorum relatione, ac litterarum lectione percepimus, sano usus concilio, nostris et Ecclesie catholice salutaribus monitis humiliter obedisti. Et nos ergo in beati Petri filium paterne affectionis brachiis te suscipimus, et personam tuam et imperium tanto deinceps amplius et benignius diligere, ac diuina preeunte gratia honorare optamus, quanto deuotio pre tuis modernis predecessoribus Romane Ecclesie obedisti, et quanto specialius carnis es nobis consanguinitate coniunctus. Age ergo, fili carissime, ut tu nobis et nos te fruamur in Domino, perpendat imperialis excellentia tua, quantum diuturna  Ecclesie imperiique discordia Europe fidelibus intulerit detrimentum, et quantum nostra pax afferre poterit boni fructus, Domino cooperante, incrementum. Sane de statu nostro nouerit tua dilectio, quia, licet nos grauiter quandoque infirmi fuerimus, nunc tamen per Dei gratiam incolumes sumus, et tuam tam anime quam corporis sanitatem per omnia desideramus. De iis autem que uiua uoce referenda predictis fidelibus tuis nuntiis commisisti, per eosdem quid nobis et nostris uideatur fratribus, respondemus. Legatos itaque nostros qui apud uos sunt beneuolentie uestre attentius commendantes, rogamus ut, quia concilium indictum a nobis accelerat, cito eos ad nos Domino largiente  remittas. Tuos uero legatos ita instructos dirigas ut iuxta promissum tuum regalia in integrum Ecclesie Romane restituant. Ad hec pro nepote nostro Metensi episcopo et fratribus eius gratias tue benignitati referimus, quoniam in iis primitias bonitatis tue cognouimus. Illa enim bone uoluntatis pax esse conspicitur, ex qua bone uoluntatis opera demonstrantur. Fratres enim episcopi, cardinales, et totus Romanus clerus una nobiscum te, et principes, et barones tuos salutant, diuine maiestatis misericordiam deprecantes, ut uos ad honorem suum, et Ecclesie sue, in longum custodiat.

Data Idibus Decembris.



CXCIu. *Monasterii S. Marie Pineroliensis possessiones quasdam confirmat. 


[Historie patrie Monumenta. Aug. Taurin., 1836. Charte, I, 754.]



CXCu. *Priuilegium pro eodem monasterio. 

[Ibid., p. 756.]



CXCuI. *[Ottoni] archiepiscopo Capuano mandat ut a clericis qui monasterium Capuanum, Casinensibus monachis subiectum, iniuriis affecerint, penas uetat.  

[uide PETRI Chronic. Casin., lib. Iu, c. 72.]



CXCuII. Ad Berengarium Foroiuliensem episcopum.---Aduersus uastatores cuiusdam uille ad monasterium Lerinense pertinentis. 
[Dom BOUQUET, Recueil, Xu, 247.]

CALIXTUS episcopus, seruus seruorum Dei, uenerabili BERENGARIO Foroiuliensi episcopo, salutem et apostolicam benedictionem.

Filius noster Petrus Lerinensis abbas, cum suis fratribus ad nos ueniens, querelam in conspectu nostro deposuit, quod Troandus miles, parochianus tuus, quamdam uillam ipsorum deuastauit, et eiusdem uille habitatores, monachos et laicos, multis  exactionum oppressionibus infestauerit. Questus est etiam quod Adalbertus et frater eius Raimundus scilicet, parochiani tui, eamdem uillam igni combusserunt: in cuius nimirum uille destructione maximum detrimentum Lerinense monasterium pati cognoscitur. Unde fraternitati tue mandamus atque precipimus, ut Troandum ipsum moneas quatenus predictam uillam, cum habitatoribus et pertinentiis suis, Lerinensibus fratribus omnino liberam quietamque dimittat, nec eam deinceps ullis uexationibus inquietet. Quod si contempserit, tu, carissime frater et cepiscope, talem inde Lerinensi monasterio, quod nostrum est, iustitiam facias, qualem tibi a nobis in tuis desideras negotiis exhiberi. Porro  super illos qui combustionem fecerunt, sententiam proferas que de ignem mittentibus a dominis predecessoribus nostris Urbano et Paschale facta, et a nobis ipsis confirmata est; excepto tamen quod discretionis tue prouidentia, et abbatis Lerinensis uel congregationis consilio, pro satisfactione quam fecerint, misericorditer fuerit condonatum.

Datum Laterani IX Kal. Ianuarii.



CXCuIII. *Xenodochii S. Ioannis Hierosolymitani possessiones et priuilegia confirmat. 

[BOSIO, Dell'istoria della sacra religione di S. Iiou. Gierosol. Roma, 1621, fol., I, 48.



CXCIX. *Monachos Casinenses hortatur ut Oderisio electo abbati pareant. 


[uide PETRI Chron. mon. Casin., l. Iu, c. 78.]



CC. Monasterii Sancte Eupnemie Brixiensis bona et iura enumerat, et sub sancte Romane Ecclesie protectione confirmat. 
[MARGARINI, Bullar. Casin., II, p. 136.]

CALIXTUS episcopus, seruus seruorum Dei, dilecto filio PETRO abbati monasterii Sancte Euphemie quod in Brixiensi parochia in latere montis qui Dignus dicitur, situm est, eiusque successoribus regulariter  substituendis in perpetuum.

Diuinis preceptis instruimur, et apostolicis monitis conformamur, ut pro ecclesiarum statu, impigro uigilemus affectu. Quamobrem, dilecte in Christo fili Petre abbas, petitioni tue clementius duximus annuere, ut Beate Euphemie monasterium, cui auctore Domino presides, quod a pie memorie, Landulpho Brixiensi episcopo, ab ipsa sua fundatione constructum est, apostolice sedis tuitione ac patrocinio muniremus. Per presentis igitur priuilegii paginam, apostolica auctoritate statuimus, ut possessiones, predia et bona omnia, que idem monasterium in presenti iuste possidet, uel in futurum, largiente Domino, iustis modis poterit adipisci, firma ei et illibata iure perpetuo conseruentur. In quibus hec  propriis nominibus annotamus: castrum Sancte Euphemie, cum capella Sancte Marie. Curtem Bazani, Zoco; Raine, Siluole, curtem Rezati, cum castro et capella Sancti Petri; duo massaritie in uirle posite, Bistone, Alpes Letine. Medietatem curtis de Mazano, cum castro, turribus, et capella Sancti Bartholomei, et Sancte Margarite. Medietatem castri Gurzagi. Quidquid habetis in plebe de Gauardo, et in plebibus Salande, Materno, Tusculano, Gargnana. In Brixia casam unam terraneam. In Francia goba sex iugera uinearum, in Cubiade sortes sex. In loco qui dicitur uillo, capellam Sancte Euphemie. In Fontasio massaritias quatuor. In Burne unam sortem, cum familiis. In plebe ciuitas petias uinearum quatuor. In Lauze sortes duas, cum  familiis. In Pascardo unam. In Niardo unam, et in Aune unam. Iuxta fluuium Melle curtem Leole cum castro et capella Sancti Martini. In Cassiuico sortes tres. In Calino sortes duas. In Miliano et in Mistriano corticellam unam. Castrum Rodelianum, cum capellis Sancte Marie et Sancti Andree. In Corsano curticellam unam cum familia. In Dunello sortes octo cum capella Sancti Ioannis. In Carso capellam Sancti Laurentii, cum tribus sortibus. Nulli ergo archiepiscopo, episcopo, uel abbati, aut alicui prorsus hominum facultas sit, idem monasterium temere perturbare, aut eius possessiones auferre, uel ablatas retinere, minuere, uel temerariis uexationibus fatigare, sed omnia integra conseruentur eorum, pro  quorum sustentatione ac gubernatione concessa sunt, usibus omnimodis profutura, salua Brixiensis episcopi reuerentia canonica. Obeunte te nunc eius loci abbate, uel tuorum quolibet successorum, nullus ibi qualibet subreptionis astutia seu uiolentia preponatur, nisi quem fratres communi consensu, uel fratrum pars consilii sanioris, uel de suo, uel de alio, si oportuerit, collegio, secundum Dei timorem et beati Benedicti Regulam elegerint, a Brixiensi episcopo consecrandus; sicut a supradicto bone memorie Landulpho episcopo constitutum est. Porro idem cenobium in ea libertate manere sancimus, in qua predictus episcopus, et loci fundator, ipsum posuisse cognoscitur. Si qua igitur in futurum ecclesiastica secularisue persona, hanc nostre constitutionis  paginam sciens, contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum Iudicem premia eterne pacis inueniant. Amen.

Scriptum per manum Geruasii scriniari regionarii et notarii sacri palatii.

Ego Calixtus catholice Ecclesie episcopus.

 Datum Laterani per manum Ugonis sancte Romane Ecclesie subdiaconi, Iu Idus Februarii, indictione I, Incarnationis Dominice anno 1123, pontificatus autem domni Calixti pape II anno quinto.



CCI. Frederici archipresbyteri et canonicorum Carpensium iura omnia ac priuilegia confirmat. 
[MURATORI, Antiq. Ital., u, 821.]

CALIXTUS episcopus, seruus seruorum Dei, dilecto Filio FREDERICO archipresbytero, et ceteris canonicis plebis Sancte Dei Genitricis uirginis Marie, que in pago Carpensi sita est, eorumque successoribus in perpetuum.

Commissa nobis apostolice sedis auctoritate debitoque  compellimur, pro uniuersarum Ecclesiarum statu satagere, et earum maxime quieti que specialius eidem sedi adherent, et tanquam iure proprio subiecte sunt, auxiliante Domino prouidere. Astulphus siquidem Longobardorum rex in regni sui pago, quod Carpum dicitur, Beate Marie semper uirginis ecclesiam construxisse dignoscitur, quam ut a uicinorum episcoporum, in quorum confiniis idem pagus erat, contentionibus et molestiis omnino liberam redderet, quasdam de predicta curte possessiones in locis conuenientibus utrique dedit, et Mutine quidem iuxta ecclesiam Sancti Thome, Regino uero iuxta ecclesiam Sancti Apollinaris. Super hec ecclesiam illam in iure semper sedis apostolice  permanere constituit, et libertatem ex Stephani pape priuilegio acquisiuit. Quam uidelicet libertatem predecessores nostri supradicte Carpensi ecclesie usque ad nostra tempora seruauerunt. Et nos ergo eamdem libertatem predicte ecclesie per Dei gratiam conseruandam statuimus, ut nulli episcopo, uel nulli omnino ecclesiastice seculariue persone eadem ecclesia subiecta sit, nisi tantum apostolice sedi, ad quam, ut predictum est, iure proprietatis et tutela defensionis specialiter pertinere cognoscitur. Decimas quoque Carpensis territorii absque ulla diuisione siue diminutione, uobis uestrisque successoribus firmas perpetuo manere sancimus, sicut eas predecessorum nostrorum apostolice memorie Gregorii uII et Urbani, et Paschalis II atque  aliorum concessione hactenus habuistis, ita ut de predictis decimis nulli alicui possidere, uel ab aliquo accipere, nisi de consensu et permissione plebis, liceat. De chrismate et oleo sancto atque ordinatione uestra, siue consecrationibus ecclesiarum, a quocunque uelitis episcopo catholico, accipiendis licentiam uobis liberam indulgemus, sicut a prefatis pontificibus constat fuisse concessam. Capellas autem que ad ius uestre ecclesie pertinere noscuntur, id est S. Martini, S. Laurentii, S. Nicolai, absque ullius molestia perpetuo uobis uestrisque successoribus per omnia stabilitas esse censemus. Atque infra terminos uestre parochie nullam ecclesiam, nisi per uestram licentiam, et uobis subiectam, edificari precipimus. Infra eosdem quoque  terminos preposito plebis clericos ordinare permittimus, ad cuius prouidentiam et dispositionem tam ordinationes et promotiones clericorum, qui infra eamdem parochiam ordinandi uel promouendi sunt, quam etiam prelationes eorum qui in subditis ecclesiis proficiendi sunt, pertinebunt. De criminalibus etiam intra supradictos terminos penitentias dare, et reconciliationem facere uobis concedimus. Preterea per presentis decreti paginam apostolica auctoritate statuimus, ut quecunque predia siue possessiones eadem ecclesia iuste possidet, siue in futurum concessione pontificum, liberalitate principum, uel oblatione fidelium, iuste atque canonice poterit adipisci, firma uobis uestrisque successoribus permaneant. Decernimus ergo ut nulli omnino  hominum liceat eamdem ecclesiam temere perturbare, aut a uestra congregatione actiones uel exenium aliquod exigere, uel res uestras in beneficium cuiquam dare, aut possessiones eiusdem ecclesie auferre, minuere uel temerariis uexationibus fatigare, sed omnia integra conseruentur, uestris uestrorumque successorum usibus omnimodis profutura. Sane si quis deinceps archiepiscopus aut episcopus, prepositus uel abbas, imperator aut rex, marchio, uel dux, uel comes, uicecomes, iudex aut castaldio, seu quelibet ecclesiastica uel secularis persona, hanc nostre constitutionis paginam sciens, contra eam temere uenire tentauerit, secundo tertioue commonitus, si non satisfactione congrua  emendauerit, potestatis honorisque sui dignitate careat, reumque se diuino iudicio existere de perpetrata iniquitate cognoscat, et a sacratissimo corpore et sanguine Dei et Domini Redemptoris nostri Iesu Christi alienus fiat, atque in extremo examine districte ultioni subiaceat. Cunctis autem eiusdem ecclesie iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen, amen, amen.

Ego Calixtus catholice Ecclesie episcopus subscripsi.

Datum Laterani per manum Hugonis sancte Romane Ecclesie subdiaconi, Iu Idus Februarii, indictione prima, incarnationis Dominice anno 1123,  pontificatus autem domini Calixti II pape anno quinto.



CCII. Confirmatio priuilegiorum ecclesie S. Rudperti Salzburgensis. 
[HANSIZII, Germania sacra, tom. II, p. 941.]

CALIXTUS episcopus, seruus seruorum Dei, dilectis filiis HERMANNO preposito, et canonicis in episcopali ecclesia S. Rudperti Salzburgensi regularem uitam professis, tam presentibus quam futuris in perpetuum.

Iustis terram inhabitantibus per prophetam Dominus precipit, cum panibus occurrere fugienti; idcirco uos, filii karissimi, de seculo fugientes  gratanter excipimus, et per sancti Spiritus gratiam sedis apostolice munimine confouemus. uite namque canonice ordinem, qui per dilectissimum fratrem nostrum Chunradum Salzburgensem archiepiscopum in uestra est Ecclesia institutus, presentis priuilegii pagina confirmamus. Statuimus enim ut nulli omnino hominum liceat eumdem ordinem in uestra ecclesia mutare. Et ne cui uestrum post professionem exhibitam, proprium quid habere, neue sine prepositi, uel congregationis licentia claustri cohabitationem deserere liceat, interdicimus, et tam uos, quam uestra omnia sedis apostolice protectione munimus. uobis itaque, uestrisque successoribus in eadem religione mansuris ea omnia perpetuo possidenda sancimus, que in presentiarum  pro communis uictus sustentatione legitime possidere uidemini, et quecunque deinceps poteritis adipisci. Ad hec decreuimus ut nulli hominum facultas sit, uestram Ecclesiam temere perturbare, aut eius possessiones auferre, uel ablatas retinere, minuere, uel temeritatis uexationibus fatigare, sed omnia integra conseruentur eorum, pro quorum sustentatione et gubernatione concessa sunt, usibus omnimodis profutura, salua metropolitani proprii reuerentia. Ad hec audientes statuimus ne, obeunte ipsius loci preposito, nullus in prepositum qualibet subreptionis astutia seu uiolentia preponatur, nisi quem fratres communi consensu, uel fratrum pars consilii sanioris secundum Dei timorem prouiderint  eligendum. Si qua igitur in futurum ecclesiastica siue secularis persona, hanc nostre constitutionis paginam sciens, contra eam ire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco iusta seruantibus sit pax Domini nostri Iesu Christi, quatenus et hic fructum bone actionis accipiant, et apud districtum iudicem premia eterne pacis inueniant. Amen, amen, amen.

Ego Calixtus catholice Ecclesie episcopus.

 Datum Laterani per manum Hugonis sancte Romane Ecclesie subdiaconi, XI Kalend. Martii, indictione I, Incarnationis Dominice anno 1123, pontificatus autem domni Calixti pape II anno Iu.



CCIII. Predium Wilzaccare, cum ecclesia Sancti Cesarii in agro Mutinensi, ad canonicos regulares pertinere, contra petitionem monachorum Nonantulensium, decernit. 
[MURATORI, Antiq. Ital., u, 257.]

CALIXTUS episcopus, seruus seruorum Dei, canonicis ecclesie Sancti Cesarii, que sita est in curte que dicitur Wilzacara, tam presentibus quam futuris, sub regulari obseruantia permansuris in perpetuum.

 Officii nostri nos hortatur auctoritas, pro Ecclesiarum statu satagere, et que recte statuta sunt, auxiliante Domino, stabilire. Comitissa siquidem Mathildis, singularis beati Petri filia, in paterni iuris predio, quod Wilzacara dicitur, iam diu regulares fratres congregare proposuit. Porro cum a Nonantulensibus monachis de eodem predio questio fieret, eadem illustris domina sollicitius procurauit ne quid calumnie fratribus illic uiuentibus superesset. Parato enim iuxta preceptum domni predecessoris nostri sancte memorie Paschalis pape iudicio, legitimis testibus iureiurando sancitum est, supradictum predium quadraginta annis a marchione Bonifacio et eius filia Mathilda possessum  esse. Beati uero Cesarii ecclesiam, in eodem predio sitam, cum suis possessionibus per quadraginta annos nulla monachorum dominatione, uel legitima litis illatione interposita, liberam ab eis perseuerasse. Nos igitur ad predicti domni predecessoris nostri exemplar locum ipsum et congregationem uestram in ius et tutelam sancte sedis apostolice suscipientes, ab omnium deinceps personarum exactione liberam permanere censemus. Statuentes ut quecunque bona per supradictam comitissam in usus fratrum illic Deo seruientium concessa sunt, aut in futurum, largiente Deo, per alios fideles legitime dari, offerriue contigerit, quieta semper et integra conseruentur. Nulli ergo omnino  liceat ecclesiam ipsam temere perturbare, aut eius possessiones auferre, uel ablatas retinere, minuere, uel temerariis exactionibus fatigare: sed omnia integre conseruentur, eorum, pro quorum sustentatione et gubernatione concessa sunt, usibus omnimodis profutura. Chrisma, oleum sanctum, consecrationes altarium, siue basilicarum, ordinationes clericorum, qui ad sacros fuerint ordines promouendi, a quo malueritis, catholico accipietis episcopo. Ad indicium autem percepte a Romana Ecclesia libertatis, bysantium aureum quotannis Lateranensi palatio persoluetis. Si quis igitur ecclesiastica secularisue persona, hanc nostre constitutionis paginam sciens, contra eam temere uenire tentauerit, secundo tertioue commonitus, si non  satisfactione congrua emendauerit, potestatis honorisque sui dignitate careat reumque se diuino iudicio, etc.

Scriptum per manum Geruasii scriniarii regionarii et notarii sacri palatii.

Ego Calixtus catholice Ecclesie episcopus subscripsi.

Datum Laterani per manum Hugonis sancte Romane Ecclesie subdiaconi, quarto Kalendas Martii, indictione prima, Incarnationis Dominice anno 1123, pontificatus autem domini Calixti II pape anno u.



CCIu. Priuilegium pro abbatia S. Marie uangadiciensi. 
[MITTARELLI, Annal. Camald., III, append., 292.]


CALIXTUS episcopus, seruus seruorum Dei, dilecto filio LITALDO abbati uangadiciensi monasterii Sancte Marie, quod in comitatu montis Silicani super Athicem ueterem situm est eiusque successoribus regulariter substituendis in perpetuum.

Officii nostri cura nos admonet Ecclesiarum quidem omnium presertim ad ius beati Petri, ac sancte Romane Ecclesie pertinentium, et utilitati intendere et quieti salubriter auxiliante Deo prouidere. Tuis igitur, dilecto in Domino fili Litalde abbas, precibus annuentes uangadiciense Beate Dei genitricis uirginis Marie monasterium, cui Domino auctore presides, quod a nobilis memorie Ugone  marchione constructum et ab ipsa fundatione sui per predecessorem nostrum sancte recordationis papam Syluestrum libertate donatum est, sedis apostolice patrocinio communimus. Possessiones namque ipsius et bona omnia que uel idem marchio, uel alii quilibet homines de suo iure loco illi attulerunt, uel in posterum ei iuste offerri a quocunque contigerit, firma tibi tuisque successoribus et illibata permanere censemus; in quibus hec propriis duximus nominibus adnotanda: uillam scilicet abbatie, in qua monasterium consistit cum plebe Sancti Ioannis, uillam uangaditiam cum ecclesia Sancti Michelis, uillam que dicitur Saluaterra cum ecclesia Sancti Antonini, uillam Cauazzanam, cum ecclesia Sancti Laurentii. In episcopatu ueronensi  ecclesiam Sancti Saluatoris infra ciuitatem constructam cum pertinentiis suis. Possessiones illas, et in Bardulino, et in aliis locis eiusdem episcopatus. In episcopatu uincentino terram de Albareto. In episcopatu Patauensi ecclesiam Sancti Petri sitam in monte Silicano cum pertinentiis suis, curtem uallis Almerici cum ecclesia Sancti Andree. In Este ecclesiam Sancti Firmi et Sancti Petri cum pertinentiis suis. In Palso ecclesiam Sancti Michelis, possessiones in curia uille, et in aliis locis eiusdem episcopatus. In episcopatu Adriensi ecclesiam Sancti Petri in uilla Conceda, ecclesiam Sancti Bartholomei de Gorgnano. Borsetum cum ecclesia Sancti Zenonis. In Contina, ecclesiam Sancti Sixti, uenece cum ecclesia Sancti Martini, et alias  possessiones in eodem episcopatu, uel comitatu Possessiones in episcopatu Ferrariensi, et in episcopatu Bononiensi ecclesiam Sanctorum Simonis et Iude de Urbizano cum suis pertinentiis. Decernimus ergo ut nulli omnino hominum liceat idem monasterium temere uel temerariis uexationibus fatigare, sed omnia integra conseruentur eorum pro quorum sustentatione concessa sunt, usibus omnimodis profutura. Prefati quoque predecessoris nostri statuta seruare cupientes, apostolica sancimus auctoritate, ut monasterium ipsum sub apostolice sedis tuitione saluum et in cunctis quietum consistens a potestate seu dominio episcoporum cum omnibus, quas in presentiarum possidet, ecclesiis, uel quas in futurum iuste adeptum fuerit, permaneat liberum, et a synodalibus  prorsus exactionibus absolutum. Liceat itaque tibi tuisque omnibus successoribus singulas ecclesias uestras cum cemeteriis, baptisteriis, capitulis, synodis libere possidere easque per proprios instituere sacerdotes absque alicuius episcopi contradictione uestrorum insuper promotiones clericorum, consecrationesque basilicarum, atque infantium in uillis uestris constitutorum baptisma, consignationes episcoporum, quos inuitare dignum duxeritis ministeriis, celebrari, similiter stabiliterque censemus. Preterea sacerdotibus in parochialibus ecclesiis monasterii quolibet tempore degentibus tam publicas, quam priuatas parochianis utique suis imponendi penitentias presentis fauore priuilegii  licentiam indulgemus, quorum etiam studio questiones apud ipsos de coniugiis exorte, ut iuxta sanctorum Patrum terminentur institutiones, ad te tuosque successores referantur. Sacrosanctum uero chrisma singulis annis abbas monasterii per suos a quocunque uoluerit episcopo legatos accipiat, acceptum autem baptismalibus consueto more studeat ecclesiis distribuere. Sane curtis abbatie, uangaditie, Salua terre, simulque Cauazane decimas miserationis intuitu ex integro uobis habendas concedimus, in aliis uero locis prediorum, que sumptibus propriis excolitis, reddituumque uestrorum decimationes nostra uobis uindicare liceat auctoritate. Obeunte te nunc eius loci abbate uel tuorum quolibet successorum, nullus ibi qualibet subreptionis  astutia seu uiolentia preponatur, nisi quem fratres eorum consensu, uel fratrum pars sanioris consilii de suo, uel si necesse fuerit de alieno religiosorum fratrum collegio secundum Dei timorem et beati Benedicti Regulam prouiderint eligendum; electus autem ad Romanum pontificem consecrandus accedat. Si qua igitur in futurum ecclesiastica secularisue persona, hanc nostre constitutionis paginam sciens, contra eam uenire temere presumpserit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Iesu Christi aliena fiat, atque in extremo  examine districte ultioni subiaceat. Cunctis autem eidem loco iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen.

Ego Calixtus catholice Ecclesie episcopus. FIRMAMENTUM EST DOMINUS TIMENTIBUS EUM.

Datum Laterani per manum Hugonis sancte Romane Ecclesie subdiaconi, II Nonas Martii, indictione prima, Incarnationis Dominice anno 1123, pontificatus autem domini Calixti II pape anno u.



CCu. Ad D[idacum] archiepiscopum Compostellanum. 
[FLOREZ, Esp. sagr., XX, 385.]

 CALIXTUS episcopus, seruus seruorum Dei, uen. fratri D. S. Iacobi archiep. et legato R. E., salutem et apost. benedic.

Perspectis Lucensis Ecclesie eiusque episcopi nuntiis agnouimus dilectionem uestram legatione uobis digne a nobis olim tradita, nescio quorum peruersorum impedimento, minime fungi: unde ualde doluimus et miramur nostra in uestris partibus in tantam deuenire tribulationem. Quapropter eamdem legationem sicut prius uobis confirmamus, et quasi filium carissimum monemus, ut nostra in uestris partibus peragatis, et que corrigenda sunt, corrigatis, emendetisque huius sacre sedis licentia et auctoritate. ualete.

 Ego cardinalis Deusdedit S. Laurentii conf. Ioannes cardinalis. Petrus cardinalis . . . . . conf.

Data apud Lateranum II Nonas Martii. Scripta per manus Ugonis subdiaconi.



CCuI. Canonicorum ecclesie Cremonensis priuilegia et bona confirmat. 
[MURATORI, Antiq. Ital., u, 247.]

CALIXTUS episcopus, seruus seruorum Dei, dilectis filiis Cremonensis ecclesie canonicis, eorumque successoribus in perpetuum.

Officii nostri nos hortatur auctoritas paternam pro Ecclesiarum statu sollicitudinem gerere, et que ad earum quietem et pacem constituta sunt, stabilire.  Quapropter, karissimi in Christo filii, petitionibus uestris clementi benignitate impertientes assensum, ad domni predecessoris nostri sancte memorie pape Urbani exemplar, uestram Beate Marie Dei Genitricis ecclesiam, cum omnibus rebus suis, apostolice sedis tuitione ac patrocinio defensamus. Statuimus enim ut quecunque bona, quascunque possessiones congregationis uestre unitas hactenus possedisse per authentica et legitima scripta cognoscitur, uel episcoporum donatione, uel regum, aut ceterorum fidelium oblatione, uobis uestrisque successoribus firma semper et illibata permaneant. In quibus hec propriis nominibus exprimenda signamus, uidelicet: Butaningum, Castrum uetus, Insulam, Radaldiscum, Casam Nouam, Butalianum,  Atunellum, Fontanellam: Capellam Sancti Saluatoris, ecclesias Sancti Petri de Curticella ultra Padum, Sancte Marie de Mareulingo, Sancti Michelis de Marasse, et Sancti Michelis de suburbio Ciuitatis, cum pertinentiis earum. Nec non oratorium Sancti Mauritii cum eorum pertinentiis. Oblationes etiam altaris Sancti Imerii, et ceterorum altarium uestre ecclesie, communitatis uestre usibus in perpetuum semper exhibendas fore censemus. Quidquid preterea in futurum ad congregationis uestre regimen iuste legaliterque conferri contigerit, firmum semper et integrum stabilitate perpetua conseruetur, eorum pro quorum sustentatione et gubernatione concessum est, usibus omnimodis profuturum. Ad hec adiicientes precipimus ut nullus  episcopus, comes, uicecomes, siue procurator de ipsa uos canonica infestare, aut de terris eius fodrum, uel aliquam dationem, uobis inuitis, tollere, seu uos uestrosque successores de ipsis terris aliquando sine legali iudicio molestare uel disuestire presumat. Preterea, ut omnipotentis Dei seruitio per ipsius gratiam quietius insistatis, uos et prefatam ecclesiam ab episcoporum grauamine remouentes, decernimus ut eis non liceat, inuitis fratribus, in uestra canonica habitare. uos autem, filii in Domino dilectissimi, oportet mores uestros ab omni malo corrigere, et conuersationem uestram ad normam institutionis canonice custodire, ut, quod nomine censemini, re etiam in diuine maiestatis oculis  esse possitis. Si quis igitur in crastinum archiepiscopus, episcopus, imperator, aut rex, princeps, dux, marchio, aut comes, uicecomes, iudex, aut ecclesiastica quelibet secularisue persona, hanc nostre constitutionis paginam sciens, contra eam uenire temere tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore et sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum  iudicem premia eterne pacis inueniant. Amen, amen, amen.

Ego Calixtus catholice Ecclesie episcopus.

Datum Laterani per manum Hugonis sancte Romane Ecclesie subdiaconi, secundo Nonas Martii, indictione prima, incarnationis Dominice anno 1123, pontificatus autem domini Calixti II pape anno u.



CCuII. *Monasterii Lenensis tutelam suscipit, bonaque ac priuilegia confirmat. 

[ZACCARIA Dell'antichissima badia di Leno libri tre. uenezia, 1767, 4o, p. 111.]



CCuIII. Priuilegium pro ecclesia B. Marie Blesensis. 
[Gall. Chr., uIII, instrum, 421.


CALIXTUS episcopus, seruus seruorum Dei, Stephano abbati et canonicis in Blesensi ecclesia B. Marie regularem uitam professis, tam presentibus quam futuris, in perpetuum.

Bonis religiosorum fratrum et sanctorum uirorum desideriis non solum fauere, sed ad ea ipsorum etiam debemus animos incitare. Nobilis siquidem uir Theobaldus, Blesensium comes, uenerabili fratre nostro Gaufrido Carnotensi episcopo commonente atque hortante, pro amore Dei et religionis canonice reuerentia uestram beate et gloriose uirginis Marie Dei Genitricis ecclesiam, quam in seculari potestate sui dominii  retinebat, cum omnibus suis rebus et possessionibus Deo et uobis per eiusdem episcopi manum, sicut ipsius attestatione didicimus, reddidit et penitus refutauit hoc nimirum tenore, ut deficientibus de eadem ecclesia clericis secularibus, eorum honores siue possessiones ecclesiastice in usum uestrum et fratrum, qui post uos in regulari uita, Domino auctore, successerint, redigantur; quandiu uero illi uixerint, prebendarum redditus, quos hactenus tenuerunt, dimittere non cogantur. Idem insuper comes communi uestre utilitati deuote intentus, capellam Sancti Carilephi, quam pater eius et ipse primum possederant, per supradicti episcopi manum uestris usibus mancipauit, ita uidelicet ut quocunque tempore decedentibus de ea personis, prebendarum redditus  ad Beate Marie ecclesiam transferantur, et opportuno tempore secundum abbatis arbitrium in capella eadem aliqui regularium substituantur. Nos ergo et prefati strenui atque illustris comitis desiderium laudabile iudicantes, et ipsius precibus annuentes, quod ab eo de prefatis ecclesiis per manum fratris nostri et cepiscopi Gaufridi factum est, confirmamus, et ratum atque inuiolabile futuris temporibus permanere precepimus. Si quis igitur decreti huius tenore cognito, temere, quod absit! contraire tentauerit, honoris et officii sui periculum patiatur, aut excommunicationis ultione plectatur, nisi presumptionem suam digna satisfactione correxerit.

Ego Calixtus catholice Ecclesie episcopus.

 Datum Laterani per manum Hugonis sancte Romane Ecclesie subdiaconi, XIu Kalendas Aprilis, indictione prima, Incarnationis Domini anno 1123, pontificatus autem domini Calixti II pape quinto.



CCIX. Priuilegium pro monasterio Usinnhouensi. 
[Monumenta Boica, tom. X, p. 449.]

CALIXTUS episcopus, seruus seruorum Dei, dilecto filio BRUNONI abbati monasterii Sancte Marie, quod in Frisengensi episcopatu in loco qui Schira dicitur, situm est, eiusque successoribus regulariter substituendis in perpetuum.

Omnibus nos debitores esse apostolica doctrina  insinuat; uerumtamen religiosis uiris sollicitius subuenire commisse nobis administrationis auctoritas exhortatur. Tu siquidem, fili carissime, sicut ueridicorum uirorum attestatione didicimus, una cum tuis fratribus in monasterio in loco qui Usinhouen dicitur, degens, pre nimia ipsius loci incommoditate aquarumue inopia, nec tue nec illorum poteras saluti proficere. Unde, habito uenerabilium fratrum nostrorum archiepiscoporum, Adalberti Moguntini uidelicet apostolice sedis legati, et Chonradi Salzburgensis consilio, habitationem uestram in Schirrum transferre communiter decreuistis. Qui nimirum locus ab Ottone Palatino comite, consentiente egregia femina Petrissa comitissa, et aliis quinque comitibus in cuiusdam scirothece inuestitione per  manus nostras Deo et beato Petro oblatus, conuersationi monastice aptus, et fratrum uidetur usibus opportunus. Nos itaque uere dilectionis et caritatis intuitu, uestris humillimis supplicationibus accommodantes assensum, mutationem hanc seu translationem ad honorem Dei et religionis augmentum firmamus, ut curam prioris loci, qui beati Petri iuris est, nullatenus amittatis. Eumdem insuper noue habitationis locum beati Petri munimine confouemus, et uos tanquam dilectos a Domino filios defensionis nostre brachiis sustentamus. Per presentis igitur decreti paginam apostolica auctoritate statuimus, ut quecunque predia, quecunque bona nobilis memorie Hazocha cum filiis suis Ekkahardo, Bernhardo Ottone comitibus, seu etiam illustris  recordationis comes Bertholdus, comes etiam Chonradus et frater eius Otto, et fratres Otto, Bernhardus et Ekkahardus, aliique fideles Christi pro suarum animarum salute, congregationi uestre de suo iure obtulisse noscuntur, quecunque etiam in futurum concessione pontificum, liberalitate principum, uel oblatione fidelium iuste atque canonice poteritis adipisci, firma uobis uestrisque successoribus et illibata permaneant. Decernimus ergo ut nulli omnino hominum liceat uestrum cenobium temere perturbare, aut eius possessiones auferre, uel ablatas retinere, uel temerariis uexationibus fatigare, sed omnia integra conseruentur eorum pro quorum sustentatione ac gubernatione concessa sunt  usibus omnimodis profutura. Chrisma, oleum sanctum consecrationes altarium siue basilicarum, ordinationes monachorum, qui ad sacros fuerint ordines promouendi, ab episcopo in cuius diecesi estis accipietis, si quidem gratiam atque communionem apostolice sedis habuerit, et si ea gratis ac sine prauitate exhibere uoluerit; alioquin liceat uobis catholicum quem malueritis adire antistitem, qui apostolice sedis fultus auctoritate, que postulantur indulgeat. Obcunte te nunc eius loci abbate, uel tuorum quolibet successorum, nullus ibi qualibet subreptionis astutia seu uiolentia preponatur, nisi quem fratres consensu communi, uel fratrum pars consilii sanioris uel de suo uel de alieno si oportuerit collegio secundum Dei timorem  et beati Benedicti Regulam clegerint. Porro sepulturam loci uestri omnino liberam esse sancimus, ut eorum, qui illic sepeliri desiderauerint deuotioni et extreme uoluntati, nisi forte excommunicati sint, nullus obsistat. Sane aduocatum uobis secundum uestrum arbitrium, aliorum quoque religiosorum, et sani consilii uirorum, quem potissimum elegeritis, concedimus, qui timoris amorisque Dei respectu, uestre utilitati bene prouideat. Ipse tamen si molestus uobis exstiterit, nostra auctoritate liceat alium uobis idoneum constituere. Porro nec ipsi, nec aliis facultas sit aduocatiam loci uestri sibi quasi hereditariam uindicare, uel uobis renitentibus possidere. Si quis igitur in futurum archiepiscopus aut episcopus, imperator aut rex, princeps aut dux, comes,  uicecomes, iudex, aut ecclesiastica quelibet secularisue persona, hanc nostre constitutionis paginam sciens, contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco iusta seruantibus sit pax Domini nostri Iesu Christi, quatenus fructum bone actionis percipiant, et apud districtum iudicem premia eterne pacis inueniat. Amen.

 Ego Calixtus catholice Ecclesie episcopus.

Datum Laterani per manum Hugonis, sancte Romane Ecclesie subdiaconi, uII Kalend. Aprilis, indictione prima, Incarnationis Dominice anno 1123; pontificatus autem domni Calixti pape II anno u.



CCX. In generali concilio Conradum, olim episcopum Constantiensem, sanctorum ordinibus ascribit. 
[MANSI, Concil., XXI, 289.]

CALIXTUS episcopus, seruus seruorum Dei, uenerabili fratri UDELRICO episcopo, clero et populo Constantiensi, salutem et apostolicam benedictionem.

Fratres uestri, quos ad apostolicam sedem direxistis,  multa nobis ac fratribus nostris, de illius sancti uiri defuncti, Conradi, uestri episcopi, actibus retulerunt miracula, et que per eum Dominus omnipotens fecerat, certificare scriptis et uerborum attestationibus studuerunt. Nostris itaque fratribus episcopis et cardinalibus, et aliis archiepiscopis, episcopis, et abbatibus, ac religiosis qui aderant, uiris uisum est, eumdem sanctum apud Deum honorabilem meritis, nos apud homines, quantum nobis fas est, honorabilem memoria facere debere. Unde in generali quod celebramus concilio, eius uenerationem fratribus omnibus nuntiamus. Ad honorem igitur Dei atque ipsius S. Conradi reuerentiam largiente Domino constituimus, ut ipsius inter sanctos recordatio futuris temporibus habeatur, et  miracula, que per eum a Deo facta dicuntur, si uera sunt, scripturis et lectionibus memoriter deinceps teneantur. uos uero, fratres et filii dilectissimi, apparentium in terra uestra florum odore refecti, ita in posterum conuersari, atque ita pie uiuere, cooperante Domino, satagatis, ut et ipsi aliis odorem uirtutum reddere, per sancti Spiritus gratiam ualeatis. Omnipotens Dominus beatorum apostolorum Petri et Pauli precibus, et predicti sancti uiri orationibus sua nos miseratione custodiat et ad uitam perducat eternam.

Datum Laterani u Kal. Aprilis.



CCXI. Ad Girbertum episcopum Parisiensem.---Ut omnes clerici et abbates dieceseos ipsi pareant. Item ut canonicus Parisiensis, alterius ecclesie episcopus effectus, prebendam amittat. 
[MANSI, Concil., XXI, 210, ex minore Pastorali Ecclesie Paris.]


CALIXTUS episcopus, seruus seruorum Dei, uenerabili fratri GIRBERTO episcopo, et canonicis Parisiensis Ecclesie, salutem et apostolicam benedictionem.

Apostolice administrationis debito prouocamur, suam ecclesiis dignitatem et iustitiam conseruare. Quapropter uestram matricem Beate Marie ecclesiam in sue dignitatis statu uolumus per Dei gratiam  permanere. Pro presentis scripti stabilitate statuimus, ut omnes et clerici, et abbates, ad sedem Parisiensem pertinentes, tibi, carissime frater Girberte episcope, tanquam pastori suo et tanquam membra capiti adherentia, et successoribus tuis, debitam obedientiam et reuerentiam semper exhibeant. Illud etiam iuxta sanctorum censuram decernimus, ut si aliquis Ecclesie Parisiensis canonicus, ad episcopatus fuerit honorem promotus, et alterius ecclesie gubernacula beneficiaque susceperit: illius, de qua assumptus est, Ecclesie priuetur canonica.

Datum Laterani, u Kal. April. indictione I.



CCXII. Monasterii S. Bertini Sithiensis tutelam suscipit et priuilegia confirmat. 
[Collection des Cartulaires, III, 262.]


CALIXTUS episcopus, seruus seruorum Dei, dilecto filio LAMBERTO, abbati Sithiensis monasterii Sancti Bertini, eiusque successoribus regulariter substituendis in perpetuum.

Sicut iniusta poscentibus nullus est tribuendus effectus, sic legitima desiderantium non est differenda petitio. Tuis igitur, dilecte in Domino fili Lamberte abbas, iustis petitionibus annuentes, Sithiense Beati Bertini monasterium, cui, Deo auctore,  presides, sub tutelam et protectionem sedis apostolice confouendum suscipimus. Statuimus enim ut nullus abbas in eodem monasterio preponatur, nisi quem fratres, communi consensu, uel fratrum pars consilii sanioris, secundum Dei timorem et beati Benedicti Regulam, de sua congregatione prouiderint eligendum. Porro, iuxta domni predecessoris nostri sancte memorie Paschalis pape decretum, abbatis subrogationem penes Alciacum, non aliunde quam de uestro monasterio, fieri apostolica auctoritate decernimus. Sane, iuxta Roberti comitis corroborationem, a uilla Arkas, et a molendinis que infra ambitum monasterii uestri continentur, nulla prorsus, usque Broburg et Lodic, alia molendina intersint, sicut nec retroactis fuere temporibus. Molentes  autem omnemque molturam, quam de ministerio aduocati Sancti Bertini, siue aliunde, quiete hactenus possedistis, deinceps libere et absque omni contradictione uos possidere censemus. Deinde totum illud atrii spatium quod ab omni basilice uestre parte, usque ad medium Agnionis fluuii cursum interiacet, sicut per fratrem nostrum Ioannem, Morinorum episcopum, constat esse sacratum, ita nos ecclesie uestre presenti decreto firmamus, cum piscariis et terris adiacentibus, cultis siue incultis, uidelicet a prefata uilla Archas usque ad uetus monasterium, prout priscis temporibus possedistis. Illarum quoque decimarum medietatem, que uobis et canonicis Sancti Audomari communi iure proueniant,  scilicet de Sancto Michele, de Sancto Quintino in Lokenes, de Sancto Martino extra burgum, de Sancto Iacobo de Tatinghuem, et de Cormettes, necnon et illorum quatuor denariorum communis telonei, quos fraternitas tua, una cum prefatis canonicis, aduersus burgenses, sibi, coram episcopo Taruanensi, rationabiliter uindicauit, scripti huius auctoritate firmamus. Refectionem preterea, quam fratribus monachis et pauperibus in tuo anniuersario tribuendam constituisti, nos inuiolabilem permanere sancimus. Si qua igitur in futurum ecclesiastica secularisue persona, etc.

Datum Laterani, per manum Hugonis, sancte Romane Ecclesie subdiaconi, tertio Kal. Aprilis, indictione prima, Incarnationis Dominice anno millesimo  centesimo uicesimo tertio, pontificatus autem domni Calixti II pape anno quinto.



CCXIII. Ad Ioannem, Morinensium presulem. Anno 1123, Mart. 30.
[Ibid., p. 294.]

CALIXTUS episcopus, seruus seruorum Dei, uenerabili fratri IOANNI, Morinorum episcopo, salutem et apostolicam benedictionem.

Beati Bertini monasterium, cum omnibus rebus et possessionibus suis, ad Romane ius Ecclesie pertinere, fraternitati tue credimus esse notissimum. Qua in re bona eius, que antiquitus cognoscitur possedisse, decreti nostri pagina confirmauimus. Tue igitur dilectioni rogando, mandamus ut omnia bona  eius manutenere ac defendere studeas, et presertim ea que predecessorum nostrorum sunt priuilegiis confirmata; satagas etiam, et firmiter in posterum teneas, ut abbatis erogatio penes Alchiacum de prefato monasterio fiat, et inde electo, sine occasione aliqua, manum benedictionis imponas, quatenus et nos beati Petri filios pro amore nostro a te amplius diligi cognoscamus, et tu a nobis gratiarum merearis accipere actiones.

Datum Laterani, III Kal. Aprilis.



CCXIu. Monasterio S. Crucis Burdigalensi ecclesiam S. Macarii asserit. 
[MABILLON, Annal. Bened., uI, 98.]

 CALIXTUS episcopus, seruus seruorum Dei, dilectis filiis ANDRONI abbati et monachis Sancte Crucis, salutem et apostolicam benedictionem.

Inter uos et monachos Sancti Macarii de subiectione et obedientia querimonia est agitata: et quidem uos fratres illos in religione uestrique subiectione cenobii retinere iuxta uestram consuetudinem uolebatis, ipsi autem rebelles uobis inobedientes effecti a uestra subiectione se subtrahere nitebantur. Proinde a Burdegalensi archiepiscopo euocati ad presentiam eius uenerunt, sed ipsius et religiosorum abbatum ac monachorum qui aderant, obedire iudicio contempserunt; qua de re ab ipso excommunicati sunt. Tunc illi magis contra uos se  erigentes, ad legatum nostrum Girardum Engolismensem episcopum perrexerunt et ab eo uirgam quamdam pastoralem dictam quibusdam subreptionibus acceperunt, cuius uirge occasione Sancti Macarii ecclesiam per se abbatiam esse liberam uoluerunt, sicut monasterium Sancte Crucis exstitit. Deinde archiepiscopus ad nostrum concilium euocatus, eos mandatis suis et monitis euocauit, ut de transgressione hac in nostra presentia responderent. Cum autem utrique ad nostram presentiam uenissetis, et illi a nobis inducias postulassent, diem utrique parti prefiximus, qua coram nobis et nostris fratribus querimonia sopiretur. Die igitur constituta uos adfuistis, sed altera pars a conspectu nostro se absentauit. Nobis ergo et fratribus nostris iustum et  rationabile uisum est, ut neque uos uestra fraudari iustitia, neque illi de sua debuissent lucrari absentia. Idcirco in generali fratrum nostrorum, episcoporum et cardinalium et aliorum, archiepiscoporum, episcoporum, abbatum ac religiosorum uirorum concilio collaudauimus, ut predicta Sancti Macarii ecclesia, sicut ab antiquo fuit, ita et in posterum in uestri monasterii sit obedientia et dispositione subiecta. Ille uero baculus siue subreptionis uirga in uestrum dominium redigatur, et ne aliquod de cetero scandalum moueat omnino frangatur. Si quis autem hanc nostram et generalis concilii constitutionem et collaudationem aliqua temeritate infregerit, sancti Spiritus iudicio et indignationi sedis apostolice subiacebit: Monachi autem  Sancti Macarii excommunicatione, qua et a nobis et archiepiscopo percussi sunt, tandiu teneantur, donec ad abbatis Sancte Crucis obedientiam reuertantur.

Ego Calixtus catholice Ecclesie episcopus.

Datum Laterani per manum Hugonis sancte Romane Ecclesie subdiaconi, III Kal. Aprilis, indictione II, anno Incarnationis Dominice 1123, pontificatus autem domni Calixti II pape anno u.



CCXu. Ad populum et clerum Augustensem. 
[KHAMM, Hierarchia Augustana, pars I, p. 198.]

CALIXTUS episcopus, seruus seruorum Dei, clero et populo Augustensi, salutem et apostolicam benedictionem.

 Dilectus frater noster Hermannus, episcopus uester, ad sedem apostolicam cum multo labore et fatigatione sui peruenit, et sancte Romane Ecclesie matrem suam humilitate debita et obedientia recognouit. Quem nos paterna dilectione suscepimus, et tanquam obedientem filium nobiscum diligenter habuimus. Ipsum itaque ad uos cum nostra gratia et integritate sui episcopalis officii remittentes, uniuersitatem uestram rogamus, monemus atque precipimus, ut eum benigne suscipiatis, affectione precipua diligatis, et ei sicut patri et magistro uestro, nec non et animarum uestrarum episcopo reuerentiam et obedientiam humiliter impendatis.

 Data Laterani II Kal. April.



CCXuI. Ecclesie Monopolitane libertatem et possessiones petente Nicolao episcopo, confirmat. 
[UGHELLI, Italia sacra, I, 963]

CALIXTUS episcopus, seruus seruorum Dei, dil. fratri NICOLAO Monopolitano episcopo, eiusque successoribus canonice substituendis in perpetuum.

Sicut iniusta poscentibus nullus est tribuendus effectus, sic legitima desiderantium non est differenda petitio. Quia igitur dilectio tua ad sedis apostolice portum confugiens iteratam eius tuitionem deuotione debita requisiuit, nos supplicationi tue clementer  annuentes et dictam Monopolitanam ecclesiam, cui Deo auctore presides, decreti presentis auctoritate munimus. Statuimus enim ut eadem ecclesia nulli alii preter apostolicam sedem subiectionis reuerentiam debeat, sicut per apostolice memorie predecessorem nostrum Urbanum II in Beneuentana synodo definitum, et priuilegii testimonio confirmatum, necnon et a S. recordationis Paschali papa priuilegii munimine roboratum est. Te igitur tuosque successores huius libertatis gratia perfruentes sub solius apostolice sedis obedientia in perpetuum manere decernimus, statuentes ut quecunque Monopolitana ecclesia hactenus iuste possedit, aut hodie possidet, siue in futurum iuste et canonice poterit adipisci, in castellis, uillis, siluis, in ecclesiis,  in monasteriis ceterisque possessionibus, tibi tuisque successoribus episcopali iure regenda semper, ac disponenda seruentur, salua in omnibus Romane et apostolice Ecclesie reuerentia. Obeunte te, uel tuorum quolibet successorum, clero, populoque Monopolitano facultas sit, semota omni prauitate, episcopum canonice eligendi, electus autem a Romano pontifice consecrabitur. Sane si quis in crastinum archiepiscopus, episcopus, imperator aut rex, princeps aut dux, comes, uicecomes, iudex, aut ecclesiastica secularisue persona, hanc nostre constitutionis paginam sciens, contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio  existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco iusta seruantibus sit pax Domini Nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen, amen, amen.

Ego Calixtus catholice Ecclesie episcopus.

Datum Laterani per manum Hugonis S. R. E. subd., II Kal. Aprilis, ind. I, Incarn. Dom. anno 1123, pontificatus autem D. Calixti II PP. u.



CCXuII. Hamburgensibus commendat Adalberonem archiepiscopum a sese consecratum et pallio donatum. 
[LAPPENBERG, Hamburg. Urkund., I, 126.]


CALIXTUS episcopus, seruus seruorum Dei, clero et populo Hamaburgensi, salutem et apostolicam benedictionem.

Desideriis uestre dilectionis nostro concordante iudicio, uenientem ad apostolorum limina et ad nos dilectum fratrem nostrum Athelberonem, in cuius electionem uota uestra conuenerant, Patrum, ut confidimus, canonicis regulis congruentem et constitutionis ecclesiastice non ignarum, benigne suscepimus. Quem de charo cariorem ulnis dilectionis et caritatis uisceribus amplectentes, uobis in archiepiscopum nostri tanquam beati Petri manibus consecrauimus.  Consecrato etiam cum nostre gratie abundantia pallium pontificale, uidelicet officii plenitudinem, ex apostolice sedis benignitate contulimus. Quo infra ecclesiam ad sacra missarum solemnia uti debebit, diebus illis qui in uestre ecclesie priuilegiis distinguuntur. Hunc igitur sub litterarum nostrarum prosecutione ad Ecclesie uestre regimen dirigentes plena hortamur affectione diligi, plena humilitate uenerari. Confidimus enim magnum, Deo auctore, utilitatis fructum per eius doctrinam et prouidentiam uobis omnibus profuturum.



CCXuIII. Confirmatio iurium omnium Ecclesie Squillatine. 
[COQUELINES, Bullar. amp. Collect., tom. XI. p. 184.]

 CALIXTUS episcopus, seruus seruorum Dei, uenerabili fratri PETRO archiepiscopo, a nobis de Squillatina Ecclesia in Panormitanam translato, eiusque successoribus canonice instituendis, in perpetuum.

Iustis uotis assensum prebere, iustisque petitionibus aures accommodare nos conuenit, qui, licet indigni, iustitie custodes atque precones in excelsa apostolorum principum Petri et Pauli specula positi, Domino disponente, conspicimur. Tuis igitur, frater in Christo carissime Petre archiepiscope, iustis petitionibus annuentes, sanctam Panormitanam Ecclesiam, cui auctore Domino per nos institutus presides, auctoritate sedis apostolice communimus; statuimus enim ut Panormum, Misiliminum, Cornelianum, Bicaris, Therme cum pertinentiis suis, et  possessiones, et coloni, decime, et episcopalia iura ipsius parochie, nec non et omnia que terre principes, et alii fideles uiri de iure suo eidem Ecclesie contulerunt, et que ipsi Ecclesie iure antiquo pertinere uidentur, quieta et libera, in tua tuorumque successorum ditione auctoritatis nostre assertione permaneant; omnem quoque libertatem, que a predecessoribus nostris sancte memorie Alexandro II, Gregorio uII et Paschale II Romane Ecclesie pontificibus predecessoribus tuis Panormitanis archiepiscopis Nicodemo et Alcherio, et per eos Panormitane Ecclesie concessa dignoscitur, nos quoque auctoritate apostolica damus tibi et per industriam tuam Ecclesie ipsi concedimus, et decreti huius  pagina confirmamus. Pallii quoque usum, qui antecessoribus tuis a nostris antecessoribus est concessus, dilectioni tue concedimus; quo uidelicet uti debetis diebus illis qui in Ecclesie tue priuilegiis distinguuntur. Cuius indumenti honor quoniam modesta actuum uiuacitate seruandus est, hortamur, ut ei morum tuorum ornamenta conueniant, quatenus auctore Deo recte utrobique possis esse conspicuus. Quamobrem, carissime frater, quoniam pastoralis cure constringit officium, dilige fratres, ipsi quoque aduersarii propter mandatum Dominicum tuo circa te copulentur affectu, pacem sequere cum omnibus: sanctimoniam, sine qua nemo uidebit Deum: piis uaces operibus: uirtutibus polleas; fulgeat in pectore tuo rationale iudicii cum superhumeralis actione  coniunctum: ita procedas in conspectu Dei, et totius Isrel; huiusmodi gregi commisso prebeas exempla, ut uideant opera tua bona, et glorificent Patrem tuum qui in celis est; sit in lingua sermo, sit celi feruor in animo: creditum tibi agrum Dominicum exerce dum licet, semina in timore: dum tempus est bonum faciendo non deficias; tempore enim suo metes, non deficiendo uigilanter. Itaque terrena negotia relinquendo celestibus anhela, que retro sunt obliuiscens, in ea que ante sunt temetipsum extende; meus tua in seculari ueritate non diffluat, sed tota in unum currat atque confluat finem, quem mira suauitate Dauid respexerat, cum dicebat: Unam petii a Domino, hanc requiram ut inhabitem in domo Domini omnibus diebus uite mee. Sancta Trinitas  fraternitatem tuam sue glorie protectione circumdet, et ad finem, qui non finitur, peruenire concedat. Si qua uero in futurum ecclesiastica secularisue persona, hanc nostre constitutionis paginam sciens, contra eam uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem Ecclesie iusta seruantibus, sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant.  Amen, amen, amen.

Ego Calixtus catholice Ecclesie episcopus.

Datum Laterani per manum Hugonis sancte Romane Ecclesie subdiaconi cardinalis, Iu Nonas Aprilis, indictione prima, Incarnationis Dominice anno 1123, pontificatus autem domni Calixti II pape anno u.



CCXIX. Ad Antonium abbatem Senonensem. 
[Gall. Christ. XIII, instr. 488.]

CALIXTUS episcopus, seruus seruorum Dei, dilecto in Christo filio ANTONIO abbati monasterii Senonensis quod in Tullensi parochia situm est.

 Tuis igitur, fili in Christo carissime Antoni abbas, iustis petitionibus annuentes statuimus, etc., ut illibata permaneant, in quibus hec propriis uisa sunt uocabulis exprimenda: ecclesiam uipodicelle, etc., ecclesiam de Plania, ecclesiam S. Ioannis, ecclesiam S. Maurici Senonensis, etc., ecclesiam de Stopax, ecclesiam episcopi uille, ecclesiam Danuebrii, etc. Sane aduocatum loci uestri quicunque per Metensem episcopum constitutus fuerit, etc., delegato aduocatis beneficio contentum esse precipimus, etc.; cunctis autem eidem loco iusta seruantibus sit pax Domini nostri Iesu Christi, et apud districtum iudicem premia eterne pacis inueniant. Amen, amen, amen.

Datum Laterani per manum Hugonis sancte Romane Ecclesie subd. card., Iu Non. Aprilis, indict.  I, Incarnationis Dominice an. 1123, pontificatus autem domini Calixti II pape anno u.



CCXX. Ad Ottonem Bambergensem episcopum, Pomeranorum apostolum.---De priuilegiis Bambergensi Ecclesie concessis. 
[MANSI, Concil., XXI, 193.]

CALIXTUS episcopus, seruus seruorum Dei, uenerabili fratri OTTONI Bambergensi episcopo, salutem et apostolicam benedictionem.

Bonis fratrum nostrorum studiis non solum fauere, sed ad ea ipsorum etiam debemus animos incitare. Tuis ergo, carissime et uenerabilis frater Otto Bambergensis episcope, supplicationibus inclinati,  monasteria que ipse propriis sumptibus exstruxisti, et Bambergensi ecclesie conferens, apostolice sedis roborari munimine quesiuisti, in B. Petri eiusque Romane Ecclesie protectione suscipimus contra prauorum hominum nequitiam defensanda. Statuimus ergo ut possessiones, predia et bona omnia, que et fraternitas tua eisdem monasteriis diuini amoris intuitu contulit, queque aliorum fidelium iusta oblatione concessa sunt, aut in futurum iuste legaliterue acquiri uel offerri contigerit, firma eis et illibata Domino auctore permaneant. Ordinationes sane abbatum uel monachorum suorum a catholicis episcopis diecesanis accipiant. Rerum uero ipsorum monasteriorum curam et administrationem in tuo tuorumque successorum arbitrio et  potestate remanere censemus. Nulli itaque hominum facultas sit eadem monasteria perturbare, aut eorum possessiones auferre, uel ablatas retinere, minuere, uel temerariis fatigationibus uexare; sed omnia integra conseruentur eorum, pro quorum sustentatione et gubernatione concessa sunt, usibus omnimodis profutura. Si qua igitur ecclesiastica secularisue persona, hanc nostre constitutionis paginam sciens, contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore et sanguine Dei et Domini Redemptoris Iesu Christi aliena fiat, atque in extremo examine  districte ultioni subiaceat. Cunctis autem eisdem monasteriis iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant.

Scripta per manum Geruasii scriniarii regionarii et notarii sacri palatii.



CCXXI. Priuilegium pro monasterio S. Benedicti Cremensis. 
[GATTULA, Hist. Casin., I, 285.]

CALIXTUS episcopus, seruus seruorum Dei, dilecto filio uIuIANO preposito ecclesie Beati Benedicti apud  Romam, salutem et apostolicam benedictionem.

Religiosis desideriis dignum est facilem prebere consensum, ut fidelis deuotio celerem sortiatur effectum. Henricus siquidem comes Pergamensis cum totius populi Cremensis suffragio, et conniuentia pro animarum suarum salute in predio possessionis sue cellam in honore beati Benedicti deuotione et reuerentia obtulerunt. Hanc uidelicet cellam uenerabilis frater noster Rogerius tunc uoliterrensis episcopus, eiusdem Henrici comitis filius, pro patris sui, et Cremensis populi desiderio et rogatu iamdudum sub tutelam sedis apostolice, sicut et cetera Casinensis monasterii membra suscipi postulauit.

Nos igitur tam illorum, quam tuis, dilecte fili uiuiane eiusdem loci preposite, petitionibus annuentes  pro sanctissimi Patris nostri Benedicti reuerentia et filii nostri Oderisii abbatis dilectione, ad cuius curam ex Casinensis cenobii iure locus idem pertinet, cellam ipsam per decreti presentis paginam sub apostolice sedis tutelam, protectionemque suscipimus. Statuimus ergo ut cella eadem quieta semper et libera in Casinensis monasterii possessione et unitate permaneat, nec ulli omnino persone liceat eam Casinensi monasterii iure dominioque subtrahere, aut separare. Quecunque uero predia, quecunque possessiones, a supradicto comite Henrico, et a Cremensibus, uel aliis fidelibus uiris eidem loco ad fratrum sustentationem collata sunt, uel in futurum largiente Domino conferentur, firma uobis in perpetuum, quieta, et integra conseruentur. Que  uidelicet possessiones habentur in Cremonensi territorio in uilla Heire, in Riui Zinga, in ueilate, in Mozanica, in uauri, et in Iosano, et in Boteliano. Decernimus itaque ut nulli omnino hominum liceat idem monasterium temere perturbare, aut eius possessiones auferre, uel ablatas retinere, minuere, uel temerariis uexationibus fatigare, sed omnia integra conseruentur eorum pro quorum sustentatione ac gubernatione concessa sunt usibus omnimodis profutura. Ordinationes monachorum qui ad sacros ordines fuerint promouendi, seu clericorum monasterio pertinentium a quo malueritis catholico episcopo accipietis, qui apostolice sedis fultus auctoritate postulatur indulgeat. Si qua igitur in futurum ecclesiastica secularisue persona, hanc nostre  constitutionis paginam sciens, contra eam temere uenire tentauerit, honoris et officii sui periculum patiatur, aut excommunicationis ultione plectatur, nisi presumptionem suam digna satisfactione correxerit. Quicunque uero domum ipsam, et in ea Domino seruientes fouere, suisque rebus honorare curauerit, omnipotentis Dei et apostolorum eius gratiam consequatur. Amen, amen, amen.

Ego Calixtus catholice Ecclesie episcopus.

Datum Laterani per manus Hugonis sancte Romane Ecclesie subdiaconi, tertio Nonas Aprilis, indictione prima, Incarnationis Dominice anno 1123, pontificatus autem Calixti II pape quinto.



CCXXII. Parthenonem S. Saluatoris et S. Iulie Brixiensem tuendum suscipit eiusque possessiones ac priuilegia confirmat. 
[MARGARINI, Bullar. Casin., II, 137.]


CALIXTUS episcopus, seruus seruorum Dei, dilecte in Christo filie ERMINGARDAE abbatisse monasterii Domini Saluatoris nostri, et S. Iulie uirginis et martyris, quod Nouum dicitur, et in ciuitate Brixia situm est, eiusque sororibus tam presentibus quam futuris in perpetuum.

Que a predecessoribus nostris ecclesiastice utilitatis prospectu statuta sunt, firma debent perpetuitate seruari; ea propter petitiones tuas, carissima  in Christo filia, non immerito annuendum censuimus, ut Beate Iulie monasterium, cui, Deo auctore, presides, quod uidelicet ab Ansa regina intra ciuitatem Brixianam constructum est, apostolice sedis priuilegio muniremus. Per presentis igitur scripti paginam constituimus, ut idem monasterium sub apostolice sedis protectione, et regia defensione submissum, nullius unquam alterius iurisdictionibus submittatur; adeo ut quisquam sacerdotum, nisi ab ipsius loci abbatissa fuerit inuitatus, nec missarum ibi solemnia celebrare presumat. Possessiones autem ipsius loci, que ab eadem Ansa regina, et successoribus suis imperatoribus, uel ab aliis fidelibus legaliter concesse sunt, tibi, tuisque sororibus et his, que post uos in eadem religione successerint, confirmamus:  curtes, scilicet, Sermionem Ceruanicam, Nuuelariam, Berciagum, Barbadam, Alfianum, Caluatonem, Ciconiariam, Miliarinam, Sermidam, necnon Cosenagum nouum, Monticellum, cum omnibus basilicis eidem monasterio pertinentibus, scilicet in Sermione una, in Nuuelaria una, in Berciago due, in Barbada una, in Alfiano una, in Caluatone due, in Ciconaria una, in Meliarina una, seu etiam curtes, uillas, castella, basilicas, et omnia eidem monasterio pertinentia; quecunque preterea in futurum, largiente Deo, iuste atque canonice poteritis adipisci, firma tibi et eidem monasterio, illibataque permaneant. Decernimus ergo ut nulli omnino hominum liceat idem monasterium temere perturbare, aut eius possessiones auferre, aut ablatas retinere, minuere,  uel temerariis uexationibus fatigare, sed omnia integra conseruentur earum, pro quarum sustentatione ac gubernatione concessa sunt, usibus omnimodis profutura. Obeunte te, uel aliqua ipsius monasterii abbatissa, nulla ibi qualibet subreptionis astutia preponatur, nisi quam sorores communi consensu, uel sororum pars consilii sanioris, secundum Dei timorem, et beati Benedicti Regulam elegerint. Sane abbatissa ipsius loci licentiam habeat ad honorem Dei, ecclesias construendi, mercatum et castella in terris ad prefatum monasterium pertinentibus, ubicunque uoluerit, pro utilitate monasterii construendi. Nullus etiam episcopus, dux, marchio, comes, uicecomes, uel aliqua magna paruaque  persona ullum districtum in aliquibus locis ipsius monasterii iudicare, seu aliquod placitum, absque licentia abbatisse, habere presumat; aut res monasterii quouismodo alienare, uel ibi molestiam inferre, aut fodrum, uel mansionaticum seu ripaticum, aut paratas, siue aliquas functiones exigere. Decimas preterea et primitias laborum uestrorum, et districtum seruorum, et liberorum, ad uestrum cenobium pertinentium confirmamus. Chrisma, oleum sanctum, consecrationes altarium siue basilicarum, ordinationes abbatisse, uel monacharum siue ceterorum clericorum, qui ad sacros fuerint ordines promouendi, seu quidquid ad sacrum mysterium pertinet, a quibuscunque catholicis presulibus fuerint postulata, gratis concedimus, et  absque reprehensione tribuenda, sicut Anselperga prima abbatissa eiusdem monasterii, a Paulo beate memorie, apostolice sedis pontifice, pro fragilitate feminei sexus obtinuit. Si qua igitur in futurum ecclesiastica secularisue persona, hanc nostre constitutionis paginam sciens, contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco iusta seruantibus sit pax Domini nostri Iesu Christi, quatenus et hic fructum bone  actionis percipiant, et apud districtum iudicem premia eterne pacis inueniant. Amen, amen, amen.

Ego Calixtus catholice Ecclesie episcopus SS.

Datum Laterani, per manum Hugonis sancte Romane Ecclesie subdiaconi, III Non. Aprilis, indictione I, Incarnationis Dominice anno 1123, pontificatus autem domni Calixti II pape anno u.



CCXXIII. Priuilegium pro ecclesia S. Deodati. 
[Hist de l'Eglise de Saint-Dié, p. 377.]

CALIXTUS episcopus, seruus seruorum Dei, ALBERTO uenerabili preposito Sancti Deodati, ceterisque fratribus, salutem et apostolicam benedictionem.

 uenientes ad nos ecclesie uestre canonici, dilectus filius noster Hunaldus, et Hugo uester scholasticus, petierunt ut ecclesie uestre possessiones, iura sua, dignitates iuxta quod in priuilegiis uestris continentur, tam in his que a predecessoribus nostris Romane sedis presulibus obtinuistis, quam in his que ab aliis pontificibus, seu imperatoribus, uel ducibus suscepistis, nos quoque nostra auctoritate firmaremus. Eorum itaque petitioni, que iusta uidebatur, clementer annuentes, uobis uestreque in perpetuum confirmamus Ecclesie, quidquid in priuilegio predecessoris beate memorie Leonis pape firmatum est. Preterea nominatim ecclesiam Sancti Remigii in monte iuxta quod uenerabilis frater Riquinus  Tullensis episcopus scripto et sigillo suo uobis confirmauit. Necnon etiam tenorem ecclesiarum uestrarum, quas in episcopatu Basiliensi habetis, sicut ad nostra usque tempora tenuistis, et a Rodulpho beate memorie Basiliensi episcopo scripto, et sigillo suo confirmatum suscepistis. uidelicet ut in quarto anno ecclesia de Ungrersheim pro decimis quadraginta solidos Basiliensis monete, et capella de Mitteguibre quinque solidos, et illa de uueguibre similiter quinque persoluat. Eisdemque ecclesiis supradictis uiduatis, sacerdotes in eis pro uoluntate prepositi, atque fratrum uestre ecclesie ponantur. Quecunque etiam in posterum concessione principum, seu liberalitate pontificum, aut oblatione fidelium, ecclesie uestre canonice accesserint, auctoritate  sedis apostolice rata et inconcussa uobis permanere decernimus. Si quis igitur, decreti huius tenore cognito, temere, quod absit! contraire tentauerit, honoris et officii sui periculum patiatur, aut excommunicationis ultione plectatur, nisi presumptionem suam digna satisfactione correxerit.

Ego Calixtus catholice Ecclesie episcopus.

Datum Laterani per manum Hugonis sancte Romane Ecclesie subdiaconi, III Non. Aprilis, indict. I, Incarnat. Dominice anno 1123, pontificatus autem domni Calixti II pape anno u.



CCXXIu. *Monasterio S. Gisleni asserit altaria nonnulla a Burcardo, episcopo Cameracensi, concessa. 

 [uide REIFFENBERG, Monum. t. uIII, p. 348.]



CCXXu. Bulla pro Alberone archidiacono et thesaurario Metensis ecclesie Sancti Stephani. 
[MEURISSE, Hist. de Metz, p. 414.]

CALIXTUS episcopus, seruus seruorum Dei, dilecto filio ALBERONI archidiacono et thesaurario Sancti Stephani Metensis ecclesie, salutem et apostolicam benedictionem.

Que a fratribus nostris beneficia ecclesiis collata sunt, nos auctore Deo debemus integra seruare. Idcirco altari nostre ecclesie Sancti Stephani beneficia, que a religiosis episcopis in eius dote collata sunt, confirmamus. In quibus nominatim exprimimus  ecclesiam de Guapeio cum tota ipsa curte, et cum omnibus appendiciis ipsius curtis, scilicet mansis, terris, cultis et incultis, pratis, pascuis, nemoribus, siluis, censibus, fontibus, riuis et eorum decursibus et mundilionibus, campis, uineis etiam illis que site sunt in territorio uille que dicitur Lauriacum, cum integro banno, sicut libere et absolute, ac nullo refragante, ad usum thesaurarii principalis et aliorum subcustodum concessa sunt et ab antecessoribus tuis possessa. Quecunque preterea bona, et quecunque possessiones tam in ecclesiis quam in terris cultis et incultis, uineis, pratis, siluis, mancipiis, censibus, redditibus infra ciuitatem Metensem uel extra eidem altari pertinent ad tuos et successorum tuorum thesaurariorum usus, ita quieta decernimus,  et libera conseruari, ut nulli ecclesiastice seculariue persone facultas sit ea uobis auferre, uel ausu temerario molestiam irrogare. Si quis autem, decreti nostri huius tenore cognito, temere, quod absit! contraire tentauerit, honoris et officii periculum patiatur, aut excommunicationis ultione plectatur, nisi presumptionem suam digna satisfactione correxerit.

Ergo Calixtus catholice Ecclesie episcopus.

Datum Laterani per manum Hugonis sancte Romane Ecclesie subdiaconi, Nonis Aprilis, indictione prima, Incarnationis Dominice anno millesimo centesimo uicesimo tertio, pontificatus autem domni Calixti II pape quinto.



CCXXuI. Ad canonicos Bisuntinos S. Ioannis.---Componit controuersias inter ecclesias S. Ioannis et S. Stephani. Iubet ut priuilegium ecclesie S. Stephani concessum a Paschali papa reddatur. 
[MANSI, Concil., XXI, 202.]


CALIXTUS episcopus, seruus seruorum Dei, dilectis filiis B. Ioannis euangeliste canonicis, salutem et apostolicam benedictionem.

Discordiam que inter uos, et canonicos sancti Stephani, longo iam tempore perdurauit, a nobis in presentia fratrum nostrorum episcoporum et cardinalium, tali noueritis fine conclusam, ut uidelicet in uigiliis festiuitatis Inuentionis corporis S. Stephani, ad uesperas, canonici S. Ioannis ad ecclesiam  B. Stephani cum processione pergant, et in crastino eiusdem inuentionis, unum modium uini, et carnem unius uacce, uel quatuor Bisuntine monete solidos, a canonicis ecclesie loci accipiant. Clerici etiam S. Stephani, in uigiliis S. Ioannis ante portam Latinam, ad uesperas, ad Sanctum Ioannem ueniant. Decanus uero Sancti Stephani hominium semper archiepiscopo faciat, et per manum eius archidiaconatum de Dola et Amos perpetuo iure obtineat. Candele etiam, que in exteris claustri domibus, canonicis S. Ioannis a canonicis S. Stephani antiquitus prebebantur, nisi per quadraginta continuos dies post Inuentionem, et alios quadraginta dies post dedicationem altaris B. Stephani, alio tempore non soluantur. Et cera, que mittebatur uindemiis  Lausannensis pagi, deinceps non soluatur. Sex autem bre cere, in Sabbato sancto Pasche, S. Ioannis thesaurario persoluantur, et in Purificatione sancte Marie, singulis canonicis Sancti Ioannis, qui ad processionem uenerint, cerei singuli tribuantur. Et etiam candele solito more ad cellarium, dum uinum canonicorum commune fuerit, singulis noctibus persoluantur. Cetere etiam consuetudines, tam a clericis S. Ioannis, quam a clericis S. Stephani, in spiritualibus, et in temporalibus, irrefragabiliter obseruentur. Priuilegium sane, quod a domino nostro sancte memorie Paschali papa de maternitate factum est, canonici Sancti Stephani Anserico Bisuntino archiepiscopo, uel Lausannensi episcopo reddant,  usque ad proximas apostolorum Petri et Pauli octauas. Si quis ergo contra hoc mandatum nostrum, uel priuilegium retinere, uel pacem hanc infringere attentauerit, tanquam reus, et sacrilegus, et pacis ecclesiastice perturbator, excommunicationi subiaceat, et in locis quibus fuerit, quandiu ibi permanserit, diuina non celebrentur officia, quousque ad eiusdem pacis redeat unitatem. Qui uero conseruator exstiterit, omnipotentis Dei, et apostolorum eius Petri et Pauli benedictionem et gratiam consequatur. Amen.

Ego Calixtus catholice Ecclesie episcopus, subscripsi.

Datum Laterani, per manum Hugonis sancte Romane Ecclesie subdiaconi, uIII Idus Aprilis, indictione  I, Incarnationis Dominice anno 1123, pontificatus autem domni Calixti II anno quinto.



CCXXuII. Ecclesie Pisane de consecratione episcoporum Corsicanorum priuilegium testatur ultimo concilii Lateranensis die damnatum esse. 
[MANSI, Concil., XXI, 290.]

CALIXTUS episcopus, seruus seruorum Dei, dilectis fratribus et cepiscopis per insulam Corsice constitutis eorumque successoribus in perpetuum

Quot mutationes, quot scripta inter se diuersa de uestris facta sint consecrationibus tota iam pene cognouit Europa. Unde peccatis existentibus, multa  scandala, multe cedes et rapine, multa etiam homicidia atque periuria prouenerunt. Quamobrem Romana Ecclesia leuitatis et inconstantie a compluribus arguebatur, eo quod ipsa discordie huius seminarium, et occasio uidebatur. Nos itaque in preterito, quod nuper celebrauimus Laterani, concilio, totius negotii huius seriem coram uniuersis fratribus qui nobiscum aderant, exposuimus, uidelicet quoniam felicis memorie predecessor noster papa Urbanus necessitate quadam compulsus Corsicanorum episcoporum consecrationem per priuilegium suum antistiti Pisano concessit; qui tamen postmodum, et Romane Eclesie scandalum pertimescens, et grauem inter Pisanos et Ianuenses oriri discordiam uidens, concessionem ipsam mutauit, et antecessores  uestros, sicut moris fuerat, suis manibus consecrauit.

Post hunc, pie recordationis dominus papa Paschalis, quanquam in multas et grauissimas deuenisset necessitates, nullis tamen precibus aut promissionibus ad hoc induci potuit, ut predictas Pisanis firmaret concessiones, sed predecessorum uestrorum consecrationes Romane Ecclesie conseruauit.

Cuius successor papa Gelasius, maiori et grauiori necessitate Roma exire coactus, transmontanas partes nauigio adeundo, priuilegium idem, quod a domino papa Urbano de consecratione uestra Pisanis collatum fuerat, cum Pisa, uenisset, renouauit.  Quod tamen postmodum eamdem Pisanorum et Ianuensium perturbationem prospiciens annullauit.

Nos etiam, qui eorum loco, imo B. Petri, licet indigni, successimus, de ultramontanis partibus ad Urbem accelerantes, Pisas deuenimus, ubi eorumdem predecessorum nostrorum Urbani, et Gelasii uestigia subsecuti, eiusdem populi precibus ac deuotione deuicti, eamdem innouauimus concessionem. Cum uero ad Urbem per Dei gratiam uenissemus de facto non . . . . . cleri, et populi commotionem inuenimus, eo quod in concessione illa, que extra Urbem, et cum paucis facta fuerat, Romana Ecclesia diminutionem patiebatur, et totius discordie, ut dictum est, ministrare fomitem uidebatur.  Nos itaque post multam et diutinam deliberationem, communicato consilio cum fratribus nostris episcopis, et cardinalibus, atque nobilibus Romanorum, nec non multa cleri et populi multitudine, easdem euacuauimus concessiones, et uobis, ac successoribus uestris apostolice sedis priuilegio antequam restituimus libertatem, et fratrem nostrum Sagonem, episcopum nostris tanquam B. Petri manibus consecrauimus, que tandem scripta ab apostolica sede utrique parti collata in presentia Pisanorum et Ianuensium, quos pro eiusdem negotii definitione ad concilium uocaueramus, coram uniuersis archiepiscopis, episcopis, abbatibus, ac reliqua cleri et populi multitudine fecimus recitare, et factum nostrum de quo nulli mortalium iudicare concessum  est, fratrum nostrorum consilio et iudicio commisimus finiendum. Ex quibus electi sunt iudices, qui omni uidebantur suspicione carere: quorum nomina sunt hec: Patriarcha ueneticus, uiennensis, Rauennat. Capuanus, Salernitanus, Narbonensis, Sypontinus, Panormitanus, Barensis, Neapolitanus, Tarraconensis, Senonensis, Burdegalensis archiepiscopi, episcopi uiuariensis, Troianus, Magolanensis, Astensis, et alii complures, qui in partem Lateranensis palatii secedentes, et causam totam utrinque diligentius indagantes, post multam deliberationem, et consilium communi assensu, et priuilegia super hoc Ecclesie Pisane collata cassari, et ultimum, quod Corsicanus episcopus a nobis ad  aliorum correptionem, et ad B. Petri patrimonium recuperandum factum fuerat, proprium obtinere robur debere dixerunt

Quod consilium uenerabilis frater noster Walterius Rauennas archiepiscopus uice iudicum electorum, nobis, et reliquis fratribus recitauit, idem concilium asseuerans uim obtinere iudicii. Porro nos, quod a prenominatis fratribus nostris deliberatum fuerat, in nouissimo concilii die coram uniuersa synodo recitari precipimus. Cumque ab omnibus archiepiscopis, episcopis, et abbatibus et reliqua cleri et populi multitudine placere sibi frequenter acclamatum fuisset, nos cognita eorum sententia, et cleri et populi Romani uoluntate perspecta, sancti Spiritus censura, et auctoritate  apostolica, scripta de uestra consecratione Pisane Ecclesie collata, damnauimus, et quod a nobis de uestra libertate statutum fuerat, eadem auctoritate firmauimus, Pisanis perpetuum super hoc silentium sub anathematis uinculo imponentes.

Si qua igitur in futurum ecclesiastica secularisue persona, hanc nostre constitutionis paginam sciens, contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore Dei et Domini Redemptoris nostri Iesu Christi aliena fiat, atque in extremo examine  districte ultioni subiaceat. Cunctis autem eam seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen.

    Ego Calixtus catholice Ecclesie episcopus.
    Ego Robertus card. tit. S. Eusebii subsc.
    Ego G. G. card. SS. Apostolorum subsc.
    Ego Benedictus card. tit. S. Eudoxie ss.
    Ego Anastasius presb. tit. B. Clement. ss.
    Ego Ioannes presb. card. tit. S. Cecilie ss.
    Ego Theobaldus tit. Pamachii card. ss.
    Ego Desiderius presb. card. tit. S. Praxedis ss.
     Ego G. G. presb. card. tit. Lucine ss.
    Ego Theobaldus presb. card. tit. S. Anastasie ss.
    Ego Ioannes card. S. Chrys. interfui, et ss.
    Ego Petrus presb. card. tit. S. Marcelli ss.
    Ego Crescentius Sabinensis episcopus.
    Ego Petrus Portuensis episcopus subsc.
    Ego uital. Albanus episcopus subsc.
    Ego Prenestinus episcopus subsc.
    Ego Aegidius Tusculanus episcopus ss.
    Ego Petrus card. presb. tit. S. Calixti ss.
    Ego Crescentius card. presb. tit. SS. mart. Marcellini et Petri subsc.
    Ego Gherardus presb. card. S. Prisce et Aquile subsc.
     Ego Sigizo presb. card. S. Sixti ss.
    Ego Deusdedit presb. card. tit. S. Laurentii in Damaso subsc.
    Ego Rossemannas card. diac. S. Georgii ad uelum Aureum subsc.
    Ego Comes diac. card. S. Marie in Aquiro subsc.
    Ego G. G. diac. card. S. Angeli subsc.
    Ego Romanus diac. card. S. Marie in Porticu subsc.
    Ego Stephanus diac. card. S. Marie Schole Grece subsc.
    Ego Ionathas diac. card. SS. Cosme et Damiani subsc.
     Ego G. G. diac. et card. SS. Sergii et Bacchi ss.
    Ego Ioannes diac. S. Nicolai ad Carceres subsc.
    Ego Ubertus diac. card. S. Marie in uia Lata subsc.
    Ego Gregorius diac. card. S. Lucie septem Solii subsc.
    Ego Angelus diac. card. S. Marie in Dominica subsc.
    Ego Gregorius diac. card. S. uiti ss.
    Ego Mattheus diac. card. S. Adriani subsc.


Datum Laterani per manum Guidonis Romane curie camerarii, uIII Id. Aprilis, indict. I, Incarnat. Dominice an. 1123, pontificatus autem D. Calixsti II pape an. u.



CCXXuIII. Ad Petrum Segouiensem episcopum.---Pristina Ecclesie eius, Saracenis erepte, iura restituit, petente »nepote suo rege Illefonso.« 
[COLMENARES, Historia de Segouia, p. 110.]


CALIXTUS episcopus, seruus seruorum Dei, dilecto filio PETRO Segouiensi episcopo, eiusque successoribus instituendis canonice in perpetuum.

Cunctis sanctorum decretales scientibus liquet quod Secouiensis Ecclesia magne olim nobilitatis et potentie in partibus Hispaniarum exstiterit. Sed peccatorum populi multitudine procreante, a Sarracenis eadem ciuitas capta, et ad nichilum Christiane religionis illic libertas reducta est, adeo ut per trecentos  et eo amplius annos nulla illic uiguerit Christiani pontificis dignitas. Nostris autem temporibus diuina populum suum respiciente misericordia, studio gloriose memorie Ildefonsi Secouiensis ciuitas reedificata et restituta est Christiane religioni. Igitur uoluntate et consensu unanimi cleri et plebis eiusdem ciuitatis, nemo comprouincialium pontificum, ut sunt littere petite, primum illius urbis post tanta tempora presulem eligi diuine placuit examini maiestatis. Et nos ergo miserationi superne gratie respondentes, tum beneuolentia Romane Ecclesie solita, et digna Secouiensis Ecclesie reuerentia, tum clarissimi nepotis nostri regis Ildefonsi precibus inuitati, restituere pristina iura Ecclesie tue hac priuilegii auctoritate uolumus, et bona sua seu possessiones  confirmamus. Statuimus ergo ut possessiones seu terminos, et bona omnia, que idem episcopatus in presenti possidet, aut in futurum, largiente Domino, iuste et canonice poterit adipisci, firma tibi successoribusque tuis et illibata permaneant. In quibus hec propriis duximus nominibus adnotanda, uidelicet hereditatem de Petrone usque ad semitam de Collad Formoso, de Balbatome usque ad Manblela, de Monteillo usque ad uadum Soto. Et infra hos terminos, Coca, Iscar, Collar, Portellium, Pennam fidelem, Castrellum de Lacer, Couas, Sacramenia, Bebigure, Bernoie, Maderol, Fraxinum, Alchite, Setempublica, Pedraca. Decernimus ergo ut nulli omnino hominum liceat idem episcopium temere  perturbare, aut eius possessiones auferre, uel ablatas retinere, minuere, uel temerariis uexationibus fatigare. Preterea de his omnibus tam uillis, quam et castellis, iam prenominatis, decimas et oblationes uiuorum ac defunctorum de toto episcopatu ecclesia S. Marie habeat et possideat; nullique episcoporum ordinationes clericorum eiusdem episcopatus, uel consecrationes ecclesiarum sine proprii antistitis auctoritate liceat celebrare. Si quis igitur in futurum ecclesiastica secularisue persona, hanc nostre constitutionis paginam sciens, contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo  corpore ac sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem Ecclesie iura seruantibus sit pax Domini nostri Iesu Christi, quatenus eiusdem fructus bone actionis percipiant, et apud districtum iudicem premia eterne pacis inueniant. Amen.

FIRMAMENTUM EST DOMINUS TIMENTIBUS EUM.

S. PETRUS. S. PAULUS.

CALIXTUS PAPA SECUNDUS.

Ego Calixtus catholice Ecclesie episcopus. Date Laterani per manus Hugonis sancte Romane Ecclesie subdiaconi, u Idus Aprilis, indictione I, Incarnationis Dominice anno 1123, pontificatus autem domini Calixti II pape anno u.



CCXXIX. Priuilegium pro Sancti uictoris Massiliensis monasterio. 
[Hist. de Languedoc, II, pr., p. 424.]


CALIXTUS episcopus, seruus seruorum Dei, dilecto filio RADULPHO abbati uenerabilis monasterii Sancti uictoris Massiliensis, eiusque successoribus regulariter constituendis, in perpetuum.

Officii nostri nos hortatur auctoritas, pro ecclesiarum statu sollicitos esse, et que recte statuta sunt stabilire. Quapropter, dilecte in Christo fili Radulphe abbas, petitioni tue clementer annuimus et S.  Saluatoris monasterium, in loco qui Quiriacus dicitur situm, quod predecessore tuo Ricardo, tunc Massiliensi abbate, rogante, et D. antecessore nostro sancte memorie Urbano papa qui presens ibi aderat, iubente, a quampluribus archiepiscopis et episcopis uice ipsius domini dedicatum est, et cum omnibus ecclesiis, terris, et possessionibus eius ita liberum et quietum, ac successoribus tuis, et per uos Massiliensi cenobio permanere sancimus, sicut ipsum die consecrationis sue, idem Richardus et fratres Massilienses tenuisse noscuntur: cui nimirum Quiriacensi monasterio dignitates omnes, et libertates omnes quas a principio fundationis sue obtinuit, nos per presentis priuilegii paginam confirmamus,  etc. Nullus etiam episcopus homines in eodem monasterio uel tota adiacente uilla degentes, a seruitio monachorum dimoueat, et in expeditionem quamlibet uel communiam exire compellat, etc.

Datum Laterani per manum Hugonis sancte Ecclesie Romane subdiaconi, III Idus Aprilis, indictione I, Incarnationis Dominice anno millesimo centesimo uicesimo tertio.



CCXXX. Priuilegium pro Ecclesia Papiensi. 
[SPELTA, Historia di Pauia, 1597, 4o, p. 287.]

CALIXTUS episcopus, seruus seruorum Dei, fratri  BERNARDO Papiensi episcopo, eiusque successoribus in perpetuum.

Iustis uotis assensum prebere, iustisque postulationibus aures accommodare nos conuenit, qui licet indigni iustitie custodes atque precones in excelsa apostolorum principum Petri et Pauli specula positi Domino disponente conspicimur. Ea propter, reuerende in Christo frater et cepiscope Bernarde, precibus tuis clementius annuentes, omnem uestre Ecclesie dignitatem per predecessorum nostrorum priuilegia, uel authentica scripta concessa nos quoque presenti priuilegii auctoritate firmamus, siquidem fraternitatis tue inter sacra missarum solemnia pallio uti, et tam tibi quam successoribus tuis in processione Palmarum, et ferie secunde post Pascha equum  album udone coopertum equitare, necnon et crucem inter ambulandum preferre concedimus. Monasterium Sancti Donati a Ticinen. [Leg. a B. Liutphredo] quondam episcopo in Scouilla fundatum licet extra uestram diecesis sita uideantur, sicut hactenus habita sunt cum omnibus ad ipsa pertinentibus in uestra semper ditione ac dispositione habeantur. Ceterorum etiam monasteriorum, que infra uestre diecesis fines sunt canonica dispositio, et abbatum, qui in eis sunt, uel abbatissarum discussio, electio, et consecratio uestro semper arbitrio conseruetur; saluo in omnibus apostolice sedis priuilegio: quos profecto uel quorum presbyteros ad uestrum expediat uenire concilium sane in monasteriis, aut capellis aliquibus  preter matricem Ecclesiam baptismum generale fieri petatur prohibemus, in quibus si qua forte precepta contra sacros canones elicita inueniri contigerit, nostris canonicis non preiudicet institutis, clericos, sanctimoniales, uiduas urbis uestre, sine uestra conscientia nemo presumat in iudicium trahere, aut uim eorum rebus inferre. Nec cemeteriorum, que intra uel extra ciuitatem sunt, curam uobis, aut potestatem subtrahere quelibet persona presumat, nec ullus unquam cuiuscunque dignitatis aut potentie homo quasi sub obtentu hospitalitatis in tuo uenerabili episcopio, aut in domibus sacerdotum tuorum, et omnium clericorum sine tua tuorumque successorum uoluntate applicare presumat, nec in rebus mobilibus aut immobilibus, siue personis  cuiuscunque conditionis ad uestram Ecclesiam pertinentibus, inuasionem aut uiolentiam uobis inuitis fieri, sine legali ratione permittimus. Decernimus ergo ut nulli omnino hominum liceat eamdem ecclesiam temere perturbare, aut eius possessiones auferre, uel ablatas retinere, minuere, uel temerariis uexationibus fatigare, sed omnino integra conseruentur eorum pro quorum sustentatione et gubernatione concessa sunt usibus omnimodis profutura. Ad maiorem quoque ipsius Papiensis Ecclesie dignitatem confirmantes, statuimus, ut in synodali celebratione conuentuum, tam tu quam successores tui, ad sinistrum Romani pontificis latus primum sessionis locum perpetualiter habeatis. Si qua igitur in futurum ecclesiastica secularisue persona, hanc nostre  constitutionis paginam sciens, contra eam uenire tentauerit, secundo tertioue canonice commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cuntis autem eidem Ecclesie iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen, amen, amen.

    Scriptum per manum Geruasii scriniarii regionarii et notarii sacri palatii.
     Ego Calixtus catholice Ecclesie episcopus subscripsi
    Ego Petrus Portuensis episcopus consensi et subscripsi.
    Ego Gregorius Sancti Angeli diaconus cardinalis, etc.
    Ego Roazanus diaconus cardinalis Sancte Marie in Porticu, etc.
    Ego Mattheus diaconus cardinalis Sancti Andriani.
    Ego G. G. presbyter cardinalis tituli Lucine interfui et subscripsi.
    Ego Io. presbyter cardinalis tituli S. Grisogoni interfui et subscripsi.
    Ego Petrus cardinalis presbyter tituli Calixti subscripsi.
     Ego Comes presbyter cardinalis tituli S. Sabine subscripsi.


Datum Laterani per manum Hugonis S. Romane Ecclesie subdiaconi, XuII Kal. Maii, indictione prima, Incarnat. Dominice 1123, pontificatus autem domini Calixti II pape anno quinto.



CCXXXI. *Amedeo episcopo Maurianensi preposituram ecclesie S. Marie Secusiensis ac de ipsa ciuitate Secusia ius parochiale concedit. 

[uide Historie patrie Monum., Chart. I, p. 751, Aug. Taurin., 1836.]



CCXXXII. Monasterii S. Georgii ueneti libertatem, priuilegia, possessiones confirmat, imposito monachis aureorum duorum tributo annuo. 
[UGHELLI, Italia sacra, u, 1204.]


CALIXTUS episcopus, seruus seruorum Dei, dilecto filio TRIBUNO abbati monasterii S. Georgii, quod in uenetie partibus situm est, eiusque successoribus regulariter substituendis in perpetuum.

Pie postulatio uoluntatis effectu debet prosequente compleri, quatenus et deuotionis sinceritas laudabiliter enitescat, et utilitas postulata uires indubitanter assumat. Quia igitur dilectio tua, reuerendissime in Christo fili Tribune abbas, ad apostolice sedis portum  confugiens eius tuitionem humilitate debita requisiuit, nos supplicationibus tuis clementi benignitate impartimur assensum, et B. Georgii monasterium, cui auctore Deo presides, Romane Ecclesie patrocinio communimus. Per presentem enim priuilegii paginam apostolica auctoritate statuimus, ut locus idem sub B. Petri tutela et protectione liber in perpetuum conseruetur. Nec patriarcha, nec episcopus, nec persona quelibet ecclesiastica secularisue presumat te uel successores tuos ad concilium cogere, aut in uos uel monachos uestros excommunicationis, seu etiam interdicti sententiam promulgare, in monasterio ipso quidquam preter uestram uoluntatem statuere, aut monachos uestros excommunicatos, siue eiectos, uel fugitiuos absoluere, aut  suscipere, uel sine tuo tuorumque successorum consensu ad ordines promouere. Porro uniuersa quelibet, que aut in presenti legitime possidetis, aut in futurum, largiente Deo, iuste atque canonice poteritis adipisci, firma tibi tuisque successoribus et illibata permaneant. Nulli ergo omnium hominum liceat idem monasterium temere perturbare, aut eius possessiones auferre, uel ablatas retinere, minuere, uel temerariis uexationibus fatigare, sed omnia integra conseruentur eorum, pro quorum sustentatione et gubernatione concessa sunt, usibus omnimodis profutura. Chrisma, oleum sanctum, consecrationes altarium siue basilicarum, ordinationes monachorum, qui ad sacros fuerint ordines promouendi,  a diecesano accipietis episcopo, siquidem gratiam et communionem apostolice sedis habuerit, etiamsi ea gratis ac sine prauitate uoluerit exhibere; alioquin pro eorumdem sacramentorum susceptione catholicum quem malueritis antistitem adeatis, qui apostolice sedis fultus auctoritate, quod postulatur, indulgeat. Obeunte uero te nunc eius loci abbate, uel tuorum quolibet successorum, nullus tibi qualibet subreptionis astutia, uel uiolentia preponatur, nisi quem fratres communi consensu, uel fratrum pars consilii sanioris secundum Dei timorem, et D. Benedicti Regulam prouiderint eligendum. Ad indicium autem percepte huius a Romana Ecclesia libertatis, aureos duos quotannis Lateranensi palatio persoluetis. Si quis igitur in futurum patriarcha,  archiepiscopus uel episcopus, aut ecclesiastica quelibet secularisue persona, hanc nostre constitutionis paginam sciens, contra eam temere uenire tentauerit, secundo tertioue commonita, si non satisfactione congrua emendauerit, potestatis honorisue sui dignitate careat, reamque se diuino iudicio existere de perpetrata cognoscat iniquitate, et a sacratissimo corpore et sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen, amen, amen.

Ego Calixtus catholice Ecclesie episcopus.

 Datum Laterani per manum Aimerici sancte Romane Ecclesie diac. card. et cancell. uIII Idus Maii, indict I, Incarn. Dom. anno 1123, pontificatus autem D. Calixti II PP. anno u.



CCXXXIII. Monasterium S. Marie Glastoniensis diecesis sub protectione sedis apostolice recipitur, eique bona omnia et donationes confirmantur. 
[COCQUELINES, bullarum Collect., II, 187.]

CALIXTUS episcopus, seruus seruorum Dei, dilectissimo filio SIGEFRIDO PELOCHINO, salutem et apostolicam benedictionem.

Religiosis desideriis dignum est facilem prebere consensum, ut fidelis deuotio celerem sortiatur effectum.  Quamobrem nos, fili in Christo carissime, postulationis tue desideriis benignius annuentes, beate Dei Genitricis, et gloriose semper uirginis Marie monasterium, cui annuente Deo presides, in Ecclesie Romane protectionem tutelamque suscipimus; et contra hominum peruersorum molestias eius priuilegio confouemus. Per presentis enim decreti paginam auctoritatemque statuimus, ut quecunque ab apostolicis archiepiscopis, regibus et principibus, aliisque fidelibus, uestro monasterio largitione legitima collata sunt, quieta ei et integra conseruentur. Quecunque preterea futuris temporibus iuste canoniceque acquirere, Domino largiente, poteritis, firma tibi successoribusque tuis et illibata permaneant. Decernimus ergo ut nulli omnino hominum  liceat idem monasterium penitus perturbare, aut eius possessiones auferre, uel ablatas retinere, minuere, uel temerariis uexationibus fatigare, sed omnia integra conseruentur eorum, pro quorum sustentatione ac gubernatione concessa sunt, modis omnibus usibus profutura. Si qua autem in futurum ecclesiastica secularisue persona, hanc nostre constitutionis paginam sciens, contra eam uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Iesu Christi aliona fiat, atque in extremo examine districte  ultioni subiaceat. Cunctis autem eidem loco iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen.

Data Laterani per manum Aimerici sancte Romane Ecclesie cardinalis et cancellarii, Idibus Maii, indictione prima, Incarnationis Dominice 1123, pontificatus domni Calixti II pape u.



CCXXXIu. Monasterii Omnium Sanctorum Barensis possessiones, libertatem, priuilegia confirmat. 
[UGHELLI, Italia sacra, uII, 618.]

CALIXTUS episcopus, seruus seruorum Dei, dilecto  filio MELO abbati uenerabili monasterii, quod Omnium Sanctorum dicitur in loco Cuti in Barensi suburbio, eiusque successoribus regulariter substituendis in perpetuum.

Sicut iniusta poscentibus nullus est tribuendus effectus, sic legitima desiderantium non est differenda petitio. Quamobrem, dilecte in Christo fili Mele abbas, Omnium Sanctorum monasterium, cui Deo auctore presides, apostolice sedis auctoritate munimus, omnes siquidem quietis et libertatis prouisiones, quas bone recordationis Ursus, et Elias Barensis Ecclesie presules eidem monasterio contulerant, et dominus predecessor noster sancte mem. Paschalis papa firmauit, nos quoque presentis scripti pagina confirmamus, ut uidelicet locus ipse cum rebus omnibus  ad eum iuste pertinentibus a dominio uel oppressione cuiuslibet hominis liber debeat permanere. Nec ullus Ecclesie Barensis antistes, aut alius, quod absit! temerarius audeat eidem cenobio excommunicationem inferre, neque personis, aut rebus eius aliquo citra iustitiam modo molestiam, aut controuersiam irrogare. Ordinationes autem clericorum, et ecclesiarum gratis, seposita prauitate, et omni exactione concedat. Missas sane illic publicas per episcopum fieri preter abbatis et fratrum uoluntatem omnimode prohibemus, ne in seruorum Dei recessibus popularibus occasio prebeatur ulla conuentibus. Obeunte te tunc eius loci abbate, uel tuorum quolibet successorum, nullus ibi qualibet subreptionis astutia, seu  uiolentia preponatur, nisi quem fratres communi consensu, uel fratrum pars consilii sanioris secundum Dei timorem, et beati Benedicti Regulam prouiderint eligendum, cui, si qua grauior causa euenerit, libere liceat apostolice sedis audientiam appellare. Ad hec adiicientes decernimus, ut quecunque bona, uel per tuam industriam, uel per uirorum fidelium oblationem eidem loco parata sunt, aut in futurum prestante Deo iuste canoniceque parari contigerit, firma uobis, uestrisque successoribus, et illibata permaneant. Nec ulli omnino hominum liceat idem cenobium temere perturbare, aut eius possessiones auferre, uel ablatas retinere, minuere, uel temerariis uexationibus fatigare, sed omnia integra conseruentur eis pro quorum sustentatione et gubernatione concessa sunt, usibus omnimodis profutura.  Si qua igitur in futurum ecclesiastica secularisue persona, hanc nostre constitutionis paginam sciens, contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio sistere de perpetrata iniquitate cognoscat, et a sacratissimo corpore Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen, amen, amen.

Ego Calixtus catholice Ecclesie episc.

 Datum Beneuenti per manum Aimerici S. R. E. diac. cardinalis et cancel., II Idus Septemb., indict. II, Incarn. Dominice 1123, pont. autem dom. Calixti II pape ann. u.



CCXXXu. Ad Ludouicum Francorum regem.---Commendat P[etrum] cardinalem, legatum apostolicum. 
[MANSI, Concil., XXI, 210.]

CALIXTUS episcopus, seruus seruorum Dei, carissimo in Christo filio LUDOuICO illustri et glorioso Francorum regi, salutem et apostolicam benedictionem.

Concessam tibi a Domino gratiam et regiam potestatem  te recognoscere scimus et gaudemus. Siquidem Deum diligis, Ecclesias ueneraris, et personis ecclesiasticis debitam exhibes reuerentiam et honorem. Ea propter, fili carissime, benedictione apostolica te duximus uisitandum, hortantes, et monentes ut in hoc Dei glorioso proposito tanquam religiosus et catholicus rex per eius gratiam perseueres, quatenus regum rex qui terrenum tibi regnum contulit, eterni etiam coronam et gloriam largiatur. Sane carissimum filium nostrum P. sedis nostre presbyterum cardinalem nobilitati tue attentius commendamus. Nos enim a latere nostro eum secundum antiquam apostolice sedis consuetudinem ad terram potestatis tue, pro corrigendo et confirmando que corrigenda et confirmanda  fuerint, delegamus. Rogamus igitur excellentiam tuam, et in Domino commonemus, ut eum tanquam uicarium nostrum reuerenter suscipias, honeste habeas, et ita ei facultatis tue consilium et auxilium prebeas, quatenus sibi iniunctum possit ministerium adimplere. Uxorem tuam dominam reginam, et filium Philippum, quos tanquam uiscera nostra diligimus, per te salutamus et benedicimus: omnipotentis Dei misericordiam obsecrantes, ut personam tuam, et ipsos, dextere sue protectione per tempora longa seruet incolumes. Stephanum quoque cancellarium, et omnes fideles tuos salutamus et benedicimus.

Datum Beneuenti, pridie Kal. Octobris.



CCXXXuI. Richardo, preposito Springirsbacensi, et eius fratribus priuilegia quedam tribuit. 

[Huius priuilegii titulum dedit IAFFÉ, Regesta Rom. pont., p. 545, cum hac mentione: »In tabulario Confluentino, ex schedis Pertzii.«]



CCXXXuII. Ad suffraganeos episcopos et abbates prouincie Bisuntine. ---Significat iis sententiam a se latam pro maternitate ecclesie S. Ioannis. 
[MANSI, Concil., XXI, 202.]

 CALIXTUS episcopus, seruus seruorum Dei, dilectis fratribus et filiis, suffraganeis episcopis, et abbatibus, per Bisuntinam prouinciam constitutis, salutem et apostolicam benedictionem.

Postquam nos in apostolice sedis ministerium disponente Domino promoti sumus, Bisuntine ecclesie B. Ioannis euangeliste canonici, sepe suam coram nobis querimoniam protulerunt, super controuersia illa, que inter ipsos, et beati Stephani canonicos diutius agitatur; de episcopali uidelicet cathedra, et matricis ecclesie dignitate. Et nos itaque utramque partem secundo ad nostram presentiam conuocauimus. Sed cum beati Ioannis canonici ad nos iuxta mandatum nostrum uenirent, B. Stephani canonici, se sine excusatione qualibet  subtraxerunt. Tertia tandem uice terminum utrisque in beati Luce festiuitate statuimus. Et quidem predicti beati Ioannis canonici nostro se conspectui, iustitiam parati facere et recipere, obtulerunt: uerum canonici Sancti Stephani neque ad nos uenerunt, neque pro se excusationem quamlibet pretenderunt. Quamobrem nos ex communi fratrum nostrorum, episcoporum et abbatum, qui nobiscum erant, consilio, apostolica auctoritate statuimus, ut iam dicta B. Ioannis ecclesia, omnem episcopalis sedis, et matricis ecclesie obtineret in posterum dignitatem, quam antiquis dignoscitur obtinuisse temporibus. Unde beati Stephani canonicis per scripta nostra precepimus, ut illud nobis maternitatis  priuilegium redderent, quod a domino predecessore nostro sancte memorie Paschali papa, per mendacia et fraudis uersutiam subrepserunt. Rogamus igitur dilectionem uestram, monemus atque precipimus, ut predictam beati Ioannis ecclesiam, matrem uestram omnimodis cognoscatis, et obedientiam ei, ac reuerentiam humilitate debita impendatis. Nos enim idcirco hoc fecimus, quia et totius rei ueritatem nostris uisam oculis plenius nouimus, et ratio id poscebat; et quia B. Stephani canonici, tertio uocati uenire ad iudicium contempserunt.

Datum Tarenti, Iu Idus Nouembris



CCXXXuIII. Ad episcopos Hispanos, abbates ac prepositos per Emeritanam et Bracarensem prouinciam constitutos. ---Ut Didaco archiepiscopo Compostellano, uicario suo, obediant. 
[FLOREZ, Esp. sagr., XX, 394.]


CALIXTUS episcopus, seruus seru. Dei, uen. fratribus et cepiscopis, archiepiscopo Bracarensi, episcopo Colimbriensi, Portugalensi, Tudensi, Auriensi, uallibriensi, Lucensi, Astoricensi, Auilensi, Salmanticensi, abbatibus, prepositis per Emeritanam et Bracarensem prouincias constitutis, salutem et apostolicam benedictionem.

Antiqua sedis apostolice institutio exigit, etc., ut supra epist. 80.

 Dat. in burgo S. Fabiani III Kal. Decembris.



CCXXXIX. Ad omnes episcopos, etc., per Europam dispersos. 
[ECCARD, Corpus hist. med. eui, p. 363.]

Dominus papa CALIXTUS, seruus seruorum Dei, dilectis fratribus episcopis, abbatibus, plebanis, canonicis ac capellanis et ceteris per Europam fidelibus, salutem et apostolicam benedictionem.

Iustitie ratio exigit et rationis ordo exposcit, ut que a predecessore nostro sancte memorie papa Paschali caritatis intuitu constituta sunt, nos auctore Domino conseruemus. Latorem presentium ab Hierosolymitani xenodochii preposito Raimundo  missum ad uos caritati uestre attentius commendamus. Idem enim Raimundus omnium a Hierosolyma redeuntium testimonio commendatur, quod sincere, deuote, assidue peregrinorum et pauperum curam gerat. Et nunc pro eorum necessitatibus subleuandis uestre caritatis implorat auxilium. uos ergo beneficentie et communionis nolite obliuisci; talibus enim hostiis promeretur Deus. Pauperem igitur Christum in suis pauperibus subleuare curetis, ut et ipse uos diuitiarum suarum faciat esse participes. Non enim Hierosolymitane peregrinationis mercedis uacuus est, qui in Hierosolymitanis peregrinis rerum suarum adminiculum subministrat. Qui pauperi tribuit, Domino feneratur. Ipse autem Dominus in uobis, quod loquitur, et abundare in uobis faciat  omnem gratiam, ut eum in suis minimis reficientes, in eterne Hierosolyme gaudiis eterne refectionis mercedem accipere mereamini.



CCXL. Ad Pelagium Bracarensem episcopum.---De priuilegiis eiusdem Ecclesie. 
[MANSI, Concil., XXI, 193.]

Bracarensem metropolim insignem quondam fuisse, atque inter Hispaniarum regna multis et dignitatis et glorie titulis claruisse, tam antique nobilitatis indicia, quam et ueterum scripturarum testimonia manifestant. uerum quia consistentis in ea populi peccata corrigere diuine dispositioni complacuit,  irruentibus Mauris seu Moabitis, et metropolis dignitas imminuta, et parochiarum termini sunt confusi. Sane post longa temporum interstitia, diuina rursus miseratio metropolim restituere, atque parochias ex parte maxima dignata est ab infidelium tyrannide liberare. Unde dominus predecessor noster sancte memorie Paschalis papa pristinam ei dignitatem redintegrans, sua queque membra ei per apostolice sedis priuilegium couniuit. Eius itaque nos uestigia subsequentes, carissime frater et cepiscope Pelagi, Bracarensi Ecclesie, cui Deo auctore presides, integram ipsam urbem Bracaram cum cauto illo integro, quod comes Henricus et uxor eius Therasia eidem Ecclesie contulerunt, et cum terminis Bracarensis episcopatus,  sicut in descriptione predicti domini continetur, presentis priuilegii pagina confirmamus: et eidem Bracarensi metropoli, Galliciam prouinciam, et in ea episcopalium cathedrarum urbes redintegramus; item Asturicam, Lucum, Tudam, Mindunium, Auriam, Portugale, Colambriam, et episcopalis nominis nunc oppida Niseum, Lamecum, Egitaniam, Britoniam, cum parochiis suis.



CCXLI. Bulla pro Ecclesia Barbastrensi. 
[AYNSA, Fundacion de Huesca, p. 318.]

CALIXTUS episcopus, seruus seruorum Dei, etc., uenerabili fratri, salutem et apostolicam benedictionem.

 Tu ipse, frater, nosti quia exlongo tempore te diligimus, et diligere uolumus; sed fama illa fratres tuos uehementer turbat, quod Barbatrensem episcopum sine iudicio et ratione a sede sua horribiliter proiecisti, et a predecessore nostro papa bone memorie rogatus, etiam interdictus, ab eadem etiam uiolentia non desistis. Rogamus itaque fraternitatem tuam, et precipimus, ut eumdem fratrem plenarie sedis sue cathedram restituas, etc.



CCXLII. Ad episcopum Pampilonensem. 
[AYNSA, Fundacion, excelencias, grandezas y cosas memorables de Huesca. Huesca, 1619, fol., p. 318.]

CALIXTUS episcopus, seruus seruorum Dei, etc.

 In Oscitanum episcopum excommunicationis sententiam dederamus, pro eo quod uenerabilem fratrem nostrum Raimundum Barbastrensem episcopum de sede propria sine audientia et iudicio expulit, et ad nos uenire commonitus contempsit: postea uero Aragonie regis precibus inclinati cum absoluimus, etc.



CCXLIII. Benedicto, episcopo Lucensi, pallii usum concedit. 
[UGHELLI, Italia sacra, I, 819.]

CALIXTUS episcopus, seruus seruorum Dei, uenerabili fratri BENEDICTO Lucensi episcopo, salutem et apostolicam benedictionem.

 Et caritatis debito prouocamur et apostolice sedis beneuolentia incitamur honorem fratribus exhibere, et S. R. Ecclesie dignitatem aliis etiam Ecclesiis impertire, illis precipue, que familiarius ac deuotius in B. Petri obedientia et seruitio perseuerant. Propter quod, carissime in Christo frater et cepiscope Benedicte, fratrum tuorum et nobilium ciuitatis petitionibus duximus annuendum, ut Lucanam Ecclesiam, cui Deo auctore presides, ex liberalitate sedis apostolice specialius honoremus. Ipsa enim cum clero suo, ac populo, ita se diebus nostris Romane deuouit ecclesie, ita se B. Petri obedientie ac seruitio mancipauit, ut de consueta sedis apostolice liberalitate merito et honorari debeat, et gaudere. Nos ergo in preteritorum memoria  habentes, et in posterum de dilectionis et seruitii nostri perseuerantia confidentes, tibi tuisque successoribus pallii usum infra ecclesiam tantum ad missarum solemnia, ex Romane Ecclesie benignitate concedimus diebus illis, qui inferius distinguuntur. Ipso uidelicet die Natiuitatis Domini, in festiuitate B. Ioannis Euangeliste, in Epiphania, Cena Domini intra Urbem, et extra si causa grauior interuenerit, Resurrectione, sequenti secunda feria, Ascensione, Pentecoste, Natiuitate S. Io. Baptiste, Natale apostolorum Petri et Pauli, Assumptione B. Marie, commemoratione S. Michelis, festiuitatibus S. Martini, et S. Frigidiani, dedicatione maioris Ecclesie, in ordinationibus presbyterorum, et diaconorum, et in dedicationibus ecclesiarum Lucane urbis. Cuius  nimirum pallii uolumus te per omnia geneum uindicare, huius siquidem indumenti honor, humilitas atque iustitia est. Tota ergo mente fraternitas uestra se exhibere festinet, in prosperis humilem, et in aduersis, si qua euenerint, cum iustitia erectam, amicam bonis, peruersis contrariam. Nullius unquam faciem contra ueritatem suscipiens, infirmis compatiens, beneuolentibus congaudens, aliena damna propria deputans, de alienis gaudiis tanquam de propriis exsultans, in corrigendis uitiis pie seuiens, in fouendis uirtutibus auditorum animas demulcens, in ira iudicium sine ira tenens, in tranquillitate autem seueritatis iuste censuram non deserens. Hec est, frater carissime, pallii accepti dignitas, quam si sollicite seruaueris, quod foris accepisse ostenderis,  intus habebis. Sancta Trinitas fraternitatem tuam per secula longa seruet incolumen. Amen.

Dat., etc.



CCXLIu. Priuilegium pro monasterio Andrensi. 
[D'ACHERY, Spicil., II, 797.]

CALIXTUS episcopus, seruus seruorum Dei, dilecto filio RAINALDO Andernensi abbati, eiusque successoribus regulariter substituendis in perpetuum.

Iustis uotis assensum prebere, iustisque petitionibus aures accommodare nos conuenit, qui licet indigni iustitie custodes atque precones in Ecclesia apostolorum principum Petri et Pauli specula positi,  Domino disponente conspicimur. Proinde, dilecte in Christo fili Rainalde abbas, petitioni tue clementer annuimus, et Andernense Sancti Saluatoris ac Beate Rotrudis monasterium, cui auctore Domino presides, in apostolice sedis tutelam excipimus, et pertinentes ei possessiones presentis decreti pagina confirmamus que uel pontificum concessione, uel comitum et baronum largitione, aut aliorum fidelium oblatione, siue aliis iustis modis acquisite sunt, uel futuris temporibus acquirentur

Omnem uidelicet pasturam circa ecclesiam Andernensem, ubertatem cespitum paludis et aque: capellam S. Marie de castro Gisnes; altare de Bredenarda, de Andernes, de Lullingahem, de Fercnes, de Eilingahem; et tertiam partem altaris  de Terdecgehem cum decimis eorum; duas partes decime de Spetleca: terram de Antingehem cum hospitibus, comitatu et bosco; molendinum in uilla Odingehem, terram cum hospitibus in uilla Terdeggehem; terram cum hospitibus in uilla Rauantum, et Elbedingehem; terram in uilla Buxin; terram cum hospitibus in uilla Wadingatun, et de Seiles, de Bessingahem, de Hetberga; decimam Destrones: terram cum tribus hospitibus et uauassoribus in uilla Fraitun; terram cum hospitibus apud Nieles; terram cum hospitibus in uilla Marcnes; Hammes et Curtalo; terram de Elingatun; terram duarum carrucarum in uilla Bochardes cum hospitibus et decima; terras et hospites in uilla Gisnes, et stagnum et sedem molendini; terram duorum hospitum iuxta abbatiam;  terram Odini cum hospitibus, decima et bosco, et comitatu in uilla Campanie, et cum decima terre Adunardi; terram Rotgeri cum hospitibus et decima apud Borcharcbuse; terram Hermari cum hospitibus et decima; terram Balduini Porteuin, cum hospite et decima: totam terram Stephani et filiarum eius Adalaides et Hermingardis; terram Gothonis Hugonis; totam terram Eustachii et Adele sororis eius; Rodulphi Penard cum hospitibus, bosco et decima; terram Guinemari Crasse uacce, Guisfridi, Galanti, et Heremari Buce, cum hospitibus, bosco et decima: totam decimam terre Balduini Botzard; et Domeline sororis eius, Heremari ueteris, Hugonis et Balduini Dedisacra; terram Masceline cum hospite, bosco et decima; terram Hadwidis de Pernis;  terram et hospites in uilla Bucolt; terram Eustachii, et partem molendini sui cum hospitibus et aquis et bosco in uilla Baueiingahem, et hospitem in uilla Ruham; terram Suanaildis in uilla Herchem; terram de Dunrupit; terram Ermingardis cum hospitibus in uilla Caluastert; terram Walteri cum hospitibus in uilla Oya; terram et duos hospites in uilla Morlingehem; in uilla Landringatun terram carruce, et terram Alulphi et Reineri; terram in uilla Altinges; terram unius carruce apud Wesuich; tertiam partem unius molendini et terram, pratum et boscum in uilla Cossebronne; terram in parochia de Haldinehem, et de Boninges: terram trium carrucarum in uilla Suanacas, cum uillanis et comitatu;  terras alias in parochia S. Martini; terram Gusfridi de Bredenarda, cum curte, domo et hospitibus et comitatu, ex dono comitis Manassis et uauassoris sui Manassis, et filii eius Florentii; terras, hospites et comitatus in parochia S. Martini de Northguerca, de Suthguerca, de Adroic, et de Polingona; terram centum quinquaginta mensurarum in solitudine iuxta Pitheem, cum comitatu; terram Orberti de Fornes, et Lamberti fratris eius apud Suanacas, cum comitatu; pratum de Stochbrigga; totum alodium Adalaidis de Fielnes, et Guarini filii eius, et quidquid habuerunt in comitatu de Gisnes, terras, boscos, uauassores, seruos, ancillas, hospites, aquam et molendinum unum; in uilla Bocardes terras de Iorni cum hospitibus; terram de Surches cum comitatu;  terrarum concambium quod Gillebertus uestri monasterii abbas cum Hugone Malo uicino composuit, et reliqua omnia que iuris monasterii esse noscuntur.

Decernimus ergo ut nulli omnino hominum facultas sit idem monasterium temere perturbare, aut eius possessiones auferre, uel ablatas retinere, minuere, uel temerariis uexationibus fatigare; sed omnia integra conseruentur, eorum pro quorum sustentationibus et gubernatione concessa sunt usibus omnimodis profutura, salua in omnibus canonica Teruacensis episcopi reuerentia. Sepulturam ipsius loci sane liberam esse censemus, ut eorum qui illic sepeliri deliberauerint, deuotioni et extreme uoluntati, nisi forte excommunicati sunt, nullus obsistat.  Si qua igitur in futurum ecclesiastica secularisue persona hanc nostre constitutionis paginam sciens, contra eam temere uenire tentauerit; secundo, tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, ac a sacratissimo corpore et sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen.



CCXLu. Ad A. priorem et fratres S. Frigdiani Lucensis. 
[BALUZ., Miscell. ed. Luc. Iu, 587.]


CALIXTUS episcopus, seruus seruorem Dei, dilectis filiis A. priori S. Frigdiani et eius fratribus, salutem et apostolicam benedictionem.

Fratrem uestrum Blasium cupientem in Lateranensi ecclesia secundum uestram institutionem uiuere ad uos remisimus, quia illud ad presens pro temporis importunitate minime esse poterat. Mandamus ergo uestre dilectioni ut eum cum amore et dilectione ut fratrem uestrum suscipiatis, et uobiscum retineatis.

Data Rome II Non. Iulii.



CCXLuI. B[erardo], episcopo Matisconensi officium episcopate interdicit donec ab iniuriis in monasterium Cluniacense destiterit. 
[MABILLON, Annal. Bened. uI, 38.]


Que B. Petri Cluniacensi monasterio a te illata sunt, et nos et fratres nostros uehementer grauant. Post nostras commonitiones, post scripta frequenter missa, manum tuam, quod hactenus inauditum est, super ipsam parochiam extendisti, clericos et laicos excommunicasti, et in B. Odonis ecclesia diuina penitus celebrare officia prohibuisti, monachis etiam graues, prout asserunt, iniurias intulisti, et nonnulla eis pertinentia abstulisti. In his tamen omnibus  paterna tibi benignitate pepercimus, correctionem tuam, sicut uenerabilis frater noster Hugo Lugdunensis archiepiscopus ad nos ueniens promiserat, exspectantes. Tu autem ut prius sic et postea pertinaciter restitisti. Hanc ergo presumptionem et tantum apostolice sedis contemptum ferre diutius non ualentes, licet inuiti propter preterite dilectionis et familiaritatis gratiam, ex rationabili fratrum nostrorum sententia, episcopale tibi officium auctoritate sedis apostolice interdicimus, donec a Cluniacensis monasterii, et clericorum, seu laicorum, et ipsius capelle infestatione desistas, et nobis de contemptu tuo satisfacias.

Datum Laterani u Idus Ianuarii.



CCXLuII. E. [leg. C., i. e. CONRADO] archiepiscopo Salsburgense commendat A. presbyterum, ab episcopo Augustensi ordinatum. 
[MANSI, Concil., XX, 1228.]


CALIXTUS episcopus, seruus seruorum Dei, uenerabili fratri E. Saltzburgensi archiepiscopo, salutem et apostolicam benedictionem.

Frater iste presentium lator, A. presbyter, apostolice sedis clementiam adiens, se ab Augustensi episcopo retulit ordinatum, cum idem episcopus predecessore nostro sancte memorie Paschale papa Romane fuisset Ecclesie gratiam in conuentu celebrato Placentie consecutus. Quia ergo misericordiam iuste petentibus indulgentiam negare non  conuenit, si postulatio eius ueritatis nititur ratione, ipsum in ordine suo et recipias et sacerdotalis officii ministerio sine inquietudine fungi concedas.

Datum Laterani uIII Kalend. Februarii.



CCXLuIII. Omnibus in ecclesia Compsana sepeliendis peccatorum absolutionem concedit. 
[UGHELLI, Italia sacra, uI, 810.]

CALIXTUS, episcopus, seruus seruorum Dei, omnibus fidelibus Ecclesie, salutem et apostolicam benedictionem.

Quoniam Compsane ecclesie desolationem antiquo tempore factam audiuimus et ex parte cognoscimus,  et ad eam consecrandam rogati a dilecto filio nostro H. eiusdem ecclesie uenerabili archiepiscopo, nec non a . . . . B. comitissa eiusdem terre domina fuimus, et . . . . . . esse nequiuimus: idcirco ad eiusdem ecclesie dignitatem absolutionem omnium peccatorum, apostolorum Petri et Pauli, et nostra auctoritate sancimus omnibus Christianis, qui confessi fuerint, et ibi sepeliri se fecerint.

Datum Laterani III Kal. Aprilis.



CCXLIX. Ad uniuersos reges, comites et principes.---Hortatur ut afflicte Hispaniarum Ecclesie succurrant, concessis adiuuantibus indulgentiis, commendatque eis Oldegarium, archiepiscopum Tarraconensem. Intra 1121-1124, April. 2.
[MANSI, Concil., XXI, 217.]

CALIXTUS episcopus, seruus seruorum Dei, omnibus episcopis, regibus, comitibus, principibus, ceterisque Dei fidelibus, salutem et apostolicam benedictionem.

Pastoralis officii nobis a Deo commissi sollicitudo deposcit, ut omni uigilantia et circumspectione gregem Dominicum et custodiamus et pascamus. Hispaniarum siquidem Ecclesia, quot calamitatibus, quot filiorum Dei mortibus per paganorum oppressionem assidue conteratur, neminem uestrum latere credimus. Eapropter dilectionem uestram tanquam Deo  exhortante per nos admonemus, et tanquam carissimos filios precibus, quibus  possumus, incitamus, quatenus ad fratrum defensionem et ecclesiarum liberationem insudare nullatenus desistatis. Omnibus enim in hac expeditione constanter militantibus, eamdem peccatorum remissionem, quam Orientalis Ecclesie defensoribus fecimus, apostolica auctoritate et concessa nobis diuinitus potestate, benigne concedimus. Illis autem qui signum crucis suis uestibus hac de causa imposuerunt, si ab hoc Paschate usque ad aliud uotum suum persoluere non sategerint, a gremio sancte Ecclesie, donec satisfaciant, submouemus. uerum quia exercitum uestrum per nos, ut desideraremus, uisitare nequimus, carissimum fratrem nostrum Oldegarium Tarraconensem archiepiscopum, ad ipsum ex latere nostro delegare curauimus, nostras  ei uices, in hoc specialiter committentes, ut ipsius consilio et dispositione corrigenda corrigantur, et confirmanda cooperante Domino confirmentur. Si qua uero dubia in exercitu eodem emerserint, ipsius experientia terminentur. Ipsum itaque dilectioni uestre attentius commendamus, rogantes ut illam in uobis inueniat caritatem, que nos ad eum uobis committendum compellit. Omnipotens Dominus beatorum suorum apostolorum Petri et Pauli meritis, sua nos miseratione custodiat, et ad gloriosam de inimicis Christianorum uictoriam, et felicem consummationem peruenire concedat.

Dat. Laterani quarto Nonas Aprilis.



CCL. Ad Goffridum abbatem uindocinensem.---Rata habet priuilegia omnia uindocinensium. 
[MANSI, Concil., XXI, 195.]


CALIXTUS episcopus, seruus seruorum Dei, dilectissimo in Christo filio suo GOFFRIDO uindocinensi abbati, salutem et apostolicam benedictionem.

Et tue in Romanam Ecclesiam deuotionis sinceritas, et nostra in inuicem assidua familiaritas, nos hortantur ut uisitare te frequentius apostolice benedictionis litteris debeamus. uisitamus ergo, et te sicut fratrem in Christo carissimum amplioris dilectionis brachiis amplectentes, et de familiari familiariorem, et ex charo cariorem habere deinceps  preoptamus. Personam tuam honorare et Ecclesiam tuam iuuare cupimus et fouere. Sane fratres tuos per te in Domino salutamus, et eis omnipotentis Dei et beatorum apostolorum Petri et Pauli benedictionem impendimus. Quidquid uero dignitatis, seu immunitatis ab apostolica sede tibi, tuoque monasterio concessum est, nos quoque ratum et integrum perpetuo manere censemus.

Datum Rome uIII Idus Aprilis.



CCLI. Ad Attonem Arelatensem archiepiscopum, Raimundum comitem Barcinonensem et Gaufredum Porcelettum. ---Ut monachis S. Aegidii auxilium impendant contra Ildefonsum comitem Tolosanum et fautores eius, quos a se excommunicatos denuntiat. 
[uAISSETTE, Hist. de Languedoc, tom. II. preuues col. 421.]


CALIXTUS episcopus, seruus seruorum Dei, uenerabili fratri ATTONI Arelatensi archiepiscopo et carissimo filio RAIMUNDO Barchinonensium comiti, et GAUFREDO PORCELETTO, salutem et apostolicam benedictionem.

Beati Aegidii monasterium cum omnibus rebus suis Romane Ecclesie iuris est, et ad sedem apostolicam spectat; unde qui locum ipsum et fratres in eo Domino seruientes offendit, procul dubio nos offendit. Quia igitur Ildefonsus comes filium nostrum Hugonem abbatem et fratres eius de monasterio ipso expulit, et monasterium cum burgo et aliis suis pertinentiis per secularem potentiam occupauit,  nos in eum, in Raimundo de Balcio, Guillelmo de Sabrano, Elesiario de Castriis, Guillelmo Rainoaldi de Medenas, uicecomitibus de Mesoaga et Rainoni de Castlar, et eorum in nequitia ista fautores et ei adiutores excommunicationis, et in terras eorum interdictionis sententiam promulgauimus. Insuper comitis homines ab eius dominio et fidelitate, missis litteris nostris, subtraximus, donec comes B. Aegidii monasterium cum burgo et pertinentiis eius iam dicto abbati et fratribus eius restitutum, liberum et omnino quietum dimittat, castrum nouiter contra ipsum edificatum destruat, et nobis de illatis iniuriis satisfaciat. Rogamus itaque dilectionem uestram et monemus ut pro amore Dei et Romane  Ecclesie reuerentia eumdem abbatem et fratres eius ita iuuare, manu tenere et sustentare curetis, quatenus a Deo et beato Petro, necnon et S. Aegidio retributionem, et a nobis plenam gratiam habeatis.

Data Laterani X Kalendas Maii.



CCLII. Ad Galterium Magalonensem episcopum et alios.--- Monachis S. Aegidii auxilium impendant contra Ildefonsum comitem Tolosanum et fautores eius, quos a se excommunicatos declarat. 
[D. BOUQUET, tom. Xu, p. 244.]

CALIXTUS episcopus, seruus seruorum Dei, uenerabili fratri GALTERIO  Magalonensi episcopo, et dilectis  filiis BERNARDO Biterrensi uicecomiti, BERNARDO de Andusia, RAIMUNDO decano de Poscheriis, salutem et apostolicam benedictionem.

B. Aegidii monasterium cum omnibus rebus suis Romane Ecclesie iuris est, et ad sedem apostolicam spectat: unde qui locum ipsum et fratres in eo Domino seruientes offendit, procul dubio nos offendit. Quia igitur Ildefonsus comes filium nostrum Hugonem abbatem et fratres eius de monasterio ipso expulit, et monasterium cum burgo et aliis suis pertinentiis per secularem potentiam occupauit, nos in eum, in Raimundo de Balcio, Guillelmo de Sabrano, Elesiario de Castriis, Guillelmo Rainoardi de Medenas, uicecomitibus de Meesoaga et Rainoni de Castlar, et eorum in nequitia ista fautores et ei adiutores  excommunicationis, et in terras eorum interdictionis sententiam promulgauimus. Insuper comitis homines ab eius hominio et fidelitate, missis litteris nostris, subtraximus, donec comes B. Aegidii monasterium cum burgo et pertinentiis eius iamdicto abbati et fratribus eius restitutum liberum et omnino quietum dimittat, castrum nouiter contra ipsum edificatum destruat; et nobis de illatis iniuriis satisfaciat. Rogamus itaque dilectionem uestram et monemus, ut pro amore Dei et Romane Ecclesie reuerentia eumdem abbatem et fratres eius ita iuuare, manutenere ac sustentare curetis, quatenus a Deo et B. Petro, necnon et S. Aegidio retributionem, et a nobis plenam gratiam habeatis.

Data Laterani X Kal. Maii.



CCLIII. Episcopo Rossellano precipit ut uexare monasterium Alborense desistat. 
[UGHELLI, Italia sacra, III, 663.]


CALIXTUS episcopus, seruus seruorum Dei, uenerabili  ROSSELLANO episcopo, salutem et apostolicam benedictionem.

In nostra nobis presentia promisisti, quod filio nostro Alborensi abbati omnem indignationem dimitteres et pacem ei ac bonam redderes uoluntatem. Ceterum postquam discessisti a nobis, et ad propria reuersus es, iniuriam ei et monasterio eius cum nostris [f. multis] etiam conuiciis intulisti; unde cauendum tibi est ne illud super te prouerbium ueniat, quod de non bono uino uulgariter dicitur: Prius quam ingrediatur uas, marcessit. Monemus itaque fraternitatem tuam, ut a predicti abbatis, et fratrum eius inquietatione omnino desistas, et clericos Ecclesie de Monte Caluo ad Alborense monasterium pertinentes, ab interdicto illo, quod in  eos protulisti, prorsus absoluas. Si quid autem aduersus abbatem uel monasterium habes, nos ad quos eiusdem loci proprietas pertinet, debitam inde iustitiam congruo tempore faciemus. Quod si nos audire contempseris, timendum tibi est ne, dum Dei seruos iniuste persequeris, iustam sedis apostolice indignationem ita persentias, ut alii exemplo tuo talia de cetero facere non presumant.

Datum Laterani X Kal. Maii.



CCLIu. Monasterii Hugeshoffen, a Wernhero comite de Ortenberg fundati, bona, iura et priuilegia confirmat. 
[WURTEuEIN, Noua Subsidia diplom., tom. uII, p. 36. Ex libro Salico membranaceo abbatie Andlauiensis, fol. 13.]


CALIXTUS episcopus, seruus seruorum Dei, dilectis filiis fratribus monasterii Sancti Michelis archangeli, quod dicitur Hugonis Curia, tam futuris quam presentibus in perpetuum.

Ad munimentum et protectionem sancte Dei Ecclesie pastoralis uigilantie consilium et auxilium adhibere, officium a nobis exigit commisse dispensationis, et speratum a Deo premium, quod est felicius eterne recompensationis. Quatenus et ecclesiastica utilitas apostolice sedis fauore uires accipiens accrescat et deuotionis sinceritas enitescat. Apostolice siquidem sedis filius deuotissimus comes Wernherus  de facultatibus propriis monasterium  Hugeshouen appellatum, Domino aspirante, construxit, quod in beatissimi archangeli Michelis honore ac nomine consecratum beato Petro apostolorum principi obtulit, ac sancte ipsius Romane et apostolice Ecclesie gratia defensionis studio pietatis subiecit. Nos igitur, dilecte, Adelheidis comitisse  neptis eiusdem comitis, piis postulationibus annuentes,  uestrisque, filii in Domino karissimi, religiosis desideriis paterne benignitatis assensum accommodantes, prefatum monasterium in quo diuinis mancipati estis obsequiis cum omnibus ibidem in presens collatis, uel in posterum conferendis sub apostolice sedis tuitione specialiter confouendum, beati Petri uice suscipimus et perpetuam ei libertatem apostolica auctoritate statuimus, atque contra iniquorum omnium infestationem presentis priuilegii decreto communimus. Statuimus enim ut uniuersa que ad eumdem locum legitime pertinere uidentur, que uel predictus comes Wernherus, uel sui heredes et successores diue aspirationis instinctu ipso monasterio contulerunt, aut quidquid preterea aliorum deuotione fidelium hactenus collatum est,  aut deinceps annuente Deo conferetur, salua uobis et per uos eidem Ecclesie illibata conseruentur. In quibus hec propriis uisa sunt exprimenda uocabulis: ipsum uidelicet cenobium cum sexus utriusque mancipiis ceterisque suis pertinentiis  , parochialem quoque Ecclesiam ibidem sitam cum capella Rognesbach  , alodium in Scherwilre  , predium apud Mackenheim  , predium apud Fruolsheim  , aliud in Egenesheim  , aliudque in Reinenkeim  . Possessiones apud Marcoluisheim  , apud Breitenheim  , apud Heioluesheim  , et apud Northus  . Predium quoque in Lotharingia a bone memorie Ludolfo comite eiusque coniuge Adelheida comitissa ad prefatum monasterium sancto Micheli archangelo traditum, apud Geberesdhorf   scilicet situm, cum omnibus sibi iure adherentibus, necnon ecclesiam in Wibre  cum suis attinentiis ab eadem comitissa uobis traditam, hec uobis habenda, et possidenda confirmamus. Piscationem uero in ipsa ualle  usque in Lutenbach et ligna de dominicali silua ad quoslibet usus necessaria, fructuumque siluestrium medietatem, atque apium examina, que in eadem silua fuerint reperta, uobis ea stabilimus; quod autem supradictus pie deuotionis comes Wernherus in eiusdem loci munificentiam concessit, cuilibet ministerialium suorum, uel familie sue licitum esse eo presente, uel absente, ad eumdem locum propria queque  contradere, id et nos apostolica censura decernimus stabile et ratum fore. uerum quoniam Alsaciensi prouincie moris esse fertur, ut nulli ex familia Argentinensis Ecclesie liceat quidquam de prediis propriis alteri largiri Ecclesie, que sub illius non sit iurisdictione, nos prefatum Sancti Michelis archangeli monasterium in eodem pago situm, hoc a Romane et apostolice sedis dignatione indultum speciale uolumus semper obtinere priuilegium, ut quilibet de familia siue Argentinensis Ecclesie uel alterius ubique terrarum cuiusuis Ecclesie, libere possit absque omni cuiusquam contradictionis obstaculo tam de prediis quam de rebus propriis, eidem monasterio apostolice auctoritatis robore fulto, uel uenundare, uel mutuare, uel gratis erogare.  Congregatio monasterii liberam habeat potestatem ad electionem abbatis iuxta decretum sancti Benedicti, sine omni contradictione constituendi, ut sit in ipsorum fratrum arbitrio, quem inter se eligere, sibique secundum Deum proponere uelint, si inter eos idoneus inueniri possit; alioquin aliunde ex irregulari monasterio sibi expetant, quemcunque meliorem inuenire ualeant, et electum fulti auctoritate obtineant. Chrisma quoque, oleum sanctum, consecrationes altarium atque basilicarum, seu fratrum promouendorum ab episcopo in cuius diecesi sunt, predicti fratres gratis accipient, nisi forte simoniacum esse constiterit, aut apostolice sedis communionem non habere; quod si constiterit, liceat eis et abbatis et monachorum ordinationem ac cetera sacramenta,  a quocunque catholico uoluerint episcopo, postulare atque recipere. Nullam sane potestatem in eodem loco Argentinensi episcopo, cuiuslibet uel minime rei gerende aut ordinande, nisi pro communi fratrum et abbatis uoluntate concedimus, nec a quolibet episcopo, uel archiepiscopo, nisi a solo apostolice sedis presule, in ipsum abbatem uel monasterium eius excommunicationis sententiam pro quacunque causa dari permittimus, hoc quoque speciatim subiicientes, ut idem cenobium cum atrio suo, cumque omnibus sibi pertinentibus ab omni quorumlibet hominum incursione sit liberum, necnon et ab episcopi Argentinensis seu episcoporum omnium,  siue episcopalium ministrorum, regum quoque, imperatorum, ducum, comitum, omniumque hominum omnimodis seruitiis et grauaminibus sit alienum. Si quis secularium ibidem sepulturam sibi preparare desiderauerit, monachis illic conuersantibus pie desiderata liceat indulgere, nec cuiquam sacerdotum ea fassit prohibere. De aduocatie uero constitutione, ita decernimus ut nullus hanc uelut hereditario iure sibi debitam sortiatur, nisi qui communi uel saniori fratrum electione constituatur; qui tamen aduocatus locum illum uel possessiones ibidem Deo seruientium nunquam iniuste, uel uiolenter attingat, non liceat ei inuito abbate monasterium ipsum, aut monasterii rusticos, uel familiam frequentibus hospitiis aggrauare, nec quaslibet exactiones  ab eis extorquere; sed nec aliqua iurisdictionum placita nisi ab abbate inuitatus, exerceat, nec de placitorum multis, quos iustitias uocant, supra tertiam partem, que illi ex consuetudine debetur, accipiat, illorum tantum uidelicet placitorum, ad que ab abbate inuitatus fuerit. Qui si hic transgressor monasterio repertus fuerit, et secundo tertioue commonitus culpam non correxerit, amoto eo, alius, qui placuerit, aut nullus si placuerit, substituatur. Illud quoque subiungimus, uel ex beati Gregorii pape sententia definimus, ne loci eiusdem fratres de carrucis suis, uel quibuslibet laboribus, siue nutrimentis propriis in ualle monasterii parochiali unquam Ecclesie reddere decimas, seu primitias exigantur. Locum itaque illum omnimoda libertate  donatum, tam ab omni mortalium iure quam ab omni molestiarum temeraria inquietudine tutum semper et absolutum fore decernimus, et abbatiam illic perpetuo haberi, ac sub apostolice sedis tutela specialiter protegi, aureumque ex hoc bysantium apostolico palatio annualiter persoluendum, ac preter eiusdem census debitum nichil seruitutis Romane Ecclesie amplius ab eo quolibet modo requirendum; hoc sit autem memoriale super huius libertatis monasterii Beati archangeli Michelis, quatenus eius Rome non sit obliuio, ubi caput sibi uindicat omnis religio. Quod si forte aliquoties pretermissum, nichil unquam pro satisfactione exigatur, nisi quod census idem sub integritate restituatur.  Si qua uero in futurum ecclesiastica secularisue persona, hanc nostre constitutionis paginam sciens, contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Iesu Christi aliena fiat atque in extremo examine districte ultioni subiaceat; cunctis autem eidem loco iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen.

 Data Laterani II Idus Maii, Incarnationis Dominice 1120, anno uero domni Calixti pape secundo  .



CCLu. Ad Ioannem episcopum Glascuensem. 
[Monastic. Anglic. III, 145.]

CALIXTUS episcopus, seruus seruorum Dei, IOANNI Glasguensi episcopo, salutem et apostolicam benedictionem.

Multis dilecti filii nostri Alexandri regis Scotorum precibus inclinati, tibi aliquanti temporis inducias, quatenus infra prefixi diei terminum ad obedientiam uenerabilis fratris nostri Thome Eborum archiepiscopi debita humilitate redires, sicut autem directa litterarum suarum notatione percipimus  te ab eius obedientia et subiectione subtrahere presumpsisti; unde tibi mandamus quatenus infra triginta dies post harum acceptionem litterarum, ad prefati archiepiscopi subiectionem et obedientiam redeas; alioquin sententiam que ab eo in te promulgata est, confirmamus.

Date Laterani uII Kalend. Septembris.



CCLuI. Ad. A. priorem S. Frigdiani et eius fratres. 
[BALUZ. Miscell. edit. Luc. Iu, 588.]

CALIXTUS episcopus, seruus seruorum Dei, dilectis filiis A. priori S. Frigdiani et eius fratribus, salutem et apostolicam benedictionem.

 Frater Ursus, olim prior Lateranensis Ecclesie, grauatus egritudine, et fratrum fatigatus regimine, solis de cetero cupiens uacare orationibus, cum gratia et licentia nostra ad uestram redit Ecclesiam. Quem pro caritate nostra honeste suscipiatis et honorifice pertractetis. Mandamus autem humili fraternitatis uestre discretioni quatenus Lateranensi ecclesie, sicut de uobis in Domino bene speramus, diligenter prouideatis, et quatuor ad minus de discretis et religiosis fratribus uestris ad nos festinetis transmittere, quorum unus, cooperante Spiritu sancto. aliis pernoscat preesse; alii uero reliquos fratres dulci moralitate et religione studeant informare.

Datum Laterani u Id. Octobris.



CCLuII. Ludouico Francorum regi significat Robertum episcopum Atrebatensem, in generali concilio a Burchardo episcopo Cameracensi in ius uocatum cum eius litteris ad sese uenisse. 
[MANSI, Concil., XXI, 217.]


CALIXTUS episcopus, seruus seruorum Dei, carissimo in Christo filio LUDOuICO illustri et glorioso Francorum regi, salutem et apostolicam benedictionem.

uenientem ad nos cum litteris tuis uenerabilem fratrem nostrum Robertum Atrebatensem episcopum pro dilectione tua et sui ordinis reuerentia paterne caritatis affectu suscepimus, quem de iure  Atrebatensis parochie confratri nostro Burchardo Cameracensi episcopo, qui aduersus eum in generali concilio proclamationem fecerat, responsurum constituto die ad nestram uocaueramus presentiam, eumque prefixo termino se nostro presentaret conspectui, per quasdam nobis est litteras nuntiatum Cameracensem episcopum ad nos pro exsecutione sui negotii uenientem ab imperatore usque ad mutuum quod cum eo sumus habituri colloquium fuisse detentum, ideoque in alterius partis absentia eamdem causam discutere certis rationibus non ualuimus. Quocirca eum ad Ecclesiam suam cum gratia nostra remisimus. In colloquio autem illo bonum quod operante Domino operati fuerimus tibi tanquam dilectissimo nostro et Ecclesie filio significare curabimus.  Uxorem tuam Adelaidem reginam dilectam neptem nostram et filios tuos carissimos nepotes nostros Philippum, Ludouicum, Henricum per te salutamus et benedictionis beati Petri et nostre participes fieri desideramus.

Data Laterani XI Kal. Martii.



CCLuIII. Episcopum Rossellanum uituperat quod contra preceptum suum iniurias monasterio Alborensi inferre pergat. (Anno 1123-1124, Febr. 25.
[UGHELLI, Italia sacra, III, 662.]

CALIXTUS episcopus, seruus seruorum Dei, fratri ROSSELLANO episcopo, salutem et apost. benedict.

 Miramur de te uehementer quia, cum adhuc nouus in episcopali administratione sis, contra mandatum nostrum facere tam cito quidquam presumpseris. Precepimus siquidem tibi ut cum filio nostro domino Alborensi abbate pacem atque concordiam faceres, et neque ipsum, neque Alborense monasterium, quod beati Petri iuris est, infestares. Et tu quidem pacem cum ipso et concordiam fecisti, sed non multo post tempore, prout nobis relatum est, eidem monasterio parochianorum tuorum sepulturas, oblationes, et alia, que hactenus habuit quiete, interdixisti, que profecto episcopali prorsus non conueniunt honestati. Mandamus ergo fraternitati tue, atque precipimus, et que predicto monasterio a te interdicta  sunt, publica ei annuntiatione restituas, quemadmodum interdictum publice factum fuit. Et locum ipsum quietum ac liberum manere permittas, cum illis omnibus que suorum et tuorum predecessorum temporibus quiete cognoscitur tenuisse. Si quid autem aduersus abbatem uel monasterium te iuste habere confidis ad nostram presentiam uenias, et nos de loco ipso, tanquam de nostro, iustitiam tibi per Dei gratiam faciemus. Quod si nostro mandato, quod absit! obedire contempseris, nos temeritatem tuam hactenus prestante Domino corrigemus, quod facile tibi de cetero uidebitur sedis apostolice mandata contemnere.

Dat. Laterani u Kal. Martii.



CCLIX. *Monachis Cluniacensibus precipit ne amplius de Pontio cogitent.---Pontio precipit ne abbatiam Cluniacensem molestiis afficiat. 

[uide Honorii II bullam ad Petrum Cluniacensem abbatem directam, Patrologie tom. CLXuI.]



CCLX. Ecclesie S. Ioannis [uesontionensi] remissas a Raynaldo Burgundie comite consuetudines in uilla Tussiaco, uulgo et marascalciam et canariam uocatas, referri uetat. 
[D'ACHERY, Spicil. III, 479.]

CALIXTUS episcopus, seruus seruorum Dei, dilectis filiis canonicis ecclesie S. Ioannis Euangeliste,  salutem et apostolicam benedictionem.

In apostolice sedis gubernatione Dei prouidentia constituti, necesse habemus ecclesiis et ecclesiasticis utilitatibus prouidere. Siquidem illustris et egregie memorie Raynaldus Burgundie comes, in quadam uestri iuris potestate, que Cussiacus dicitur, consuetudinem quamdam ad equos, siue ad canes suos, que uulgo marascalciam et canariam uocant, patris sui Guillelmi et suo tempore obtinuerat. Quam uidelicet consuetudinem nimis Ecclesie uestre damnosam et nocituram esse considerans, pro anime sue parentumque, et heredum suorum remedio in perpetuum refutauit. Dimisit insuper, et abdicauit omnes alias torturas, quas eius homines iniuste in ipsa  potestate, et in terris ad potestatem ipsam pertinentibus arripiebant. Tali tenore, ut eorum nomina specialiter sint scripta in Canone, et psalmus Inclina, Domine, decantetur post lectionem capituli, diebus omnibus quibus peragi licitum est pro animarum illorum salute. Predictam itaque refutationem et dimissionem, nec non et constitutum pro ea tenorem, presentis scripti nostri auctoritate firmamus, et futuris censemus temporibus inconcusse atque inuiolabiliter conseruari.

Datum Laterani, III Nonas Ianuarii, indictione secunda.



CCLXI. Bulla pro confirmatione rerum ad ecclesiam Sancte Marie pertinentium. 
[DE LA CANAL, Esp. sagrada, XLu, 300.]


CALIXTUS episcopus, seruus seruorum Dei, dilectis in Christo filiis GERALDO priori, et canonicis in ecclesia Sancte Marie Leton. regularem uitam professis, tam presentibus quam futuris in perpetuum.

Piis religiosorum fratrum supplicationibus nos annuere paterna caritas, et sedis apostolice benignitas persuadet: eapropter, dilecti in Domino filii, postulationes uestras clementer admittimus, et Beate Marie ecclesiam, in qua sub canonice ordinis regula omnipotenti Domino militatis, sedis apostolice iuuamine confouemus. uite namque canonice ordinem quem professi estis, presentis decreti nostri pagina  perpetuis ibi seruandum temporibus, confirmamus; uobis etiam uestrisque successoribus in eadem religione mansuris ea omnia possidenda firmamus que in presentiarum pro communis uictus sustentatione legitime possidere uidemini, et quecunque in posterum acquisitione legitima poteritis adipisci, in quibus hec propriis nominibus adnotamus: ecclesiam Sancti Felicis cum omni iure suo, et omnia alodia, que predicta ecclesia Beate Marie infra eiusdem parochie terminos habere uidetur. Ea uero predia que habet, uel habere debet in parochia Sancti Andree Borraciani; ecclesias etiam Sancte Marie de Heremitanis cum uniuersis alodiis que ibi possidetis. Cellam quoque Sancti Thome que sita est in episcopatu Ausonensi cum omnibus pertinentiis; ecclesiam  Sancte Marie de uillar Elenen. et Sancti Michelis Fontis frigidi, et Sancti Christophori de Stella; possessiones etiam quas habetis in parochia Sancti Petri de Nauata, et omnia predia, que prefate ecclesie Beate Marie contulerunt domini de Nauata; sed et molendina que habetis in Fluuiano; omnes uero donationes, et dimissiones quas fecerunt dicte ecclesie domini de Creissello; nec non et predia que fuerunt Berengarii Guillelmi de Clusa, et Petri Amblardi heredumque suorum. Obeunte uero te ipsius loci priore uel tuorum quilibet successorum nullus ibi qualibet subreptionis astutia preponatur, nisi quem fratres communi consensu, uel fratrum pars consilii sanioris, uel de suo, uel de alieno si oportuerit collegio prouiderint regulariter  eligendum: sepulturam quoque loci illius omnino liberam esse censemus, ut eorum qui illic sepeliri deliberauerint, deuotioni et extreme uoluntati, nisi forte excommunicati sint nullus obsistat. Nulli ergo omnino hominum facultas sit eamdem ecclesiam temere perturbare, aut eius possessiones auferre, uel ablatas retinere, minuere, uel temerariis uexationibus fatigare, sed omnia integre conseruentur regularium fratrum, et pauperum usibus profutura. Ad hec, immunitatem quam bone memorie Berengarius Gerundensis episcopus in loco ipso instituit, inuiolabiliter permanere sancimus, uidelicet infra ambitum crucibus determinatum, nullus aliquem capere, aut ledere, uel depredari presumat. Si quis igitur nostre constitutionis huius et confirmationis  tenore cognito, temere, quod absit! contraire tentauerit, honoris et officii sui periculum patiatur, aut excommunicationis gladio feriatur, nisi reatum suum digna satisfactione correxerit. Qui uero locum ipsum et fratres iuuare, atque de bonis suis honorare curauerit Dei omnipotentis gratiam, et peccatorum suorum remissionem, et indulgentiam consequantur. Esta firmado con toda formalidad de rubrica. Calixtus PP. II.

Ego Calixtus catholice Ecclesie episcopus.

Dat. Lateran. per manum Stimerici [Aimerici] sacre Romane Ecclesie diac. cardinalis, et cancellarii, uIII Idus Februarii, indictione secunda, incarnationis  Dominice anno 1123, pontificatus autem domini Calixti II PP. anno uI.



CCLXII. Inter Obertum episcopum Cremonensem et eius canonicos discordiam componit. 
[MURATORI, Antiq. Ital., u, 225.]

CALIXTUS episcopus, seruus seruorum Dei, uenerabili fratri OBERTO Cremonensi episcopo, salutem et apostolicam benedictionem.

Nec caput cum membris opportunum est dissidere, nec a subiectione et famulatu capitis membra condecet dissentire. Humani namque compago corporis diutius non poterit permanere incolumis, si caput concordi et rationabili non utatur regimine, et membra  propriis non fungantur officiis. Pari igitur proportione dignum est episcopum cum paterne caritatis discretione clerum et populum sibi commissum regere, et ipsos ei tanquam capiti proprio cum deuotionis humilitate concorditer obedire. Auctori enim Deo, et amatori pacis aliter gratum non potest impendi seruitium, nisi mentes hominum in radice fundate fuerint caritatis. Unde nos inter te et maioris ecclesie Cremonensis canonicos audientes ortam esse discordiam, habito fratrum nostrorum episcoporum et cardinalium consilio hanc inter uos concordiam composuimus: ut uidelicet nullus in maiori ecclesia constituatur preter assensum et uoluntatem episcopi, qui sicut Ecclesie caput est, ita uoluntas eius et ratio debet precedere.  Canonici episcopo obedientiam in manu eius promittant et teneant. Ad mensam canonicorum, quando cum canonicis comederit, cum uno clerico et uno seruiente, uel cum duobus clericis ueniat, et tanquam episcopus honoretur. De altario Sancti Imerii omnem oblationem recipiat, preter edenda que ad pedem altaris offerentur, et ea ad usum canonicorum reseruentur, et preter medietatem cere et incensi, que ibi offeruntur, que ad ecclesie seruitium reseruentur. Archidiaconum, cantorem, et alias personas episcopus consensu canonicorum constituat. Ecclesiam Sancti Michelis, et predia et possessiones quas episcopus per idoneos testes proprie ad episcopatum pertinere probauerit, quiete pacificeque obtineat. Et quia canonici domum  in qua olim habitauerant, ad ampliandam ecclesiam concesserunt, domum in qua modo habitant, licet iuris episcopi fuerit, pro concordia tamen et caritate deinceps ad communis uite cohabitationem retineant, et hospites, quando uoluerint, in ea recipiant.

Ego Calixtus catholice Ecclesie episcopus laudans.

Datum Laterani per manus Aimerici sancte Romane Ecclesie diaconi cardinalis et cancellarii, XI Kalendas Aprilis, indictione XI, Incarnationis Dominice 1124, pontificatus autem domni Calixti II pape anno uI  .



CCLXIII. Priuilegium pro cenobio Montis Angelorum. 
[Gall. Christ. u, instrum., 515.]


CALIXTUS episcopus, seruus seruorum Dei, dilectis filiis ADELHELMO et fratribus monasterii S. Marie, quod nos Mons Angelorum  cognominari uolumus, salutem et apostolicam benedictionem.

ueniens ad nos uir nobilis Chonradus de Sellenburon ecclesiam uestram in iuris sui predio eius sumptibus fabricatam, et omnia ad eam pertinentia per manus Egelolfi nobilis uiri de Gamelinchoben B. Petro et S. Romane Ecclesie extradidit, sub  censu unius aurei ponderis Turicensis monete, singulis annis ad altare B. Petri a Patre monasterii predicti persoluendi. Nos eius deuotionem supplicem attendentes, locum uestrum et omnia ad eum pertinentia in B. Petri ius ad protectionem suscepimus. Presentis itaque scripti nostri auctoritate constituimus, ut, quandocunque patre spirituali orbati fuerint, ipsi habeant liberam potestatem secundum Regulam S. Benedicti inter se, uel undecunque, si opus fuerit, non solum eligendi, sed etiam constituendi. Statuimus etiam ut idem monasterium cum omnibus suis pertinentiis nunc collatis, et dehinc ab hac die conferendis et deinceps non subiaceat iugo alicuius terrene potestatis persone, nisi Patris monasterii solius dominationi, potestati et ordinationi.  Aduocatum ipse cum consilio seniorum fratrum suorum eligat, undecunque ei placuerit, et ei commendet ad remedium anime sue, et ut nunquam hereditario iure in aliquem perueniat, qui non pro terreno commodo, sed pro eterna mercede sollicitus et studiosus bona, et constitutam monasterii libertatem et iustitiam defendere uoluerit, a rege tamen, Patre monasterii petente, accipiat bannum legitimum. Si autem non ut aduocatus, sed potius calumniator et peruasor monasterii fuerit, omnino potestatem habeat abbas cum consilio seniorum fratrum hunc penitus reprobare, et alium regia potestate adiutus, si aliter fieri non potest, sibi utiliorem undecunque eligere. Si uero, quod absit! aliquis aliqua temeritate  uel pertinacia praue inductus supradictum monasterium inquietare, molestare aut disuestire audeat, sciat se nostro iudicio pro contemptu S. Romane Ecclesie et testamentorie huius nostre scriptionis destructione, nisi resipuerit, eterna damnatione perire.

Data Laterani anno Dominice Incarnationis 1124, Nonas April., indictione II, Sabbato S. Pasche, luna XuII.



CCLXIu. Priuilegium pro monasterio Bifurcensi. 
[MITTARELLI, Annal. Camaldul. tom. III, p. 301.]


CALIXTUS episcopus, seruus seruorum Dei, dilecto in Christo filio THEODERICO abbati monasterii Sancti Benedicti in Bifurco, eiusque successoribus regulariter instituendis in perpetuum.

Diuinis preceptis instruimur et apostolicis monitis informamur, ut pro ecclesiarum statu impigro inuigilemus aspectu, unde oportet nos ecclesiarum curam gerere, et Dei seruos religiosos speciale. . . . . . . dilecte in Christo fili Theodorice abbas, preces tuas benignius admittentes, Ecclesiam, cui Deo auctore  presides, in beati Petri ius et protectionem suscipimus, et contra prauorum hominum nequitiam eius auctoritate. . . . . . . constituimus quod predia, possessiones et bona omnia, que uel regum collatione, uel aliorum fidelium donatione aut acquisitione alia ecclesia uestra modo possidet firma tibi tuisque successoribus. . . . . . . uidelicet terminos Ecclesie uestre cum uineis et dominicatis suis et Alpibus, ab oriente a riuo de lacu, ab occidente a iugo Alpium, a septentrione a Ceresio, a meridie a colina de Gimellis cum decimis et. . . . . . . cum omnibus sibi in integrum pertinentibus: plebem Sancti Martini in Alpe cum uineis et dominicatis suis, et duabus capellis una in castro plano Mercurii,  alia in monte Alto: ecclesiam Sancte Marie in Granario cum omnibus. . . . . . . suis; plebem Sancti Cassiani in Pennino cum terris et uineis, et dominicatis suis, cum omnibus pertinentiis suis, et eiusdem ecclesie capellam Sancti Sauini cum omnibus ad eam pertinentibus: plebem Sancti Petri in Octontuta cum uinea et dominicato. . . . . . . colonis et decimis et primitiis; ecclesiam Sancte Marie in Flumicello cum capella Sancte Helene et omnibus pertinentiis suis: capellam Sancte Marie de Sirena cum omnibus pertinentiis suis: capellam de Castro de Mesauri cum omnibus. . . . . . . suis: ecclesiam Sancti Petri in Castagneto cum ipsius uineis et siluis, molendinis, et omnibus pertinentiis suis: ecclesiam Sancti Clementis cum uno manso et  omnibus pertinentiis suis: in Galiano capellam unam cum omnibus. . . . . . . Sancti Petri in riuo cum decimis, et primitiis, et oblationibus uiuorum et mortuorum: ecclesiam Sancti Andree in Pisseto cum oblationibus uiuorum et mortuorum, et omnibus pertinentiis suis: ecclesiam Sancti ualeriani cum omnibus. . . . . . . ecclesiam Sancti Iacobi in Mincaiello cum domo hospitali et omnibus pertinentiis suis. Extra muros Florentine ciuitatis iuxta  ecclesiam Sancti Laurentii hospitale unum cum terris et uineis et omnibus pertinentiis suis: ecclesiam Sancte M . . . de Astole cum omnibus pertinentiis suis. Quecunque denique in futurum iuste atque canonice largiente Domino acquisierit, inuiolabiliter et sine inquietatione possideat. Nulli ergo mortalium facultas sit eamdem uestram Ecclesiam temere perturbare, aut eius possessiones auferre, uel ablatas retinere, minuere uel temerariis uexationibus perturbare, sed omnia integra conseruentur eorum, pro quorum sustentatione et gubernatione concessa sunt, usibus omnimodis profutura. Ad iudicium autem iuris et tuitionis sancte Romane Ecclesie, duos aureos annis singulis Lateranensi palatio persoluatis. Chrisma, oleum sanctum, consecrationes  ecclesiarum, et ordinationes monachorum uestrorum a diecesano accipietis episcopo, si gratis et sine pretio et exactionibus uoluerit exhibere, alioquin sacramenta eadem, a quo malueritis catholico accipietis episcopo. Si qua igitur in futurum ecclesiastica secularisue persona hanc nostre constitutionis paginam sciens, contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco iusta seruantibus sit pax Domini nostri Iesu Christi,  quatenus et hic fructum bone actionis percipiant, et apud districtum iudicem premia eterne pacis inueniant. Amen, amen, amen.

Ego Calixtus catholice Ecclesie episcopus. FIRMAMENTUM EST DOMINUS TIMENTIBUS EUM.

Datum Laterani per manum Aimerici sancte Romane Ecclesie cardinalis diaconi cancellarii, tertio Idus Aprilis, anno ab Incarnatione 1123, indictione secunda, pontificatus autem domni Calixti II pape anno sexto.



CCLXu. Ad Ottonem Bambergensem episcopum.---De priuilegiis Bambergensi Ecclesie concessis. 


CALIXTUS episcopus, seruus seruorum Dei, uenerabili fratri Ottoni Bambergensi episcopo, salutem et apostolicam benedictionem.

Sanctorum Patrum preceptis et canonicis sanctionibus demonstratur quod predia et possessiones ecclesiarum, que uota fidelium, pretia peccatorum, et pauperum patrimonia nuncupantur, uendi uel alienari non debeant. Que enim diuine maiestatis obsequio, et celestium secretorum usui sunt dicata, non decet in alienum ius redigi, uel in alterius seruitii formam transmutari. Nempe  possessiones, quas unusquisque ecclesie proprie dedit aut reliquit arbitrio, alienari quibuslibet titulis aut distractionibus, uel sub quocunque argumento, non patimur. Eapropter nos tuis iustis postulationibus annuentes, mansos, qui episcopalis mense tue seruitio dediti sunt, in eodem statu, in quo bene a te dispositi cognoscuntur, futuris temporibus permanere presentis scripti nostri confirmatione sancimus; statuentes ut nulli successorum tuorum, uel alicui hominum, liceat eos uendere, siue in laicorum beneficium tradere, uel in usus alios commutare. Sed sicut a te dispositum est, de unoquoque predictorum mansorum denarius unus annis singulis Bambergensi ecclesie, pro anima imperatoris Henrici fundatoris eius, ad concinnanda  luminaria conferatur. Abbatias uero et regulares canonicas [al. canonias] per industriam tuam in religionis ordine stabilitas, et alia a te recte constituta, nulli hominum facultas sit in posterum immutare. Si quis autem contra hanc confirmationem uenire temerario ausu presumpserit, excommunicationis uinculo subiacebit.

Data Laterani, Idibus Aprilis, indictione secunda.



CCLXuI. *Monasterii Deruensis priuilegia confirmat. 

[BOUQUET, Recueil, Xu, 250 in adnot. ad epistolam sequentem.]



CCLXuII. Ad Iocerannum Lingonensem episcopum, etc.---Commendat Deruense monasterium, ueluti Romane Ecclesie subditum. 
[D. BOUQUET, Recueil, tom. XuI, p. 250.


CALIXTUS episcopus, seruus seruorum Dei, uenerabilibus fratribus IOCERANNO Lingonensi, HATONI Trecensi, EBALO Catalaunensi, RICUINO Tullensi episcopis, salutem et apostolicam benedictionem.

uenerabilia loca et religiose persone que suam in Dei seruitio intentionem fixerunt, nullis debent grauaminibus concuti, nullis molestiis agitari. uestre igitur fraternitati mandamus ut fratres monasterii Deruensis quod in honore SS. apostolorum Petri et Pauli constructum Romane Ecclesie iuris est, et eius manifestum est patrocinio niti et dominio  subiacere, pro B. Petri et nostra reuerentia honoretis. Monasterium ergo ipsum, ecclesias, capellas, obedientias, predia, possessiones, et bona mobilia uel immobilia, seu sese mouentia, inquietari, auferri, uel aliquibus molestiis aggrauari, nullatenus permittatis. Si quis autem aduocatie, siue alicuius occasionis specie ultra consuetudines quas comes Tebaldus, tempore Henrici regis Francorum, instituit, prauis exactionibus, usurpare presumpserit, et bona eorum uel in uita uel in morte uiolenter abstulerit, tanquam apostolici decreti uiolatorem uestri officii debito arceatis.

Data Laterani, XuIII Kal. Maii  .



CCLXuIII. *Ecclesie S. Frigdiani Lucensis priuilegia confirmat. 

[uide Bullarium Lateranense, editum Rome, 1727, fol., pag. 7.]



CCLXIX. Ad B[enedictum] episcopum et canonicos Ecclesie Lucensis. 
[BALUZ., Miscell. ed. Luc., Iu, 589.]

CALIXTUS episcopus, seruus seruorum Dei, uenerabili fratri B. Lucano episcopo, et canonicis Ecclesie eiusdem, salutem et apostolicam benedictionem.

 Bonorum uirorum officium est religionem diligere, et religiosis arctissimo familiaritatis uinculo adherere. Unde uniuersitati uestre rogando mandamus, quatenus dilectum filium nostrum A. priorem S. Frigdiani, et canonicos ibidem famulatui mancipatos, pro caritate nostra honoretis, diligatis et nullis agitari molestiis permittatis. Gratias dilectioni uestre persoluimus, quia, sicut idem prior asserit, S. Frigdiani ecclesiam benigne tractatis, et nos de petitione quam pro ea preterito anno fecimus, ex parte a uobis exauditi sumus. uerumtamen rogare adhuc non desistimus, ut petitionem nostram plenius admittentes, predictis S. Frigdiani fratribus altera die Pasche concedatis missam solemniter celebrare. Priorem uero ea die et aliis duabus precipuis  solemnitatibus cum uno aut duobus fratribus SS. ad diuini uobiscum celebritatem officii beneuolo et placido animo suscipiatis. Querelam inter canonicos S. Frigdiani, et canonicos S. Angeli priusquam ad nos peruenire cepit, occasione cuiusdam mortue ortam fuisse audiuimus; unde tibi, frater episcope, mandamus, quatenus querimoniam istam tanta diligentia terminare studeas, quod canonici S. Frigdiani ad honorem Dei sine scandalo et inquietudine gratum ante conspectum Domini altissimi ualeant exhibere seruitium.

Datum Laterani uIII Kal. Iunii.



CCLXX. Didaco, archiepiscopo Compostellano, concedit ut Emeritana ciuitas Compostellane ciuitati perpetuis maneat subiecta temporibus. 
[FLOREZ, Esp. sagr., XX, 402.]


CALIXTUS episcopus, seruus seruorum Dei, uenerabili fratri DIDACO Compostellano archiepiscopo eiusque successoribus canonice promouendis in perpetuum.

Potestatem ligandi aque soluendi in celis et in terra B. Petro eiusque successoribus auctore Deo principaliter traditam illis Ecclesia uerbis agnoscit, quibus Petrum Dominus est allocutus: Quecunque  ligaueris super terram, erunt ligata in celis, et quecunque solueris super terram, erunt soluta et in celis. Ipsi quoque et proprie firmitas et aliene fidei confirmatio eodem Deo auctore prestatur cum ad eum dicitur: Rogaui pro te, ut non deficiat fides tua, Petre, et tu aliquando conuersus confirma fratres tuos. Oportet ergo nos, qui, licet indigni, B. Petri residere uidemur in loco, praua corrigere, recta firmare, et in omni Ecclesia ad interni arbitrium iudicii sic disponenda disponere, ut de uultu Dei iudicium, nostrum prodeat, et oculi nostri uideant equitatem. Fraternitatis igitur tue petitionibus annuentes Compostellane B. Iacobi Ecclesie, cuius in ea uenerandissimum corpus est positum, ob ipsius a Deo dilecti apostoli reuerentiam archiepiscopalis cathedre dignitatem,  quam ei ad tempus concesseramus donec Emeritana ciuitas Christianorum dominio redderetur, presentis pagine auctoritate in perpetuum obtinendam confirmamus, ut eadem opulentissima quondam et famosi nominis Emeritana ciuitas, que nunc peccatis exigentibus ab impia Saracenorum tyrannide possidetur, Compostellane ciuitati, sicut sue metropoli, perpetuis maneat subiecta temporibus. Omnem quoque pontificalis officii plenitudinem quam Emeritane Ecclesie antistites antiquitus habuerunt, Compostellane presul Ecclesie integre deinceps quieteque obtineat. Suffraganei uero episcopi Emeritane metropolis, Salmanticensis, Abilensis, Colimbriensis, et ceteri qui olim eiusdem Emerite subiecti fuisse noscuntur, Compostellano archiep.,  cuius consecratio ad Romanam tantum spectat Ecclesiam, tanquam metropolitano proprio obedientiam et reuerentiam prorsus exhibeant. Ipse autem illos consecrandi, eorum Ecclesias disponendi, eos ad sua concilia conuocandi, et cum ipsis ecclesiastica diffiniendi negotia liberam omnino habeat auctoritate sedis apostolice facultatem. Si qua igitur in futurum ecclesiastica secularisue persona huius nostre constitutionis temerator exstiterit, nec post commonitionem secundam uel tertiam resipiscens humiliter satisfecerit, a communione sacratissimi corporis et sanguinis Domini et ab Ecclesie liminibus arceatur.

Datum Laterani per manum Aimerici S. R. E. diac. cardin. et cancel., IX Kal. Iulii, indictione II,  Incarnationis Domini anno millesimo centesimo uicesimo quarto, pontificatus autem domini Calixti pape anno sexto.

Ego Calixtus catholice Ecclesie episcopus, conf. FIRMAMENTUM EST DOMINUS TIMENTIBUS EUM.

Bene ualete.



CCLXXI. Ad episcopum Salmanticensem, de obedientia domino Compostellano exhibenda. 
[FLOREZ, ibid., p. 409.]

CALIXTUS episcopus, seruus seruorum Dei, uenerabili  fratri M[UNIONI] Salmanticensi episcopo, salutem et apostolicam benedictionem.

Quoniam in Hispaniarum partibus Compostellana Ecclesia ob uenerandum B. Iacobi apostoli corpus gloriosa et insignis habetur, nos eam ex apostolice sedis gratia confouere et in melioris status prerogatiuam decreuimus adaugere. Ideoque dignitatem Emeritane metropolis eidem Compostellane Ecclesie perpetuis temporibus possidendam contulimus. Tibi ergo, dilecte frater, qui Emeritane Ecclesie subiectus esse dignosceris, mandamus, quatenus uenerabili fratri nostro D. Compostellano archiepiscopo tanquam proprio metropolitano tuo subiectionem et obedientiam satagas exhibere.

Dat. in territorio Ortensi, uIII Kal. Iulii.



CCLXXII. Ad episcopum Colimbriensem, de obedientia domino Compostellano ut legato et suo metropolitano exhibenda. 
[FLOREZ, Esp. sagr., p. 410.]


CALIXTUS episcopus, seruus seruorum Dei, uenerabili fratri G[UNDISALuO] Colimbriensi episcopo, salutem, etc., ut supra.



CCLXXIII. Ad archiepiscopos ceterosque ecclesiasticos ordines per Galliam, Germaniam et Franciam.  Gesta Godefridi archiepiscopi Treuir., apud PERTZ.
Monum. Germ. hist. Script. uIII, 201.]

 CALIXTUS episcopus, seruus seruorum Dei, karissimis nobis in Christo fratribus archiepiscopis ceterisque ecclesiasticis ordinibus per Galliam, Germaniam et Franciam constitutis, salutem et apostolicam benedictionem.

Mittimus ad uos fratrem nostrum Willehelmum Prenestinum episcopum, dantes ei cum uestra caritate licentiam, ut si qui sint in uobis episcopi non consecrati consecret, et si qua sunt alia huiusmodi ecclesiasticorum negotiorum minus perfecta, in omnibus inoffensa fraternitate consummet. Pax uobis.



CCLXXIu. Ad Gaufridum Carnotensem, Ioannem Aurelianensem, et Stephanum Parisiensem episcopos.---Ut seruetur interdictum ob illicitas nuptias imperatum. 
[MANSI, Concil., XXI, 214.]


Sicut omne quod irreprehensibile est catholica  defendit Ecclesia; ita ea que contra scita canonum inita sunt secundum equitatis et iustitie destruere nititur rationem. Causam siquidem matrimonii inter Guillelmum filium comitis Roberti et filiam comitis Andegauensis contracti, cui parentele titulus opponitur dilecto filio nostro I . . . . presbytero cardinali commisimus finiendam. Qui post susceptam idoneorum testium de parentela probationem, ubicunque Guillelmus filius comitis Roberti fuerit, prohibuit officia celebrari: nisi utique ad datum a se terminum coniugium idem dissoluerit. Unde fraternitati uestre precipimus, ut eamdem sententiam a nobis firmatam per uestras faciatis parochias obseruari.

Datum Laterani uII Septembris.



CCLXXu. Monasterii Rastedensis protectionem suscipit et eius bona ac priuilegia confirmat 
[LAPPENBERG, Hamburg. Urkund., I, 127.]


[1 1Kb] CALIXTUS episcopus, seruus seruorum Dei, dilecto filio SuIDERO, abbati monasterii Sancte Marie, quod in partibus Ambrie in uilla que dicitur Radestad situm est, eiusque successoribus regulariter substituendis in perpetuum.

Cum pie desiderium uoluntatis et laudande deuotionis intentio sacerdotibus sit semper studiis adiuuanda, cura est sollicitudinis adhibenda, ut ea que pro quiete religiose conuersationis sunt ordinata, nec simulatio negligere nec quedam ualeat presumptio  perturbare. Quocirca monasterium tibi commissum, quod ab Hunone comite et uxore eius Willa comitissa et Frederico comite in honore sancte Dei genitricis et uirginis Marie, ut congregatio monachorum fieret, constructum et communi patri omnium Christianorum, sancto scilicet Petro, oblatum est, in Romane Ecclesie ius est nostram defensionem suscepimus, eique omnes possessiones, quas legitime obtinet, confirmamus.

Id est in Ambria: Duas partes uille Radestad cum tota decima, partem uille Henninchusin [2 1Kb] cum decima, Borbeke [3 1Kb] cum decima, decimam uille de Lynsuidon [4 1Kb] , Barchornun [a 1Kb] [2 1Kb] , Lage [2 1Kb] , Genlide [b 1Kb] 5 1Kb] , Wadinbechi [6 1Kb] , Radehornen [2 1Kb] .

 In Frisia: Curias uarlas, [7 1Kb] Echwardi [8 1Kb] , Bonwardi [c 1Kb] , Tuislon, Nertin [9 1Kb] , cum [d 1Kb] appendiciis earum, in uilla Anaclingun triginta [e 1Kb] marcas canonum, Ebeswerdi [f 1Kb] , Withlike, Fronohusin, Wellin, Haroldessem, Berle [g 1Kb] , Scohorst [h 1Kb] .

 In Steringeng [i 1Kb] [10 1Kb] : Curias Reminchuson [k 1Kb] , Brunin [11 1Kb] , Engilin [11 1Kb] , Gatisdorf [12 1Kb] , Enschinin [l 1Kb] 13 1Kb] , Magelissin [14 1Kb] , Habenhuson [15 1Kb] , cum siluis, pascuis et appendiciis earum [m 1Kb] .

In Westphalia: [16 1Kb] uillas Betenchuson, Benchinhusen [n 1Kb] , Swirlichin, Asschinberghen, cum appendiciis earum, Leffrinchusin, Gedinchtorp, Smerlachen, Mardie [o 1Kb] , Yslo [p 1Kb] , Haperne, Wisteren [q 1Kb] , Widinchusen [r 1Kb] , Brochusen, Harinctorp, Berder, cum appendiciis [s 1Kb] earum [17 1Kb] .

Iuxta Wemno: [18 1Kb] Willinstede et Bocholt [19 1Kb] curias, Brochlo [20 1Kb] cum [t 1Kb] appendiciis suis, Quilechorne [19 1Kb] , Widagheshude.

In Bardinge: Totimesborch, Reynestorp [21 1Kb] , curias, cum ecclesiis et appendiciis earum; uillan Melinchuden  [u 1Kb] cum appendiciis suis. In Bardewich XXX areas, censum de ponte et de pascuis; Ecclesiam Rode [22 1Kb] cum appendiciis suis; Reindale, Dalsche, Hoygerstorp [23 1Kb] . In Luneborch sex panstalia. Preterea quascunque possessiones, quecunque bona idem monasterium impresentiarum iuste et canonice possidet aut in futurum concessione pontificum, largitione imperatorum uel principum, oblatione fidelium seu aliis iustis modis, Deo propitio, poterit adipisci, firma tibi tuisque successoribus et illibata permaneant.

Obeunte te uero Swidero [u 1Kb] , nunc eiusdem loci abbate uel quolibet successorum tuorum, nullus ibi qualibet subreptionis astutia uel uiolentia preficiatur, nisi quem fratres communi consilio et consensu  uel fratrum pars consilii sanioris iuxta Dei timorem et beati Benedicti Regulam obtinuerit. Sed si in suo collegio satis idoneum ad hoc regimen inuenire nequiuerint, liceat eis a quocunque maluerint loco sui ordinis sueque professionis uirum assumere. Ordinationes quoque monachorum uestrorum, qui ad sacros ordines promouendi sunt, a Bremensi accipietis archiepiscopo, si tamen gratis et sine exactione  uobis uoluerit exhibere. Alioquin liceat uobis catholicum quem malueritis adire antistitem, qui nimirum nostra functus auctoritate quod postulatur indulgeat.

Aduocatum [x 1Kb] etiam predicto loco atque suis bonis constituimus Egilmarum comitem, cuius patrem comes Huno sibi prouiderat in aduocatia succedere. Per succedentia igitur tempora maior natu in eadem parentela eamdem aduocatiam sempiterno iure possidebit, qui tamen aduocatus nullum cum eiusdem Ecclesie familia placitum obseruabit, nisi forte ab abbate rogatus fuerit. uerumtamen de aduocatia nullum aduocato uel posteris eius distinguimus seruitium, quia patri suo non fuit unquam exhibitum et quia sibi de labore suo de bonis eiusdem Ecclesie  dispositum, collatum est beneficium ita quidem, ut nullum sibi in aduocatia illa statuat uicarium. Ad indicium autem iuris et defensionis Romane Ecclesie duas uncias auri nobis nostrisque successoribus annis singulis persoluetis. Decernimus ergo quod nulli omnino hominum liceat prefatum monasterium temere perturbare aut eius possessiones auferre uel ablata retinere, minime autem aliquibus uexationibus fatigare. Sed omnia integra conseruentur eorum, pro quorum gubernatione et sustentatione concessa sunt, usibus omnimodis profutura, salua sedis apostolice auctoritate. Si qua igitur in futurum ecclesiastica secularisue persona, hanc nostre constitutionis paginam sciens, contra eam temere uenire tentauerit, potestatis honorisque sui dignitate careat  reamque se diuino iudicio existere de perpetrata iniquitate cognoscat et a sanctissimo corpore et sanguine Dei et Domini Redemptoris nostri Iesu Christi aliena fiat, et si non satisfactione congrua emendauerit, in extremo examine districte ultioni subiaceat. Cunctis autem eidem loco iusta seruantibus sit pax Domini nostri Iesu Christi, quatenus et hic fructum bone actionis percipiant et apud districtum  iudicem premia eterne pacis inueniant. Amen.

Datum Laterani, per manum Aimerici, sancte Romane Ecclesie diaconi cardinalis et cancellarii, u Kalendas Octobris, indictione tertia, Incarnationis Dominice anno 1124, pontificatus autem domini Calixti II pape anno uI.



CCLXXuI. Priuilegium pro monasterio S. Bertini Sithiensis. 
[Collection des Cartulaires, III, 292.]

CALIXTUS episcopus, seruus seruorum Dei, dilecto filio IOANNI, abbati monasterii Sancti Bertini, eiusque successoribus regulariter substituendis in perpetuum.

Aequitatis et iustitie ratio persuadet nos Ecclesiis  perpetuam rerum suarum firmitatem et uigoris inconcussi munimenta conferre. Non enim conuenit Christi seruos, diuino famulatui deditos, peruersis prauorum hominum molestiis agitari, et temerariis quorumlibet uexationibus fatigari; similiter et predia, usibus celestium secretorum dicata, ullas potentum angarias nichil debent extraordinarium sustinere. Cum igitur communis omnium Ecclesiarum cura nobis concessa sit, commissum tibi, dilecte in Domino fili Ioannes abbas, Sancti Bertini monasterium, cum omnibus ad ipsum pertinentibus, ad exemplar predecessorum nostrorum, in beati Petri et nostram tutelam protectionemque suscipimus, statuentes ut uniuersa ad idem monasterium legitime pertinentia uobis uestrisque successoribus quieta  semper et illibata permaneant; preterea ipsum monasterium, iuxta predecessorum nostrorum uictoris et Urbani et Paschalis sanctiones, et priuilegia eorum eidem loco collata, in sua plenius libertate et immunitate perpetuo conseruentur, adeo ut de statu suo nulli, nisi pontifici Romano, respondeat, salua tamen Taruanensis episcopi canonica reuerentia. Pariter etiam confirmamus cuncta eidem cenobio pertinentia, tam ea que hactenus deuotione fidelium Christi illic collata sunt, quam que deinceps legaliter conferenda sunt, in aruis, campis, pratis, pascuis, siluis, aquis aquarumque decursibus, molendinis, piscariis, uillis, ecclesiis, comitatibus, familiis, uineis, pomeriis, cunctisque suis mobilibus uel immobilibus,  cultis uel incultis. Altaria quoquo illa que in Atrebatensi parochia monasterium uestrum possidere cognoscitur, quiete deinceps et sine molestia qualibet uobis uestrisque successoribus possidenda firmamus: ecclesiam uidelicet de Werkin, ecclesiam Salomes, ecclesiam Hautay; item altaria Lisuegne, Snelgnekerke, Erninghem, Bouenkerke, que per manum Lainberti, Tornacensis episcopi, Ecclesie uestre collata sunt; berquariam quoque quadraginta librarum, que est in territorio Furnensi, quam Carolus dedit pro anima Balduini comitis; et terram de Buri, quam Ecclesia uestra in Beluacensi pago possidere cognoscitur, similiter firmamus. Decernimus autem ut a uilla Arkas usque Lodic nullum molendinum, absque tuo tuorumque successorum  assensu, construere, et in omnibus parochiis uestris, nullus ecclesiam uel monasterium, refragante uoluntate uestra, edificare presumat; nullusque presbyter siue clericus in ecclesiis uel capellis uestris sine uestro assensu et libera uoluntate, per se, uel per uim alterius, licentiam habeat permanendi, aut aliquod sibi officium assumendi. Si uero, ex precepio episcopi, terra bannita fuerit, in ecclesiis et capellis uestris monachi et clerici uestri, clausis ianuis et laicis exclusis, diuina celebrare mysteria non desistant. Quod si aliqui de parochianis uestris pro speciali delicto excommunicati fuerint, ipsis ab Ecclesia exterminatis, aliis diuina non negentur officia. Statuimus etiam ut nullus abbas in eodem monasterio preponatur, nisi quem fratres communi consensu,  uel fratrum pars consilii sanioris, secundum Dei timorem et beati Benedicti Regulam, de sua congregatione prouiderint eligendum. Decernimus ergo ut nulli omnino hominum liceat sepefatum monasterium temere perturbare, aut eius possessiones auferre, uel ablatas retinere, minuere, uel temerariis uexationibus fatigare; sed omnia integra conseruentur eorum pro quorum sustentatione et gubernatione concessa sunt, usibus omnimodis profutura. Si qua igitur in futurum ecclesiastica secularisue persona, hanc nostre constitutionis paginam sciens, contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate  cognoscat, et a sacratissimo corpore et sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen.

Datum Laterani, per manum Haimerici, sancte Romane Ecclesie diaconi cardinalis et cancellarii, u Idus Octobris, indictione III, Incarnationis anno 1124, pontificatus autem domni Calixti II pape anno sexto.



CCLXXuII. Monasterium S. Marie Pomposianum tuendum suscipit eiusque bona ac priuilegia confirmat. 
[MURATORI, Antiq. Ital., u, 823.]


CALIXTUS episcopus, seruus seruorum Dei, dilecto filio AURELIO abbati monasterii Sancte Marie, quod in insula Pomposia situm est, eiusque successoribus regulariter substituendis in perpetuum.

Aequitatis et iustitie ratio persuadet, nos Ecclesiis perpetuam rerum suarum firmitatem et uigoris inconcussi munimenta conferre. Non enim conuenit Christi seruos, diuino famulatui deditos, peruersis prauorum hominum molestiis agitari, et temerariis quorumlibet uexationibus fatigari. Similiter et predia usibus celestium secretorum dicata nullas potentium  angarias, nichil debent extraordinarium sustinere. Cum ergo communis omnium Ecclesiarum cura nobis concessa sit, tuis, dilecte in Christo Aureli abbas, postulationibus annuentes, et beate et gloriose semper uirginis Dei Genitricis Marie, Pomposianum monasterium, cui Deo auctore presides, protectione sedis apostolice munientes, possessiones et bona que uel a sancta Romana Ecclesia, uel aliunde legitime possidet, confirmamus. uidelicet Massacellam integram, que uocatur Materaria: et massam que uocatur Maseuli, integram: fundum integrum qui uocatur Casale publicum; massam que uocatur Nepoti; et in massa que uocatur Caputbouis, terram et uineas, sicuti modo uos habetis et tenetis iure beati Petri apostoli. Necnon et ripam  fluminis Alemonis ex utrisque partibus iuxta massam que uocatur Prata, extendente ipsa ripa ab Agaziolo usque ad campum Bedulli. Terram et uineam iuxta muros ciuitatis Rauenne, cum Turre Umbratica in integrum, a Posterula Augusti usque ad Portam Taurensem. Ortum unum integrum in loco Pontis Calciati in regione Sancti Andree, a duobus lateribus iure ipsius Sancti, a reliquis duobus uia publica. Lacum, qui uocatur Sanctus, cum omnibus rebus et pertinentiis suis, cum plebe et capellis ac titulis ipsius, id est Sancte Marie, Sancti Martini, Sancti Petri, et Sancti uenantii, cum decimis et primitiis, cum piscaria que uocatur Tidini, et Fossa archipresbyteri, et Piscaria que uocatur Falci, cum loco qui dicitur Monticellus Lacisicus,  cum ripis fluminis Padi et Gauri ex utrisque partibus usque ad mare; et a loco Conce Agathe ex una parte usque ad mare, cum loco integro, qui dicitur Masinzatica inter affines de toto loco ac territorio masse que uocatur Lacus Sanctus; ab uno latere Fossa Molendini de uolta Latercli descendente in Aquiliolo, et a Fluuio Triba usque in Eliam, et per paludem usque in mediam Curbam, et ultra Curbam usque Padum, et ultra Padum usque ad Gazium episcopi sancte Comacliensis Ecclesie, inde usque fluuium qui uocatur Cesi; ab alio latere Curlus descendens in Concam Agatule, et per ipsam in Gaurum; a tertio latere Palus, que pergit inter riuum Angeli et Masinzaticam usque Monticellum et uedetosam currentem in Padum; a quarto latere uaculinus  et Ager Malus et Callis de uincareto pergente in Laterclum. Insuper concedimus uobis Piscariam integram, que uocatur uolana, cum Riuo Badereno, et Gauelana Maiore ad ipsam Piscariam pertinente, cum Porticellis ex utrisque partibus, sicut olim intrauerunt in mare, eidem similiter pertinentes. Hec nimirum omnia tibi tuisque legitimis successoribus et fratribus religiose uiuentibus, perpetuo habenda concedimus, ita sane, ut a uobis singulis quibusque annis pensionis nomine tres argentei solidi, difficultate postposita, sancte nostre Romane Ecclesie, actionariis persoluantur. Quecunque autem Romanorum pontificum, seu aliorum episcoporum concessione, principum liberalitate, uel fidelium oblatione,  iuste atque canonice poteris adipisci, firma tibi tuisque successoribus et illibata permaneant. Ad hec adiicientes decernimus ut nulli archiepiscopo, nulli episcopo liceat monasterio uestro grauamen inferre, nec in ipso, aut eius rebus potestatem exercere. Nulli autem hominum facultas sit preter abbatis et fratrum monasterii uoluntatem, colonos seu uillanos, famulos aut famulas ad ipsum monasterium pertinentes, aut de cellis, uillis, castris, aut plebibus, fodrum extorquere, aut alias exactiones inferre: sed semper apostolice sedis tuitione foueamini, et si necesse fuerit, audientia conseruemini, salua in omnibus eiusdem apostolice sedis auctoritate. Chrisma et oleum sanctum a Comacliensi accipietis episcopo, si catholicus fuerit, et sine prauitatis  exactione gratis uobis dare uoluerit. Sin autem pro eisdem sacramentis accipiendis, ad quemcunque malueritis, catholicum episcopum recurratis. Benedictionem quoque abbatis, monachorum uestrorum ordinationes, et consecrationes altarium monasterii uestri, et eorum qui in massa Lacus Sancti sunt, a quo uolueritis, catholico episcopo suscipere licentiam habeatis, qui apostolice sedis fultus auctoritate, quod postulatur, indulgeat. Mansuro etiam decreto statuimus ut neque tu, neque aliquis successorum tuorum, ad cuiuslibet episcopi synodum pergere compellatur, nisi a Romano pontifice, uel legato eius fuerit inuitatus. Si qua ergo in futurum ecclesiastica uel secularis persona, hanc nostre constitutionis paginam sciens, contra eam temere uenire tentauerit,  secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore et sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen, amen, amen.

Ego Calixtus catholice Ecclesie episcopus.

Bene ualete.

Datum Laterani per manum Aimerici sancte Romane  Ecclesie diaconi cardinalis et cancellarii, XuII Kalendas Nouembris, indictione III, Incarnationis Dominice anno 1124, pontificatus uero domini Calixti II pape anno uI.



CCLXXuIII. Priuilegium pro ecclesia Sancti Benigni Diuionensis. 
[PÉRARD, Recueil de pièces, etc., p. 216.]

CALIXTUS episcopus, seruus seruorum Dei, dilecto filio HUGONI Diuionensi abbati eiusque successoribus regulariter substituendis in perpetuum.

Sicut in humani compage corporis, naturalis ratio singulis quibuscunque membris ad salutem prouidens, speciales et proprios actus edocet, nobilioribus  uero suam dignitatem conseruat, ita in corpore Ecclesie, apostolica prouidentia, secundum sacrorum canonum institutiones uniuersas regit Ecclesias. Digniores autem et famosiores, in sui status prerogatiua custodit; equum enim et rationabile est, ut suus unicuique Ecclesie honor apostolice sedis munimine confirmetur. Itaque, dilecte in Domino fili Hugo Diuionensis abbas, tuis iustis petitionibus accommodantes assensum, libertati ac quieti uestri cenobii auctore Domino duximus prouidendum. Statuimus enim ut, obeunte te nunc eius loci abbate, uel tuorum quorumlibet successorum, nullus ibi qualibet subreptionis astutia seu uiolentia preponatur, nisi quem fratres communi consensu, uel fratrum pars consilii sanioris, uel de suo, uel de alieno,  si oportuerit, collegio, secundum Dei timorem et beati Benedicti Regulam elegerint. Porro electi consecratio sicut a predecessore nostro felicis memorie Gregorio uII constitutum est peragatur. Interdicimus autem, ne cui post professionem exhibitam facultas sit, sine abbatis permissione monasterium derelinquere. Statuimus etiam, ne ab episcopo uel ministris Lingonensis Ecclesie diuina monasterio uestro interdicantur officia, sed continue celebrentur, nisi eisdem causis fratres cessare oporteat, que sedis apostolice presulis Benedicti determinatione distincte sunt. Ecclesiarum quoque que in burgo monasterii uestri site sunt, id est Sancti Ioannis Baptiste et Sancti Philiberti, seu presbyterorum in eis Domino seruientium, eam in  perpetuum libertatem uestro monasterio confirmamus, quam uenerabilis Robertus Lingonensis episcopus contulisse dignoscitur. Illud etiam remissionis et immunitatis, quod idem episcopus uel sui predecessores, de paratis et synodis uestro cenobio indulsisse cognoscuntur, nos presentis decreti assensione firmamus. Confirmamus etiam uobis, uestrisque successoribus, in episcopatu Lingonensi, cellam Sancti Amatoris, cum ecclesia Sancti Ferreoli, cum atriis, tam ecclesiis, quam aliis rebus ad ipsas pertinentibus; item cellam de Montiniaco, et cellam de Noiant, cum capella eiusdem castelli, cellam de Claromonte, cellam Sancte Marie apud Saxonis fontem, cellam Sancti Stephani apud uuangionis riuum cum omnibus ad eas pertinentibus.  In episcopatu Tullensi, cellam Bertiniace curtis, cellam de Solini monte, cum ecclesiis, uillis, terris et omnibus ad eas pertinentibus. In episcopatu Aduensi cellam Belnensem, cum ecclesiis de uuilliaco et de Cosletot, de prato Forgeolo, cum omnibus suis pertinentiis; cellam de Sarmatia, cellam de Curbeltat, cellam de Arneto, cum omnibus ad easdem cellas pertinentibus; in archiepiscopatu Bisuntino cellam Sancti Marcelli, cellam de Offonis uilla, cellam de Sarcofagis, cellam de Logia nouella, ecclesiam de Torpa; apud Salinas, cellam Sancti Petri, cellam Sancti Michelis, cum omnibus ad eas pertinentibus. In episcopatu Cabilonensi, cellam Sancte Marie, cellam  de Palluel, cum omnibus pertinentiis, in episcopatu ualentinensi cellam Sancti Genesii de monte Madriano, cum suis pertinentiis; ecclesiam de uulpilleniis, et de Tornoz, et de Glun. In episcopatu Diensi ecclesiam de Bouentia. In episcopatu Baiocensi cellam Sancti uigoris, cum suis pertinentiis. In episcopatu Senonensi, cellam Sancti Benigni apud uunonem, cum omnibus pertinentiis suis; cellam de Eschino, cum suis totis appendiciis; ecclesiam de Granciaco, et uniuersa ad eam pertinentia; cellam de Rulth, cum eis que ad ipsam pertinent, capellam de Hex, cum decimis et terris ibidem datis; capellam uuangionis Riui cum omnibus ad eam pertinentibus. Preceptum Roberti regis Francorum de cella Belensi, capellam de Salinis Sancte  Marie Magdalene, et omnia ad eam pertinentia. Item possessiones, Dinatum uillam, cum appendiciis suis, Casnedum uillam, iterum Casnedum Hispaniacum, Marcenniacum, Norgias, uareias, Sariacum, Longouicum, et decimam Sariaci predicti, Atiniacum uillam, Plumberias, Prunedum, Erchiriacum, Flariacum, Magnum Montem, uiuerias, Salciacum, in silua cum decimis eorum. Et si qua alia, in quibuslibet locis, in presentiarum, ad iura uestri monasterii pertinent, uel in futurum, Domino largiente, pertinebunt. Decernimus ergo ut nulli omnino hominum liceat idem monasterium temere perturbare, aut eius possessiones auferre, uel ablatas retinere, minuere, uel temerariis uexationibus fatigare, sed omnino integra conseruentur eorum, pro quorum sustentatione  et gubernatione concessa sunt, usibus omnimodis profutura, salua episcoporum canonica reuerentia. Quibus tamen, nec ipsis, nec eorum ministris liceat cenobii uestri ecclesias iniustis interdictionibus fatigare, quandiu monastici ordinis uigor, Domino prestante, permanserit. Si qua sane ecclesiastica secularisue persona, hanc nostre constitutionis paginam sciens, contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat et a sacratissimo corpore et sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat.  Cunctis autem eidem loco iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Ad hec adiicientes quecunque Diuionensi monasterio per authentica predecessorum nostrorum Romanorum pontificum priuilegia concessa sunt, firma constituimus permanere. Amen, amen, amen.

Datum Laterani per manum Imerici sancte Romane Ecclesie diaconi cardinalis et cancellarii, Iu Kal. Nouembris, indictione III, anno Dominice Incarnationis 1124, pontificatus autem domni Calixti pape anno uI.



CCLXXIX. Priuilegium pro ecclesia S. Stephani Diuionensis. 
[PÉRARD, ibid., p. 100.]


CALIXTUS episcopus, seruus seruorum Dei, dilectis filiis, GALONI priori et fratribus in ecclesia Sancti Stephani Diuionensis castri regularem uitam professis, tam presentibus quam futuris, in perpetuum.

Ad hoc uniuersalis Ecclesie cura nobis a prouisore omnium bonorum Deo commissa est, ut religiosas diligamus personas, et bene placentem Deo religionem studeamus modis omnibus propagare: nec enim Deo gratus aliquando famulatus impenditur, nisi ex caritatis radice procedens, a puritate religionis fuerit conseruatus. Oportet igitur Christiane  fidei amatores, religionem diligere, et loca uenerabilia, cum ipsis personis diuino seruitio mancipatis, attentius confouere. Quapropter uestris, in Domino karissimi filii, petitionibus assensum prebentes, uite canonice ordinem, quem secundum beati Augustini Regulam in nostra Ecclesia professi estis, auctoritate sedis apostolice confirmamus. Statuentes ut defunctis nunc abbate Garnerio, et Garnerio preposito, nullus ibi abbas secularis, uel prepositus substituatur, sed ille omnibus proponatur, quem regularem regulares fratres, uel fratrum pars sanioris consilii, secundum Dei timorem et beati Augustini regulam, prouiderint eligendum. Precipimus etiam ut decedentibus istis qui supersunt, clericis secularibus, nullus in ecclesia uestra eorum loco, nisi regularis substituatur canonicus. Ecclesias autem, capellas, et cetera que ecclesia uestra legitime possidet, uel in posterum iustis modis, largiente Domino, acquisierit, presentis priuilegii pagina roboramus, uidelicet: ecclesiam Sancti Stephani, cum ecclesiis suis, et uillis, et seruis, ancillis et terris suis; ecclesiam Sancti Medardi, ecclesiam Sancti Michelis cum cemeterio et decimis; ecclesiam Sancti Aniani Aqueductus cum cemeterio, cum decimis et terris suis; ecclesiam Sancti Martini de Quintiniaco, cum cemeterio, decimis et terris suis: ecclesiam Sancti Maricii de Siliciaco cum cemeterio, decimis et terris: ecclesiam Sancti Germani de Copiaco, cum cemeterio,  decimis et terris; ecclesiam Sancte Marie de Marceniaco cum terris; ecclesiam Sancti Andree de Parriniaco cum decimis et terris: ecclesiam Sancti Florentii cum capella Sancte Marie, et cemeterio, decimis terris, et cum aliis pertinentiis earum: ecclesiam Sancti Petri de Mirebello, cum cemeterio, decimis, terris et appendiciis suis: decimam de Geyaco: decimam de Cucciaco: ecclesiam Sancti Martini de Prato, cum cemeterio et capella de Fontanis, et appendiciis eorum; ecclesiam Sancte Marie de Gemellis, cum capella de Pygangis, et decimis et terris; ecclesiam Sancti Andree de Ormentiaco, cum capellis, cemeteriis et decimis: ecclesiam de Columnerio, cum capellis et appendiciis earum; capellam que est inter Langlerium et Sanctum Fidolum  cum appendiciis suis: locum de Putcolo: locum de Agnino fonte: locum de Goldo altrei, cum appendiciis suis, saluo nimirum per omnia iure Lingonensis episcopi. Preterea ecclesiam Sancti Martini de Arco, cum appendiciis suis: locum de monte Ciconiaco, cum appendiciis suis: locum de Franceis cum appendiciis suis. Si qua igitur in futurum ecclesiastica secularisue persona, hanc nostre constitutionis paginam sciens, contra eam temere uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore ac sanguine Dei et Domini Redemptoris nostri Iesu Christi aliena fiat, atque  in extremo examine districte ultioni subiaceat. Cunctis autem eidem loco iusta seruantibus sit pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant.

Ego Calixtus catholice Ecclesie episcopus subscripsi.

Data Laterani per manum Aimerici sancte Romane Ecclesie diaconi cardinalis et cancellarii, quarto Idus Nouembris, indictione tertia, anno Dominice Incarnationis millesimo centesimo uicesimo quarto, pontificatus autem domni Calixti II pape anno sexto.



CCLXXX. Monasterii S. Nicolai Buttenburgensis protectionem suscipit bonaque ac priuilegia confirmat, petente Ioanne Morinensi episcopo. 
[MIR., Opp. dipl., I, 524.]

CALIXTUS episcopus, seruus seruorum Dei, dilectis filiis NICOLAO abbati et fratribus ecclesie S. Nicolai de Buttemburch, tam presentibus quam futuris in perpetuum.

Ad hoc uniuersalis Ecclesie cura nobis a prouisore omnium bonorum Deo commissa est, ut religiosas diligamus personas, et bene placentem Deo religionem studeamus modis omnibus propagare.

Ea propter, dilecti in Christo filii, interuenientibus quoque uenerabilis fratris nostri Ioannis Morinensis  episcopi precibus, petitiones uestras clementer admittimus, et uite canonice ordinem, quem secundum B. Augustini Regulam, in uestra ecclesia professi estis, auctoritate sedis apostolice confirmantes monasterium uestrum cum omnibus appendiciis suis, in patrocinium B. Petri nostramque protectionem suscipimus.

Statuentes ut quecunque bona, quascunque possessiones in presentiarum legitime possidet, siue in futurum largiente Deo, iuste poterit adipisci, firma et illibata permaneant.

In quibus hec propriis nominibus duximus exprimenda: duas capellas, primam in honore S. Dionysii, alteram in honore B. Nicolai consecratam, sexaginta mensuras terre, quas Theodericus Rufus  filius Folpoldi, iure feodi tenuerat, quasque coram optimatibus et principibus Flandrie publice comiti Carolo ab ipso redditas, ipse quoque comes prefate Ecclesie, ab omni cuiuslibet exactione solutas et liberas, perpetuoque iure possidendas manu propria donauit; XXu mensuras quas Hadologa et Eustachius filius eius, decem etiam mensuras quas Rodulphus Hecra dederunt prefato monasterio.

Obeunte te nunc eius loci abbate, nullus ibi qualibet subreptionis astutia preponatur, nisi quem fratres communi consensu, uel fratrum pars consilii sanioris, secundum Dei timorem, et B. Augustini Regulam, de suo uel alieno collegio prouiderint eligendum. Nullus canonicus eiusdem ecclesie proprium quid habere, uel alicuius leuitatis instinctu  aut arctioris uite obtentu, ex eodem claustro, sine communi abbatis et fratrum licentia, discedere presumat. Preterea si quis fidelium sepulturam ibi habere uoluerit, libera ei et sine contradictione aliqua concedatur. Si qua igitur in futurum ecclesiastica secularisue persona, hanc nostre constitutionis paginam sciens, contra eam uenire tentauerit, secundo tertioue commonita, si non satisfactione congrua emendauerit, potestatis honorisque sui dignitate careat, reamque se diuino iudicio existere de perpetrata iniquitate cognoscat, et a sacratissimo corpore ac sanguine Domini Dei Redemptoris nostri Iesu Christi aliena fiat, atque in extremo examine districte ultioni subiaceat.

Cunctis autem eidem loco iusta seruantibus sit  pax Domini nostri Iesu Christi, quatenus et hic fructum bone actionis percipiant, et apud districtum iudicem premia eterne pacis inueniant. Amen.

Datum Laterani, per manum Aimerici sancte Romane Ecclesie diaconi cardinalis et cancellarii, uIII Kalendas Decembris, indictione III, anno Dominice Incarnationis millesimo centesimo uicesimo quarto, pontificatus autem domini Calixti II pape anno u.



CCLXXXI. *I[ordanum] principem Capuanum hortatur ne monasterii Casinensis terram deuastet. 

[uide PETRI Chron. monast. Casin., l. Iu, c. 82.]



CCLXXXII.  Ad Rustinum abbatem monasterii S. Blasii in Nigra Silua. 
[D. GERBERT, Historia Nigre Silue, t. III, p. 48.]


CALIXTUS episcopus, seruus seruorum Dei, dilecto filio RUSTINO abbati monasterii S. Blasii, quod in Constantiensi episcopatu, in loco uidelicet qui Nigra Silua dicitur, situm est, eiusdem successoribus regulariter substituendis in perpetuum.

Ad hoc nos disponente Domino in apostolice sedis seruitium promotos agnoscimus, ut eius filiis auxilium implorantibus, efficaciter subuenire, tueri ac protegere prout Dominus dederit, debeamus. Unde oportet nos uenerabilibus locis protectionis manum  extendere, et seruorum Dei quieti attentius prouidere. Proinde tuis, dilecte in Christo fili Ruostine  , postulationibus clementius annuentes, commisso tuo regimini Beati Blasii monasterio, salua Constantiensis episcopi reuerentia, confirmamus cellam de silua Swarzwalt a S. Reginberto constructam cum omnibus possessionibus, ecclesiis, prediis et terris ad eam pertinentibus  . Ad hec specialiter ecclesiam Nollingin  ab Anselmo nobili uiro monasterio tuo cum suarum dimidietate decimarum nuper donatam tibi confirmamus. Ecclesiam etiam Sneisane  ab Ellewino comite delegatam; ecclesiam quoque Batemaringin  a quodam Arnolfo concessam; item ecclesias Berowa  , Nunchilcha, Omingin, a fundatoribus earum cum suarum portionibus  decimarum legitime traditas tibi a successoribus tuis apostolica auctoritate firmamus. In his ergo et aliis, quas habetis ecclesiis, decernimus ut nulli omnino hominum liceat prefatum monasterium temere perturbare, uel quibuslibet uexationibus fatigare, salua etiam episcopali iustitia et reuerentia. Confirmamus etiam dispositionem illam, quam filius noster carissimus imperator Henricus de uestri cenobii aduocatia constituit  , ut uidelicet in aduocati electione abbas liberam habeat potestatem, cum fratrum suorum consilio talem eligere, quem ad defendendam monasterii libertatem bonum et utilem cognouerit. Qui non pro terreno commodo, sed Dei amore, ac peccatorum uenia, et eterne beatitudinis  mercede aduocatiam ipsam bene habere  cupiat, et tractare. Si autem calumniator potius quam aduocatus existens monasterii bona peruaserit, et semel, secundo, tertioue commonitus non emendauerit, abbas habeat facultatem alium sibi utiliorem statuere aduocatum. Ad indicium autem nostre tuitionis et concesse uestro monasterio libertatis, aureum unum quotannis Lateranensi palatio persoluetis. Si quis igitur decreti huius tenore cognito, temere, quod absit! contraire tentauerit, honoris et officii sui periculum patiatur, aut excommunicationis ultione plectatur, nisi presumptionem suam digna satisfactione correxerit. Amen, amen, amen.

     Ego Calixtus catholice Ecclesie episcopus
    Ego Cono Prenestinus episcopus.
    Ego Lambertus Ostiensis episcopus.
    Ego Boso presbyter cardinalis tituli S. Anastasie.
    Ego Ioannes presbyter cardinalis tituli S. Chrisogoni.


Datum Laterani per manum Chrisogoni sancte Romane Ecclesie diaconi cardinalis ac bibliothecarii, XIu Kal. Aprilis, indictione XII  , Dominice Incarnat. anno 1120, pontificatus autem domni Calixti II pape anno I. Amen, amen.





DIuERSORUM AD CALIXTUM EPISTOLAE.



I. Littere hereticorum ad Calixtum II papam.---Ipsius electioni assensum prebent. 
[MANSI, Concil., XXI, 224.]


CALIXTO Dei gratia uniuersali pontifici, R. S. Eusebii cardinalis, et G. SS. Apostolorum, et M. S. Pancratii abbas, obedientiam in Domino.

Etsi littere electionis uestre ad nos non peruenerint, ea tamen nobis manifestata, gauisi sumus, orantes Deum, ut si quid minus in ea est, gratia ipsius benigna uobis et nobis impleat. Nos quod iam per septennium plurimum fatigati pro catholice ueritatis confessione uix iam ualentes sufficere, postulamus per Dei misericordiam respirare. uerum  quia id in uobis obtinere posse Deum credimus, electionem uestram, quam neque lepra Simonis, neque tumor ambitionis infecit, tanquam a Deo datam amplexi sumus. Intelleximus enim a uobis completum fuisse capitulum electionis, quam Apostolus in Epistola ad Hebreos interierit: Nec quisquam, inquit, sibi sumit honorem, sed qui uocatur a Deo tanquam Aaron. Pontificatu igitur uestro a Deo uocato, nullam maculam secundum conscientiam nostram in probando electionem uestram, secundum uotum quod semper habuimus collaudantes, amplectimur, sperantes omnem maculam heresis per sanctum studium uestrum ab Ecclesia Romana propelli. Unde nostra suscitata diligentia electioni uestre, eam confirmantes, subscribimus, tanto quidem  deuotius, quanto puriorem esse per Dei gratiam confidimus.

Similiter presbyter Bonushomo, presbyter Berardus, presbyter Angelus S. Andree, presbyter Angelus,  Ioannes archipresbyter S. Marie Rotunde, Dodo presbyter S. Marie in Aquiro, Desiderius archipresbyter Sanctorum Apostolorum, cum omnibus clericis eiusdem ecclesie, presbyter Benedictus S. Stephani, presbyter Ioannes S. Nicolai, Angelus Sancte Marie in uia, Beraldus S. Basilii, Astaldus et Ioannes abbas Sancti Apollinaris, presbyter Mannus S. Petri ad uincula, presbyter Leo, et Nicolaus S. Laurentii in Lucino, cum pluribus aliis.





II. Requisitio Urbani Landauensis episcopi uersus Calixtum II papam apud Remis. 
[WARTHON, Anglia sacra, II, 673.]

 uenerabili CALIXTO apostolico et totius Christianitatis summo patrono, URBANUS Landauensis Ecclesie episcopus, fidele seruitium et orationes debitas.

Ecclesia Dei nostraque sub Deo et uobis uestre misericordie et pietati hanc dirigit epistolam, et suppliciter rogat ut pro summo Rege Christo eam precipiatis diligenter uobis recitari et a uobis misericorditer exaudiri. A tempore antiquorum Patrum, dilectissime Pater et domine, sicut chirographum sancti patroni nostri Teiliaui testatur, hec Ecclesia predicta prius fundata in honore S. Petri apostoli, aliarum omnium Ecclesiarum Guallie semper magistra exstitit in dignitate et in omni priuilegio; donec tandem per seditiones et tot bellorum  flagitia, et inueterato antecessore meo Herwaldo, et inde debilitata Ecclesia cepit debilitari; et fere uiduata pastore, et annichilata indigenarum crudelitate et inuasione superuenientis gentis Northmannice.  Semper tamen religiosi uiri ad seruiendum in ea heserunt, tum propter Anglorum uiciniam, a quibus in ecclesiastico quidem ministerio nichil discrepabant, quia apud eosdem fuerant tam nutriti quam eruditi; tum etiam quod ab antiquis temporibus, id est a tempore Eleutherii pape sedis Romane, episcopus illius loci, et post aduentum Augustini in Britanniam insulam Dorobernensis Ecclesie metropolitani, eiusdem archiepiscopo simul et regi Anglorum semper fuerat deditus et per omnia obediens. Nouissime autem Willelmo rege regnante, maxima cleri parte iam deleta, XXIu tamen canonicis Ecclesia fuerat munita: quorum in presenti nulli preter duos in ea remanent; et in dominio Ecclesie Iu carruce et quatuor libre; nec tantum in  territoriis oblatis nunc Ecclesia desolata et dispoliata, uerum etiam in decimis ablatis sibi et clericis omnibus totius episcopatus tam laicali potestate quam monachorum inuasione, quam etiam fratrum nostrorum episcoporum, Herefordie uidelicet et Sancti Dewi, territorii simul et parochie grandi inuasione. Nunc precor uos, ut Patrem, uelut inermis armatum et debilis fortem, quatenus Ecclesie nostre uobis commisse succurratis, ut qui uos fecit, ipse uos manu teneat, et post laboris terminum perducat uos ad perenne solatium. Amen.





III. Ludouici uI Francorum regis ad Calixtum.---Scribit se nunquam toleraturum subiectionem quam ab archiepiscopo Senonensi exigebat primas Lugdunensis. 
[MANSI, Concil., t. XXI.]


Scripsit nobis sublimitas uestra de captione illius apostate Burdini, et de incolumitate status uestri. Unde, Pater dulcissime, plurimum et pre ceteris uos amamus, honoremque uestrum studium nostrum in omnibus esse intelligimus. De sententia sane in metropolitanum Senonensem pro nostro honore relaxata animum nostrum ex parte mitigastis; sed quoniam ad tempus est relaxata, suspensum uehementer ac dubium reddidistis. uidetur enim aliquam adhuc spem habere Lugdunensis archiepiscopus super illa quam querit subiectione; sed, ut uerum  fatear, sustinerem potius regni nostri totius incendium, capitis etiam nostri periculum, quam bonis subiectionis et abiectionis opprobrium. uidetur enim ad nostrum respicere contemptum, contra nos hoc modo fieri, quod nunquam exstiterit factum. Nouit autem experientia uestra regnum Francorum, in obsequiis promptum, in necessitatibus amicum uobis exstitisse, nec a fidelitate Romane Ecclesie precibus aut promissionibus imperatoris nos auelli unquam potuisse. Et quanto animi feruore, quanta mentis humilitate uobis obedierimus, ut si taceat uox uestra, clament opera nostra, monstrent obsequia mea; ut enim cetera dimittam, illud inter alia meminerit paternitas uestra, quod quamuis graui, ut scitis, laborarem infirmitate, molestia corporis  uehementer urgente, Remensi tamen concilio, cum labore quidem nostro, sed cum honore uestro interesse studuimus, et plus uestre uoluntati quam nostre facultati, plus honori uestro quam dominio nostro consuluimus. Hoc uobis, dulcissime Pater, memorando scripsimus, non quia non placeat nobis hoc fecisse, sed quia uolumus hoc a memoria uestra non recessisse. Si quid igitur ualet, si quid potest apud uos amor noster, et obsequium nostrum, rogamus et petimus ut Senonensis Ecclesia, que ab ista de qua nunc pulsatur subiectione huc usque aliena exstitit et libera, per uos non fiat ancilla, sed antiqua eius libertas auctoritate apostolica roboretur, et priuilegii firmitate muniatur; in quo tamen nichil a uobis contra iustitiam exigitur. Si  enim opponitur quod ueterum institutio Lugdunensi Ecclesie primatum contulerit, respondetur ex opposito quod antique libertatis possessio Senonensem Ecclesiam ab eius subiectione defendit. Quod enim antiqua possessione acquiritur, nullo, ut fertur, iure adimitur, etiamsi de iure Romane Ecclesie fuisse cognoscitur. Hac igitur ratione Senonensis Ecclesie libertas remanere debet inconcussa et intacta, nec pulsari aut uiolari debet pro subiectione nouiter et imprudenter facta. Facta est enim, ut dicitur, latenter et quasi furtiue subiectio ista, nesciente scilicet clero Senonensi, inconsultis etiam episcopis illius diecesis, ignorante etiam rege. In quibus omnibus dignitas pendet Ecclesie, et subiectio taliter facta respicere potius uidetur ad ignominiam  male accipientis quam ad commodum Ecclesie nescientis. Res enim communis communi tractanda est consilio, non latenti et priuato terminanda colloquio. Cum igitur dignitas sit Ecclesie, non persone, si Senonensis archiepiscopus iste et quidem solus de non sua fecit quod non oportuit, si promisit quod non debuit, Ecclesia tamen Senonensis quod suum est non amisit, nec priuatam libertatem quam ex antiquitate habuit; nec cogenda est ad subiectionem quam nunquam exhibuit. His ita se habentibus, uideat, dulcissime Pater, discretio uestra ne ciuitas Lugdunensis, que de alieno est regno, de nostro floreat detrimento, nec subiiciatur amicus amico, quia, si decipitur pro amico amicus, iuste fiet de  amico inimicus. Rex ergo Francie, qui proprius est Romane Ecclesie filius, si in facili causa, si in leui petitione contemnitur, nulla spes in maiori relinquitur, nec ulterius in aliis patietur repulsam, si in istis sustinet repulsionis offensam. Melius est enim regie honestati a precibus desistere quam de repulsa neuum ruboris contrahere. Quod minus in litteris continetur presentium lator Algrinus uiua uoce supplebit, cuius uerba tanquam ex ore nostro suscipite et custodite.





Iu. Radulphi archiepiscopi Cantuariensis ad Calixtum. ---Queritur de iniuria sibi et Ecclesie Cantuariensi illata in consecratione archiepiscopi Eboracensis. 
[WILKINS, Concilia Magne Britannie et Hibernie, t. II, p. 396, ex ms. Cott. Domitian. A. u., fol. 2 et seqq.]


Reuerendissimo domino et unice colendo Patri summo pontifici CALIXTO, et uniuerse sancte et apostolice Ecclesie Romane, RADULPHUS, Cantuariensis archiepiscopus, et tota Ecclesia Cantuariensis, in Domino salutem et debitam subiectionem.

Quoniam exigentibus malis nostris noua quidem temporibus his Ecclesie Cantuariensi, et ab exordio  Christianitatis Anglorum inaudita subintrauit aduersitas, alio modo iam quam prior usus erat uestre maiestati, alloqui presumimus excellentiam, o beatissime domine et unice colende Pater. Cogimur namque ad querelas, uiderit Deus causam Ecclesie sue, qui mutat et ordinat omnia, prout ipse nouit. Siquidem ex quo beatus pater Gregorius sanctum et uenerabilem uirum Augustinum ad predicandum populis Anglorum destinauit, in consuetudinem religionis deuenit, quatenus apostolica sedes quidquid dignitatis primatus, et priuilegii catholico et canonico more decebat, Ecclesie Cantuariensi impenderet, et Ecclesia Cantuariensis quidquid humilitatis, subiectionis, et fidei Christiano et ecclesiastico iure decebat, apostolice sedi perpetua stabilitate referret.  Id firmum et illibatum seruatum est, excepto quod Stigandus quidam huius sancte Cantuariensis Ecclesie contra canonicam et propriam consuetudinem presulatum inuasit, qui tempore Alexandri II pape, assistentibus cardinalibus, ab apostolica sede directis, in Wintoniensi urbe accusatus, conuictus et depositus, a superba temeritate desiuit; preter hunc neminem Cantuariensium episcoporum contra sedem apostolicam quidquam inuasisse uel presumpsisse, historia uel memoria didicimus. Unde recte et pulchre actum est, ut quingentis iam et eo amplius annis, quidquid prima et summa apostolice sedis auctoritas ad catholice fidei ueritatem confirmandam, ad sancte et uniuersalis Ecclesie pacem  obseruandam uel ad bonorum morum honestatem dilatandam in posteros deriuaret, id totum sancta Cantuariensis Ecclesia inuiolate custodiens, per omnes Britanniarum partes inter subditos predicaret; et quis erit uel etiam nostre partis summus aduersarius, qui infra tot annorum spatia aliud quidquam de nostra Ecclesia se didicisse audeat confiteri? nempe quod pace uestra dictum iri potuerit, quis ueterum historiarum nostre Ecclesie seriem nosse contendat, tam diuturnam et eternam inter sedem apostolicam et Ecclesiam Cantuariensem reperit beneuolentiam, ut non iam quasi duas, id est, illam maiorem et istam minorem iudicauerit, sed quantum ad imperii et obedientie eamdem attinet uoluntatem, illam et istam unam et eamdem esse  putauerit? Facile namque inter Christianorum animos iustum imperium et uoluntarium obediendi obsequium multorum comparat unitatem: porro quod Roma Cantuarie, id Cantuaria toti Britannie uoluntate et beneficio ministrauit. Unde igitur obscuratum est aurum, et mutatus est color optimus? Astutia quippe et delatione hominum pauculorum excellentia uestra turbata est, et rumore nouitatum tante diuturnitatis concordia cepit paulisper infirmata deficere; et nisi, quia Deo permittente, adeo presentium dierum malitia, indignum erat, ut delatorum nouitas tanta facilitate in nostram grassaretur iniuriam, et Christiane pacis confunderet unitatem.

Porro cum scriptum sit: »Ne transgrediaris terminos,  quos posuerunt patres tui,« irreligiosum est, ut episcopus Eboracensis ultra pedem tendat noue presumptionis quam Ecclesie sue facultas erat et norma prisce consuetudinis. Ceterum episcopo Cantuariensi in debitum et eterne ignominie dedecus erit, si de priuilegiis Ecclesie sue quidquam diminuat, et unde iuste ab antiquo illam inuestitam reperit, inertie sue consensu diebus suis exspoliari permittit. »Malo, inquit beatus Gregorius, quelibet aduersa pati, quam Ecclesiam Petri temporibus meis degenerari.« Cum igitur Paulus dicat: »Omnis anima potestatibus sublimioribus subdita sit,« nichil indebitum ab episcopo Eboracensi episcopus Cantuariensis expostulat, nisi ut sibi canonicam subiectionis humilitatem debeat, quam antecessores eius  antecessoribus suis debuisse fideliter constat. Unde beatus Gregorius: »Omnia, inquit, que antiquitas statuit intemerata seruentur.« Nempe nulli sapienti incognitum, cuius capitis membrum est, qui proprie uanitates subreptionis alterius Ecclesie iustitiam deterit; et cui testamento Christiane institutionis subiectus est, ei contra fas rectitudinis similis esse contendit; Apostoli nimirum sententia est: »Qui potestati resistit, Dei ordinationi resisti.«

Hoc est igitur, hoc est, serenissime Pater, quod tota conqueritur Ecclesia Cantuariensis, quia, sicut dictum est, in iniuriam nostram pauculorum hominum noua grassatur importunitas. Et locus qui Ecclesie nostre hactenus beneficio aliquantulum habuit  statum religionis, in fine dierum iustitie nostre detrahet audacia proprie adinuentionis: et certe non immerito moti sumus, quia patrie, ut ita dicam, extremus angulus in Ecclesia Dei dissensionis intulit molestiam, et tam perpetuam Ecclesie Cantuariensis aboleret eminentiam; quod si hucusque ignorat Eboraca, quid iam per quadringentos et eo amplius annos utilitatibus suis Cantuaria contulit, uel quid ipsa Cantuaria debuit, uixerit, ut assertionibus nostris credere uelint; publicas et ueteres gentis Anglorum historias relegant, tam Eboracensis quam Cantuariensis Ecclesiarum priuilegia inquirant, nec ueritati quos non habet angulos inducant. Quod si ueterum Patrum institutis et litteris non credunt, nec uerbis nostris credituri sunt. Miramur,  inquiunt, quibus institutis ueterum gloriantur; presertim cum beatus Gregorius, qui primus populis Anglorum Christianitatis officium procurauit, et Ecclesiarum nostrarum leges et consuetudines instituit, in Anglia duo pallia, duas sedes metropolitanas, Lundoniensem uidelicet et Eboracensem, duos archiepiscopos ordinasse uideatur, quibus post obitum Augustini hanc distinctionem imponit, ut qui fuerit ordinatus prior habeatur. Id sane, ut uideatur, intendens ut non Cantuaria, sed Lundonia metropolis diceretur, et esset. Unde uerum sapientibus liquet, quia alterius metropolis transmutatio alteri non translate nec fuit, nec esse debuit prisce dignitatis ablatio. Sed Cantuariensis, in quam metropolis nec ante illud decretum, nec post translata  fuisse reperitur. Nil ergo nostra interest, quidquid inter Lundoniam et Eboracam distinguitur, tantum ab utraque Cantuarie canonica reuerentia teneatur. Siquidem in ecclesiastica Historia gentis Anglorum, quam uenerabilis Beda presbyter luculento et uerissimo stylo describit, luce clarius est, quia predicante Augustino et sociis eius uerbum Dei Cantuariorum populo, tam eorum rex quam idem populus, relicto gentilitatis ritu, unitati se sancte Christi Ecclesie credendo sociauere. Nec distulit rex, quin etiam ipsis doctoribus suis locum sedis eorum gradui congruum in Dorobernensi metropoli sua donaret, simul et necessarias in diuersis speciebus possessiones conferret. Interea uir Domini Augustinus uenit Arelas, et ibi iuxta quod iussa sancti Patris Gregorii  acceperat, genti Anglorum ordinatur archiepiscopus; reuersusque inde Britanniam, iam non Lundoniensis, sed Dorobernensis archiepiscopus, misit continuo Romam Laurentium presbyterum et Petrum monachum, qui beato pontifici Gregorio gentem Anglorum fidem Christi suscepisse, ac se episcopum non Lundonie sed Dorobernie factum esse referrent, simul et de eis, que necessarie uidebantur questionibus eius consulta flagitans: nec mora congrua questui responsa recepit, que etiam Historie sue Beda inserere commodum duxit. Porro sciendum quia tunc in Lundonia et finitima gente eius, sicut idem historiogaphus memorat, necdum ad fidem conuersa, principatum habebat, non ipse rex, sed quidam  nepos Aethelberti, regis Cantuariorum, quamuis sub potestate positus eiusdem Aethelberti. At uero Augustinus, testante Beda, ubi in regia ciuitate sedem episcopalem, ut prediximus, accepit, recuperauit in ea regio fultus adminiculo ecclesiam, quam inibi antiquo Romanorum fidelium opere factam fuisse didicererat, et eam in nomine sancti Saluatoris sacrauit; atque ibidem sibi habitationem statuit, et cunctis successoribus suis. Reuertentes igitur post hec, qui, sicut dictum est, Romam missi fuerant, retulerunt secum ad Augustinum illam famosissimam beati Patris Gregorii epistolam, in qua inter Lundoniensem sepe dictam distinxisse uidetur. De cuius distinctionis intelligentia, ne quid dubium remaneret, Ioannes leuita Romanus, in uita beati  Gregorii ad Ioannem papam ita scribit, dicens: »Misit, inquit, beatus Gregorius Augustino pallium, iubens, ut sub metropoli sua Cantie duodecim episcopos ordinaret, ad Lundoniam et Eboracam singulos episcopos mitteret, qui duodecim sub se nichilominus episcopos consecrantes, pallium ab apostolica sede perciperent, et post Augustini obitum ipse inter eos primus haberi debuisset, qui primus consecrare meruisset.« Iuxta quam prudentis uiri sententiam nequaquam successoribus Augustini beatus Gregorius debere subtrahi presignauit, quidquid primatus, seu dignitatis illi, sicut eiusdem gentis apostolo, apostolice sedis auctoritate concessit. Nam et ipsum ab illo usque in presens inuestitura Cantuariensium episcoporum indesinenter  obtinuit. Denique in eadem beatus Gregorius ita: »Ad Eboracam, inquit, ciuitatem te uolumus mittere, quem ipse iudicaueris ordinandum, ita ut si eadem ciuitas cum finitimis locis uerbum Dei receperit, ipse quoque duodecim episcopos ordinet, et metropolitani honore perfruatur.« At uero neque Augustinus, neque Laurentius, neque tertius ab Augustino Mellitus Dorobernensis archiepiscopus, aliquem ad Eboracam destinauit ordinandum episcopum. Quartus autem ab eo Iustus Paulinum antistitem consecrauit, et eum prouincie Eboracensi predicatorem delegauit. De quo Iusto scire uelim, an eum Eboracensem erga se minoris fuisse dignitatis asseuerent quam Augustinum fore decreuit, an eiusdem; qui fecit quod ille facere debuit; nec tamen  fortasse potuit. Ni fallor eiusdem prorsus, inquient, quia nichil impedit personarum diuersitas, ubi idem facit eadem et uoluntas et potestas; ita tamen ut successores Paulini itidem censerentur cum successoribus Iusti, quales futuri esse decernuntur cum successoribus Augustini. Habuit igitur uel unum Augustinus successorem quem Ecclesia Eboracensis et habuit et habere debuit primatem. Sed enim Paulinus, gentem ad quam missus est, a gentilitatis errore conuertit, et ab apostolica sede pallium suscipiens, in Eboraca cathedram episcopalem instituit, episcopum tunc in prouincia neminem creauit. Ac deinde post hec defuncto Iusto, Honorius pro eo Cantuariensis succedit episcopus. Turbatis  itaque rebus Northanhimbrorum, cum nil alicubi presidii nisi in fuga esse uideret, Paulinus rediit ad matrem suam Cantuariensem Ecclesiam, atque ab Honorio archiepiscopo multum honorifice susceptus est.

Quo in tempore Roffensis Ecclesia, que non Cantuarie tantum magisterio, uerum etiam temporali dominio hucusque seruiebat, pastorem minime habebat, ac per hoc curam ipsius prefatus Paulinus inuitatione et precepto Honorii archiepiscopi suscepit ac tenuit, usquedum et ipse suo tempore ad celestia regna cum gloriosi fructu laboris ascendit. In qua Ecclesia moriens, pallium quoque, quod a Romano papa acceperat, reliquit; quo circa simplicium auribus planum est, quia in omni primatu sui  similem alterum non habuit Augustinus successorem nisi forte Eboracenses dicant Paulinum suum interim non subiectum, quandiu suus, subiectum uero, quia Roffensis postmodum erat episcopus. Sane quidquid egit, subiectionis pretendit iudicium, et quod recepit, ecclesie Cantuariensis insigne erat beneficium. Denique in tota illa historia uenerabilis Bede presbyteri certum est Eboracam nec fidei, nec religionis ullam habuisse constantiam, nisi beneficio et gratia Cantuariensis Ecclesie. Quippe que, usque ad hec Northmannorum tempora, uix unquam clericos uel monachos instituit, nec in prouincia sua aliquem episcopum procreauit, neque ipsa suis etiam pontificibus sepulturam procurauit. Interea post decessionem Paulini prouincia Northanhimbrorum religione fluctuabat  et fide; quocirca rogatu Deo dilecti regis Oswaldi, Scotorum episcopi, beate memorie Aidanum consecratum antistitem in Angliam transmiserunt, qui primus in Lindisfarnensi insula sedem episcopalem accepit, tempore uero sequenti, mutatis rebus, qui tunc episcopus Lindisfarnensis, nunc dicitur et est Dunelmensis. Post quem itidem Scoti usque ad quatuor uiritim episcopos ad eamdem insulam direxerunt, de quibus Scotis pretereundum non est, quia, iuxta decretum beati Patris Gregorii, suffraganei erant Cantuariensis archiepiscopi. In illa namque sepe dicta epistola postquam de distinctione Lundoniensis et Eboracensis episcopi, unde mouetur tanta contentio, satis actum est, beatus Gregorius ad Augustinum ita subiungit,  dicens: »Tua uero fraternitas non solum eos episcopos quos ordinauerit, neque hos tantummodo qui per Eborace episcopum fuerint ordinati, sed etiam omnes Britannie sacerdotes habeat Deo Domino nostro Iesu Christo auctore subiectos.« Et idem in responsionibus ad eumdem ita: »In Galliarum episcopis nullam tibi auctoritatem tribuimus, Britanniarum uero omnes episcopos tue fraternitati committimus, ut indocti doceantur, infirmi persuasione roborentur, peruersi auctoritate corrigantur, Britannias siquidem pluraliter appellat, propter diuersas eiusdem insule prouincias et linguarum diuisiones. Beda namque cum Britannie qualitatem describeret: Hec, inquit, insula in presenti iuxta  numerum librorum, quibus lex diuina scripta est, quinque gentium linguis unam eamdemque summe ueritatis et uere sublimitatis scientiam scrutatur et confitetur, Anglorum uidelicet Britonum, Scotorum, Pictorum et Latinorum que meditatione Scripturarum ceteris omnibus est facta communis.« Idem in tertio eiusdem Historie libro: »Denique, inquit, omnes nationes et prouincias Britannie que in quatuor linguas, id est Britonum, Pictorum, Scotorum, et Anglorum diuise sunt, in ditionem Oswaldus accepit.« Et sepenumero idem in eodem uolumine distinguit inter Scotos, qui Britanniam, et illos qui incolunt Hiberniam. Episcopos igitur Scotie beatus Gregorius suffraganeos deputauit Cantuariensis Ecclesie; illos sane duntaxat illa  apostolice sedis auctoritate decernens, qui ante beati Augustini aduentum in Angliam ab olim conuersis Britonibus et Scotis instituebantur antistites, de quibus, ut ibi legitur, »plurimos Augustinus in exordio episcopatus sui conuocauit ad colloquium suum, fraterna admonitione suadens, ut pace catholica secum habita, communem euangelizandi gentibus pro Domino laborem susciperent: qui cum longa disputatione habita Augustino et sociis eius assensum prebere noluissent, tandem utriusque partis concordia cecus adducitur in medium cuius illuminatione coniectum est uera esse quecunque Augustinus astruebat. Attamen illi nil horum, que astruebantur, se facturos, neque illum pro archiepiscopo habituros esse respondebant, unde factum  est, ut minitante et predicente Augustino, sue postmodum cum suis grauissimam paterentur censuram peruersitatis, quia utiliter noluerunt obedire allegationibus ueritatis.« Et de Laurentio successore Augustini Beda ita subsequitur dicens: »Denique, inquit, non solum noue, que de Anglis erat collecta, Ecclesie curam gerebat, sed et ueterum Britannie incolarum, necnon et Scotorum, qui Hiberniam insulam Britannie proximam incolunt, populis pastoralem impendere sollicitudinem curabat.« Quam uidelicet pastoralis cure sollicitudinem nunquam postea Cantuariensis Ecclesie tam uniuerse Britannie quam hibernie beneficio simul et primatu impendere cessauit, nisi modo quando a nouis et omnium ueterum acutissimis Eboracensis Ecclesie  doctoribus omnia in aliud et melius corriguntur. Porro defuncto Honorio Deusdedit sextus in episcopatu Ecclesie Dorobernensis accipitur; cuius in tempore uir quidam, Ceadda nomine, magne et religiose simplicitatis in episcopatum Ecclesie Eboracensis eligitur. Cumque Doroberniam consecrandus aduenerit, Deusdedit archiepiscopum iam migrasse de seculo reperit; quapropter ad quemdam illius suffraganeum, qui solus in tota Britannia orthodoxus remanserat, diuertit, et ab eo consecratus Eboracum rediit. Interea quoque uacante Dorobernia quidam Wilfridus a rege Northanhimbrorum electus, Galliam mittitur, et consecratus Angliam reuertitur. Igitur tam rex Cantuariorum,  quam rex Nothanhimbrorum, licet ipse duos iam episcopos in prouincia sua consecrari obtinuisset, Britanniam tamen totam a nuper accepta Christiana religione uacillare timentes, quia Cantuaria archiepiscopum non haberet, pari consensu, electum quemdam presbyterum, nomine Wighardum, ad apostolicam sedem consecrandum direxerunt. Qui apud uitalianum papam optime susceptus, superueniente pestilentia ibidem obiit peregrinus. Quo defuncto, quidam magne uirtutis monachus, Theodorus nomine, Tharso Cilicie natus, tam lingua Greca quam Latina preditus, tam secularis philosophie quam ecclesiastice sapientie gratia refertus, ab ipso papa eligitur, consecratur, et comitante eum Adriano abbate, atque uiro sapientissimo,  non solum Dorobernie, sed sicut Beda sepenumero memorat, totius Britannie archiepiscopus destinatur. Cuius laudis uite, et prime dignitatis preconium sepedictus historiographus eleganter exprimit dicens: »Ut enim, inquit, breuiter dicam tantum profectus spiritalis tempore presulatus illius Anglorum Ecclesie, quantum nunquam ante potuere ceperunt. Neque unquam prorsus ex quo Britanniam petierunt Angli, feliciora fuerunt tempora, dum et fortissimos Christianosque habentes reges, cunctis barbaris nationibus essent terrori et omnium uota ad nuper audita celestis regni gaudia penderent, et quicunque lectionibus sacris cuperent erudiri, haberent in promptu magistros, qui docerent.« Peruenit igitur Theodorus ad Ecclesiam  suam, non aliunde sed a sede apostolica directus, comitante Andriano, sicut Beda refert, qui cooperator existens, diligenter attenderet, ne quid ille contrarium ueritati, fidei et Ecclesie, Grecorum more, in Ecclesiam cui preest, introduceret. Moxque peragrata insula tota quaquauersum Anglorum gentes morabantur, nam et libentissime ab omnibus suscipiebatur et audiebatur, rectum uiuendi ordinem tam clero quam populo disseminabat, queque erant mutanda mutabat, que corrigenda corrigebat, cuius primatu et doctrina tam Ecclesie status, quam episcoporum numerus proficiebat. Isque erat primus in archiepiscopis Dorobernie, sicut Beda eisdem uerbis testatur, cui omnis Anglorum Ecclesia manus dare consentiret.

 Ubi tunc Eboracensium hec noua et admirabilis industria, que iam in nouissimis diebus male molitur eripere, quod iam Ecclesia Cantuariensis per quadringentos et eo amplius annos inuiolate meruit possidere. Nec historia docet, nec memoria tenet, quando per tam diuturnum spatium primatu suo Ecclesia Cantuariensis exuta fuisse dicatur, nisi modo quando Eboracensium nouitas in nostram iniuriam uehementer et prospere eleuatur, uel beati Gregorii, uel sacrorum canonum auctoritate didicimus quia quidquid altera Ecclesia saltem per triginta uel per quadraginta annos illibate meruit obtinere, alterius postmodum Ecclesie improbitate non debeat amittere. Nobis autem omnium miserrimis  nec quadringentorum annorum poterit quidquam diuturnitas subuenire. Fatendum plane est quia, iuxta prophetam, pertransierunt multi, et nouorum Eboracensium multiplex est scientia. Si uoluerint, fateantur et acclament quia illorum sumus, quia Ecclesia Cantuariensis illorum mancipatur seruitio, sit eis pro ratione, et uoluntas, et presumptio; uel dicant, quo tempore, quo auctore Ecclesia Eboracensis hanc manus dationem excussit, quia post beatum Theodorum usque modo, Ecclesia Cantuariensis merito beneficium et primatum obtinere promeruit. Ceterum interim uideamus quid, Beda referente, beatus Theodorus circa Eboracum et eius prouinciam egerit, quid Christiane religionis, quid fidei, quid ecclesiastice et canonice institutionis  ibidem operatus fuerit; nisi forte cassare uelint quidquid ille ordinauit, quia, illis absentibus, imo necdum existentibus, quidquam ordinare presumpsit. Igitur Theodorus audiens quod Ceadda Eboracensis episcopus assistentibus non catholicis episcopis fuerit ordinatus, deposuit eum. Sed quia uir uite uenerabilis et mire religionis erat, aliquanto tempore post canonice reconciliatum prefecit eum in prouincia Dorobernensi Ecclesie, que modo Cicestrensis appellatur, administrante Eborace ciuitatis episcopium predicto uiro uenerabili Wilfrido, qui non solum Eboracensis, sed etiam omnium Northanhimbrorum episcopus erat. Cum autem idem Wilfridus emergentibus causis ab episcopatu, Egfrido rege cogente, per auctoritatem Theodori pulsus  fuisset, ipse Theodorus nolens prouinciam Northanhimbrorum episcoporum solatio carere, duos episcopos ordinauit, et unum Eboracensi, alterum Lindifarnensi Ecclesie prefecit; quibus etiam opportuno tempore post in eadem prouincia locis opportunis alios tres addidit, et eorum aliis decedentibus, alios, quos uolebat, subrogauit. Quanta ibi bona Theodorus fecerit, quoties consilia congregauerit, quot monasteria per discipulos suos instituerit, in ecclesiastica Anglorum historia luce clarius est uidere. Occiso autem rege Egfrido, ipse Theodorus prefatum Wilfridum a Cicestrensi pontificatu, quem ipse Wilfridus in Selesei conuersa per se ad fidem Christi tota Australium Saxonum prouincia primus instituit abstractum, Eborace et toti prouincie  Northanhimbrorum episcopum restituit, remotis his quos iam olim eo repulso ipsemet eidem prouincie, ut diximus, instituerat. Translato autem ad celestia Theodoro, successor eius Birthwoldus, Cantuariensis archiepiscopus, coacto generali concilio in parochia Eboracensi sepe nominatum Wilfridum propter cuiusdam contra Ecclesiam Cantuariensem factam inobedientie culpam, loco pontificatuque submouit, et postmodum monitus a Romano pontifice Ioanne, suis omnibus eum reuestiuit; sicque in pace quatuor annis superuixit, quinto ad Dominum transiit: iuxta quod ei a Roma remeanti, et apud Meldum Gallie urbem infirmanti sanctus Michel archangelus repromisit. Nulli ergo sapienti  dubium, tam Theodorum quam eius successorem in Eboraco et eius prouincia primatum habuisse, qui toties in eisdem locis episcopos instituerunt et restituerunt, et quibus omnes, ut Beda testatur, manus dare consenserunt.

Hucusque gentis nostre fidem et Ecclesie primitias et antiquam seriem, uenerabilis Beda commemorat. uerum Eboracenses uelut ex aliqua paritate sibi non mediocriter arrogare uidentur, quia uidelicet Honorius papa inter Cantuariensem et Eboracensem episcopum ita conuenire iudicat, ut cum eorum alter ex hac uita transierit, qui superest alterum in loco defuncti debeat ordinare. Et quidem id ita constat hucusque fuisse seruatum, quatenus uidelicet quandocunque episcopus Eboracensis  a Cantuariensi consecrandus erat, ubicunque iuberet Cantuariensis Eboracensis consecrandus adiret; uel quandocunque Cantuariensis ab Eboracensi consecrandus erat, illuc consecraturus adueniret ubi Cantuariensis iuberet. Non est igitur acclamanda parilitatis equalitas, ubi tempore, primatu, cura et beneficio totum iure uindicat alterius et facultas et inuestiture illibata diuturnitas. Et ni fallor, nec historia, nec memoria tenent Eboracenses quod omnibus his contradicere ualeant. Unde Christianis auribus satis liquet, cuius temeritatis audacia est matri filiam uelle rebellare, cuius semper ministerio religionis sue lac sumpsit et gratiam. Superbe igitur Eboracensis Cantuariensi subtrahere nititur, quod tanto merito prisce subiectionis  debeatur. »Graue nimis est, inquit beatus Gregorius, contra ueterem usum sacerdotes sibi quidquam arripere. Religio Christiane ueritatis est, malle ubi decet humiliter subiici, quam superbe maioribus ubi non decet equari.« Fuit, inquiunt, ista subiectio quandiu Ecclesia Eboracensis fuit sine pallio. Reuera, inquam, sicut in ueteribus chronicis Anglorum inuenitur, centum uiginti quinque annis sine pallio perdurauit. Non igitur temere debet pretermitti, quod tanto tempore potuit obtineri. Et si adeo meruit Ecclesia Eboracensis per Cantuariensem enutriri, non sit tunc ingrata beneficio, sed eo magis humilis et obnoxia matris solatio. Pullorum crudelitas notari solet, qui post incrementum etatis, intendunt iugulo matris. Et Dominus  per prophetam: »Filios, inquit, enutriui et exaltaui, ipsi autem spreuerunt me.« Porro si restituto pallio aliquatenus meruit crescere, non tamen adeo, ut per se ualeat existere. Quomodo namque metropolitanus, uel archiepiscopus iure uocatur, cui nulla episcoporum prouincia suffragatur. Habet, inquiunt, Lindisfarnensem, qui et Dunelmensem; habet Glasguensem. Excepto, inquam, interim hoc Northmannorum tempore, fatemur plane, quia tempore priori nunquam Eboracensis archiepiscopus aut Lindisfarnensem suffraganeum habuit, aut Glasguensem. Sane dicant Eboracenses, quem unquam archiepiscopus Eboracensis episcopum instituit? quem unquam in prouincia sua consecrauit? Imo, si pace illorum dici  potest, Ripensem et Hagustaldensem, quos Ecclesia Cantuariensis instituit, Ecclesia Eboracensis per terrene potestatis subreptionem destituit. At uero Glasguensi breuiter intimandum, quod est antiquorum Britonum episcopus, quos beatus pater Gregorius singulatim episcopo Cantuariensi subiectos fore decreuit. Cuius uidelicet Ecclesie episcopus, sicut a maioribus natu illorum traditur, usque ad hec Northmannorum tempora uel ab episcopo Scotorum, uel Gualensium Britonum consecrari solebat. Ceterum de Lindisfarnensi a quibus institui uel consecrari solebat, luce clarius supra ostensum est, sed de institutis antiquorum quid interim Eboracensibus sua interest prouidere. Inuadant  securi et dicant: Alii laborauerunt, nos autem in labores eorum intreamus. Lapidatus est Naboth, nullo impedienti, possideamus uineam eius. Esto tamen; habeat duos Eboracensis suffraganeos episcopos; quibus uel eorum altero defunctis qualiter alios canonice solus restituat, perspicuum non est: nisi forte cum uoluerit uti libuerit, uel archiepiscopum Cantuariensem, uel eius prouinciales accersiri iubeat, quibus dicto citius aduentantibus, suos Eboracensis instituat. Decernit, inquiunt, beatus Gregorius, ut episcopus Eboracensis duodecim episcopos ordinare debeat, qui sue postmodum subiaceant ditioni. Habeat, inquam, dominus Eboracensis uel duodecim uel tredecim, uel quot ipse creauit episcopos, et consecrauit. Illos saltem Cantuariensi  benigne dimittat, quos Cantuariensis instituit, et diu sine calumniarum retractatione obtinuit. Quid enim, inquiunt, restituto pallio, neminem archiepiscopus Eboracensis suffraganeum habuit? Si habuit, inquam, ostendant, uel per ueritatis historiam, uel per testimoniorum memoriam usque ad hec Northmannorum tempora alicuius episcopi suam inuestituram. Denique Alcuinus, qui et Albinus, sanctissimus et antiquus Caroli imperatoris magister, ad Adelardum archiepiscopum Cantuariensem, scribens, inter cetera sic dicit: »Ecclesiastica dignitas ubique exaltetur, sanctaque sedes, que prima fuit in fide, prima sit in sanctitate et honore. Que quidem partim discissa est non rationabili, ut uidetur, consideratione, sed quadam potestatis cupiditate.  Quod si fieri posset ut pacifice adunetur, et scissio resarciatur, bonum uidetur hoc fieri cum consilio omnium sacerdotum Christi; ita ut tunc ille pallio diebus suis non exuatur, licet ordinatio episcoporum ad sanctam et primam sedem recurrat.« Testatur etiam Alcuinus in eadem epistola, quia per inuasores regni hec Ecclesie discissio, et predicta pallii restitutio prouenit. Nam et Leo papa, quo inuasore id usurpatum est, insinuat scribens ad Cenwlfum regem Merciorum, qui sunt populi Anglorum: »De epistola, inquit, quam Aethelardus reuerendissimus et sanctissimus nobis emisit, quemadmodum poposcit uestra excellentia, sicut decebat, sanctitati eius enucleatius reddidimus responsum, quia nos de clerico illo apostata, qui ascenderat in regnum,  similem deputantes Iuliano, deprauato, et anathematizantes abiecimus, quatenus eum a nequissimo expellamus regno, et de salute anime illius procuremus. Nam pro huiusmodi ualde laudauimus fratrem nostrum prefatum archiepiscopum, quia pro fide orthodoxa animam suam posuit.« Ecce antiquo et hactenus illibato more Roma Cantuariam pro defensione fidei orthodoxe beatificat, inuasorem regni et apostatam notat, quo auctore contra Ecclesie Cantuariensis debitam honestatem, alter, qui non debebat palliatur. Ecce alterius et longinqui imperii magister iam per seculum usitato nomine primam sedem appellat, et manente pallio, ordinationem episcoporum ad primam sedem recurrere debere iudicat,  quam in fine seculorum contra ueterem et illibatum usum, noua temeritate Ecclesia Eboracensis exheredare festinat.

O mira et inaudita peruersitas! si plus ualeat usurpate temeritatis audacia, quam diuturne et inconcusse ueritatis fida memorie. Nec mos, nec nouiter introducta consuetudo fuit Ecclesie nostre, contra antiqua statuta noua uel usitata presumere; sicut ex ueterum historiarum auctoritate didicimus, credimus propter quod et loquimur. Hec fuit toto Anglorum tempore Ecclesie Cantuariensis prima excellentia, o beatissime et unice colende Pater! Ceterum toto hoc Northmannorum tempore qualibet inter Cantuarienses et Eboracenses conuenerit, presens et uiua memoria declarabit. Si quidem  a Northmannis Anglia debellata, et sicut ante dictum est, Stigando deposito, cum uacaret Ecclesia Cantuariensis, electus est in archiepiscopum Lanfrancus, abbas Cadomensis, uir reuerendissimus, et omnis tam diuine quam secularis philosophie peritissimus, et totius Latinitatis magister doctissimus. Qui consecratus in sede propria a suis, inuitauit electum Eboracensem, uirum honeste castitatis et bene litteratum, Thomam nomine, quatenus ad primam sedem Cantuariensem consecrandus adueniret. uenit, et profiteri monitus distulit. Tandem post hec professus consecratus est. Interea Romam ambo ueniunt, et apud Alexandrum papam de palliis morem gerunt. Fortassis arrogantie uideratur edicere, quanta tunc reuerentia Lanfranco  apud sedem apostolicam assurgitur, uel quanta subiectione Lanfrancus omnibus diebus suis apostolice maiestatis imperium prosequitur. Acceptis itaque palliis, Thomas de appetita et accepta professione coram papa calumniam mouet, et Lanfrancus pro loco et tempore Ecclesie sue priuilegia exhibet. At uero domnus papa bona deliberatione precepit, quatenus uterque reuertatur ad propria, et collectis in unum maioribus natu, tam episcopis quam nobilibus Britannie, illorum memoria et ueterum historiarum testimonio tanta discissio terminetur. Igitur peractis his, nichil aliud definiri potuit, quam quod Ecclesiarum prisca consuetudo, sicut prefati sumus, et tenuit et instituit. Quo circa Thomas sibi hactenus incognitam rerum ueritatem  edoctus, et humiliter ueniam petens, Lanfranco et prime sedi reconciliatur.

Eo sane reconciliationis tempore quecunque in posterum suboriri poterat altercationis occasio, remouetur, et tunc primum Eboracensium metropolitanus Ecclesie Lindisfornensis episcopus, Lanfranco concedente, suffraganeus adhibetur. Ita duntaxat, quatenus in posterum de facienda professione scrupulositas nulla remaneret, et Cantuarie prima fides in sui primatus honore pristino perduraret. Unde et Alexander papa inter alia que Lanfranco mittebat, ita scribit: »Accepimus, inquit, a quibusdam uenientibus de uestris partibus ad limina sanctorum apostolorum Petri et Pauli, quod quidam clerici  associato sibi terrene potestatis, laicorum uidelicet, consilio, diabolico spiritu repleti, moliuntur de Ecclesia Sancti Saluatoris in Dorobernia, que est metropolis totius Britannie, monachos expellere, et clericos inibi statuere. Igitur Thomas Eboracensis tres uiritim sibi succedentibus episcopos, quorum unus hodieque superest, in Lindisfornensi Ecclesia consecrauit. Nec tamen in urbe sua, quippe solus non poterat, sed ubi Ecclesia Cantuariensis in prouincia sua concedebat, et episcoporum suorum solatia exhibebat.

Post hec Lanfrancus in senectute bona defungitur, et in locum eius beate memorie Anselmus, Beccensis abbas eligitur, cuius uitam et miraculis gloriosam spiritalis et incomparabilis sapientie  quidam diuinus splendor illuminauit. Hunc Thomas Eboracensis in Dorobernia metropoli sua ordinaturus et uenit, et totius Britannie primatem consecrauit; qui cuius obedientie et humilitatis et fidei erga sedem apostolicam fuerit, testantur persecutiones, exsilia et pericula, que, sicut pene totus mundus agnouit, pro libertate Romane Ecclesie patiente sustinuit. Quem quidem cum Willielmus Iunior, rex Anglorum crudelissimus, ad abnegandum Urbanum papam illum cegisset solus pene cum Ecclesia sua in tota Anglia Romani nominis splendorem non fedauit. Quapropter inter alia que passus est, etiam ille dominus Thomas Eboracensis nec Deum timens, nec Romane maiestatis fidem reuerens, Christiano et sancto uiro iussu quidem  predicti regis nefando ore fraternitatem abnegauit. Quo tandem defuncto, in locum eius quidam Gerardus succedit, de cuius lectione, uita, moribus, et miserrimo obitu melius est silere, quam quidquam, quod Christiane pietatis aures offendat, enarrare. Interea sedes apostolica de inuestituris ecclesiarum cum rege Anglorum constanter actitabat. Unde et bone memorie Paschalis papa scribens ad Anselmum archiepiscopum, cum prouida deliberatione non debere per manus laicorum inuestituras Ecclesiarum dari decreuisset, postea sic infert: »Hec ita doceas, inquit, sicut tuo scis primatui expedire, quem profecto fraternitati tue ita plenum et integrum confirmamus, sicut a tuis constat predecessoribus  fuisse possessum.« De cuius primatus confirmatione item Paschalis Anselmo sic: »Quondam, inquit, in litteris ab apostolica sede tibi directis, Cantuariensis Ecclesie primatum ita tibi plenum concessimus, sicut a tuis constat predecessoribus fuisse possessum. Nunc autem petitionibus tuis annuentes, tam tibi quam tuis legitimis successoribus eumdem primatum, et quidquid dignitatis seu potestatis, eidem sancte Cantuariensi seu Dorobernensi Ecclesie pertinere cognoscitur, litteris presentibus confirmamus.« Porro Gerardus accepto pallio de Roma Britanniam ueniens, contra decretum domni pape, pro uoluntate regis grauiter mentitus est. In ea namque fide, qua uiuere episcopus debet, iurauit, quia contra decretum suum dominus  papa regi Anglorum inuestituras ecclesiarum concessisset. Qua de re epistole uel Anselmi ad Paschalem, uel Paschalis ad Anselmum habentur. Hec et alia his similia Gerardus Eboracensis contra Romanam Ecclesiam attentare presumebat, dum Anselmus Cantuariensis pro illa persecutiones et exsilia libenter pati non formidabat. ue peccatis meis quibus ad malum imputatur, quidquid predecessores mei optime meruerunt, et domnus Thurstanus Eboracensis sola nostre partis iniuria redimit, quidquid predecessores eius male gesserunt. uel si illi imputari non debet predecessorum suorum culpa, mihi prodesse non debebit predecessorum meorum uirtus et iustitia. Quia etsi peccata Radulphi tanta sunt ut pati talia debeat, Augustini, Theodori,  Lanfranci et Anselmi peccata nulla sunt, ut nouissimis temporibus pati ista mereantur.

Porro Gerardus cum Anselmo de facienda professione data fide iurasset, fallaci tamen ut erat animo, profiteri distulit. Quippe se interim erga regem in uia sua prosperari, et dominum Anselmum in uia Dei et fide sedis apostolice cernebat iniuriis et odiis hominum affligi. Tunc Gerardo bone memorie Paschalis ita scribit: »Quanquam, inquit, praue aduersus nos, imo contra matrem tuam sanctam Romanam Ecclesiam te non ignoremus egisse, presentibus tamen litteris tibi mandamus ut professionem tuam uenerabili fratri nostro Anselmo, Cantuariensi episcopo, facere non negligas. Audiuimus enim quondam predecessorem tuum ex hac  eadem re contentionem mouisse, et cum in presentia domni Alexandri secundi pape uentilata esset, ex precepto eius definitione habita, post uarias questiones Lanfranco predecessori suo et successoribus suis eamdem professionem fecisse. Unde et nos quod tunc temporis definitum est, uolumus auctore Deo, firmum illibatumque seruari.« Interea Gerardus Eboracensis miserrima et subita morte defungitur, et in locum eius uir ualde castus et bene litteratus Thomas iunior subrogatur. Qui non longe posthec, defuncto in pace Christianissimo uiro Anselmo archiepiscopo, professus, sancte et prime Ecclesie Cantuariensi consecratus est in Lundonia ab eius urbis episcopo. Is itaque quemdam  Britonem Glasguensi Ecclesie ordinauit episcopum, que iam pene preter memoriam non habuerat episcopi solatium. De quo episcopum sciendum, quia, sicut predictum est, si antiquorum Britonum episcopus est, secundum beati Patris Gregorii decreta Cantuariensis Ecclesie suffraganeus est. Quod si forte propter prouinciarum uiciniam, licet mutato et loco et populo, idem Pictorum episcopus debet putari, nichilominus Ecclesie Cantuariensi suffragatur, utpote institutus et creatus a Theodoro archiepiscopo, sicut Beda testatur. uerumtamen sicut in Gestis sanctorum uirorum, Columbe uidelicet, presbyteri et abbatis, qui, Beda referente, ante aduentum beati Augustini in Britannia primus Scotorum et Pictorum populis Christum  predicauit, et uenerabilis Cantugerni episcopi, qui primus Glasguensi Ecclesie prefuit inuenitur, non iste est Candide Case episcopus, quem Theodorus instituit, sed unus de illis antiquis Brittaniarum episcopis fuit, quos, sicut sepe dictum est, singulatim beatus Gregorius Ecclesie Cantuariensi subiugauit. Hec est igitur Cantuariensis et Eboracensis Ecclesiarum prisce consuetudinis institutio quam non momentaneo et nouo ritu, sed per quadringentos et eo amplius annos illibato more sanctorum Patrum acceptauit, et facultas et Christiane simplicitatis cauta dispensatio, o beatissime papa, et unice colende pater. Hoc est, hoc est, quod requirit Ecclesia Cantuariensis, quod non extorquetur impetu superbie, sed debetur officio Christianitatis  et obedientie. Equidem iustitie fas est, non culpa uehementie, sacerdotes non segniter uindicare, quidquid Ecclesie sue postulat et usus libertatis et priuilegium gratie. Unde et Augustinus ad Simplicianum libro primo: »Quis non uideat, inquit, iniquitatis neminem argui posse, qui quod sibi debetur exegerit, nec eum certe, qui quod ei debetur donare noluerit.« Et quis, inquam, ore sobrio dominum Eboracensem reprehendat, quasi accepta calamitatis et contumelie, si prime sedi et sancte Cantuariensi Ecclesie soluere uelit, quidquid olim dignum fuisse deprehenditur, et diuturnitate consuetudinis et merito iustitie. Unde et concilio Toletano undecimo capitulo, »Unusquisque qui ad gradus ecclesiasticos est accessurus, non ante honoris  consecrationem accipiat, quam placiti sui innodationem promittat.« Et certe Radulphus peccator non merito arguendus est alicuius infamie, quippe qui Christiane fidei uinculo detinetur, quatenus Ecclesie sue, cuius licet indigne suscepit regimina, non debeat excellentiam libertatis subuertere, quam tanto tempore tot predecessores eius sanctissimi et sapientissimi uiri uoluerunt et potuerunt obtinere. Solent enim Romani pontifices de obseruandis indeclinabiliter decretis antecessorum suorum ante consecrationem suam profiteri, et mihi quisquam audeat imponere, quatenus Ecclesie mee priuilegia debeam euacuare. Quod si forte alicuius occasionis articulo tantum nefas presumam  attingere, certum est, quod spiritalis reus ero adulterii, quia primam fidem irritam feci. Hinc profecto beatus Gregorius scribit ita: »Graue nimis, inquit, et contra sacerdotale constat esse propositum, uelle cuiusquam Ecclesie priuilegia olim indulta confundere.« Quod autem nec ipsi summo pontifici liceat sanctorum Patrum traditionibus contraire, Zosimus papa sic testatur: »Contra statuta, inquit, Patrum aliquid concedere aut mutare, nec huius quidem sedis potest auctoritas.«

uiderit apostolice sedis summa prudentia, quanta beneuolentia ueritatis digni sunt, quorum astutia et delatione uestra aduersum nos ingratitudo conualuit, quatenus de consecratione domini mei Eboracensis episcopi dignaretur incipere, quod  nemo per tot tempora predecessorum uestrorum consueuit, uel saltem inchoauit. Et auertat Deus ne maiestati uestre subrepat illorum inuidia, qui maleuole dicunt Cantuariam contra nos transgredi, quia iuxta paternarum institutionum terminos iuste exigit legitimam subiectionem Eboracensis episcopi. Errant, inquam, quia hoc Cantuaria meruit, hoc, salua beneuolentia Romane sedis excellentie, non contra Petrum, sed cum Petro et sub Petro multis millibus dierum tenuit, hoc prisce consuetudinis inuestitura, et antiquitatis ueneranda maiestas instituit. Et ut interim beati Gregorii utamur uerbis: »Quia cunctis liquet unde Britanniarum regionibus fides sancta prodierit, cum priscam consuetudinem sedis apostolice Ecclesie Cantuariensis humilitas  repetit, quid aliud quam bona soboles ad sinum matris recurrit?« Rauennas olim episcopus, in tempore beati Gregorii de usu pallii in solemnibus litaniis Ecclesie sue priscam consuetudinem solo testium iuramento comprobauit; nobis nec ueritatis historia, nec apostolice sedis data priuilegia, nec tante diuturnitatis inuestitura prodesse sufficiet. »Admonitus, inquiunt, ad dominum papam cum prope esset uenire noluisti.« uenire, inquam, nolui, quia non potui. Nouit Deus, qui me uoluntate sua corripuit, quia passionis mee molestia tante maiestatis tumultum, et terrorem sustinere non potuit. Denique infirmitas non habet legem. Quantumcunque igitur uelit, lapidabit me domini mei Eboracensis episcopi et suorum uiolentia, certe non dabo  uineam meam, nec uendam hereditatem patrum meorum. Habeamus, inquiunt, ueritatis et opportunitatis indicium, facile est ostendere, quod nichil debemus Cantuarie, nisi quod omnis Ecclesia omni Ecclesie.

Totam illorum, inquam, de qua gloriantur facilitatem, superius exposuimus, o serenissime domine et reuerendissime Pater! Que tamen illorum facultas quantacunque sit, hic iure uentilanda esset, ubi antiquitatis historie, ubi ueterum chronica habentur, prouincie et prouinciarum singula loca dignosci et presens testium memoria potest adhiberi. Et quidem in secularibus iudiciis solent minores potestates cum suis inferioribus quecunque inter se  discrepare uidentur, in curia tractare, nec antea maioris potestatis curie presentari quam iustitie ueritatem in sua deprehendantur uiolasse. Nec iudicatur ibi debere quemquam subire iudicium, donec inuestiatur, unde sine iudicio passus est spoliari. Qua in re nec sacri canones dissentire uidentur, qui etiam ad ueritatis definitionem triginta uel quadraginta annorum inuestituram in rebus ecclesiasticis satis esse testantur. Et quid de hominibus iactare conamur, cum inter Deum et Ecclesiarum potestates, ista sit habitudo, ut quidquid earum iudicio in curia religionis ecclesiastice fuerit solutum, in celo solutum credatur, et quod hic fuerit ligatum, ibi etiam ligatum teneatur?

Nihil ergo indignum excellentie uestre, si Ecclesia  Cantuariensis, que, sicut notum est, de pietate apostolice sedis fidei primordia lucra uirtutis, et religionis accepit incrementa; in Christiana fide mereatur intra curiam prouincie sue obtinere, quod tanto tempore predecessorum uestrorum legitima uoluntate potuit habuisse. Neque dominus Eboracensis pace uestra indignetur reddere sancte Cantuariensi Ecclesie, quod ab antecessoribus suis redditum est, humiliter intendens, et in mente cum propheta ita reuoluens: Neque melior sum quam patres mei. Memineritque sapienter quia disceruit Christus reges super columbam, et maledictus qui facit opus Dei fraudulenter. Sapiatque quorum caput est, qui dixit in corde suo, Ascendam super altitudinem nubium, et similis ero Altissimo. Nullius  rem concupiscimus aut inuadimus; terminos quos posuerunt patres nostri iuste uindicamus. Manus dationem, subiectionem, et professionem Eboracensis Ecclesie semper Ecclesia Cantuariensis obtinuit; idem requirimus, quia ita inuestitam reperimus. Quocirca uiderit sancte sedis apostolice summa iustitia si spoliari debet per subreptionem unius hominis, quod potuit haberi per spatium tanti temporis. Mementote, quod pace uestra dixerim, quid Apostolus dicat: Patres, inquit, nolite prouocare ad iracundiam filios uestros. Et propter Deum prouidete, ne super uos obuenerit, quod ipsa ueritas clamat: Tradentur filii a parentibus. Neque uero quisquam sapiens et beneuolus iustum esse fateatur, ut quoties ab aliquo iuris nostri suffraganeo prouocamur,  toties Romane maiestatis curiam adeamus. Denique sanctitatis et iustitie uestre celsitudinem appellamus, quatenus Ecclesie nostre terminos, quos posuerunt patres uestri, firmos et integros obseruetis, quatenus more suo Ecclesia Cantuariensis totius bone uoluntatis uestre sequatur imperium et optimum principatum. Quod si uobis utile nec onerosum uidetur, potestis et debetis de cardinalibus uestris, et de Galliarum episcopis, quos uolueritis, huc transmittere, in quorum presentia semper astruatur, si ita fuit primatus Ecclesie nostre, sicuti prelocuti sumus, necne, uel si quidquam habeant Eboracenses, quod contra hec omnia certum ualeant approbare. Iterum atque iterum maiestatem  uestram appellamus, ne in diebus nouissimis sancte Cantuariensis Ecclesie bonam fidem, et erga beati Petri summam et primam sedem optimam obedientiam despiciatis.

ualeat in Christo sanctitas uestra, o beatissime papa, et unice colende Pater.





u. Epistola Adalberti archiepiscopi Moguntini ad Calixtum. ---Monet eum de his que Cono episcopus Argentinensis Ecclesie reconciliatus ab imperatore passus fuerit. 
[MARTENE, Ampliss. Collect. I, 676.]

CALIXTO, beatissimo domino suo et patri uniuersalis Ecclesie, [ADALBERTUS] Dei et sui gratia quidquid  est, debitam cum omni deuotione obedientiam.

Debite humilitatis et deuotionis obedientia singula que circa nos aguntur ad maiestatis uestre audientiam perferenda putauimus, quatenus et a nobis negligentie culpam remoueamus, et quantum nostre paruitatis est, in his que nobis notiora sunt, serenitatem uestram premuniamus. Frater noster Cono Argentinensis episcopus statim post  Remense concilium misericordiam postulauit, et a cardinali sancte Romane Ecclesie absolutionem recepit. Qui cum prius in obsequio regis assidue fuisset, sepe eum monuimus ut Ecclesie Dei obediret, et ut hac uia magis proficeremus; canonicis ut ab eius errore recederent, et ad unitatem pacis  Christi redirent, multoties scripsimus. Illi uero non tantum inobedientes permanserunt, sed uestre auctoritatis litteras, quas nouissime in idipsum eis transmisimus, aperire et legere contempserunt. Postquam autem absolutus fuit episcopus, corde et corpore ab imperatore se subtraxit, et in seruitio ac fidelitate Ecclesie utcunque iniustus et peccator, fidelis tamen et utilis ueritatis assertor permansit. Omnimodis eum persecutus et cum iudicio fratrum nostrorum canonicam, et uocem et audientiam amiserint, omnibus quibus possunt insidiis eum circumueniunt. Hac occasione accepta, imperator tam graui eum odio prosecutus est, ut omnibus rebus suis eum abraserit, et de ciuitate expulerit. Quod totum assecutus est imperator. Compositione  huius pacis, quia ante aduersus episcopum preualere non potuit, ex quo ab eo recedens episcopus, ad Ecclesiam rediit. Nam priusquam ad Ecclesiam rediret, inter primos amicos imperatoris habebatur. Hec non ideo dicimus, ut iniustitiam episcopi studeamus defendere uel approbare. Sed ideo coram Deo loquimur, quia si tam absoluta potestas imperatori conceditur seuiendi in qualemcunque istum episcopum, reliquis fidelibus, qui cum Ecclesia Dei permanserunt, scandalum et intolerabilis persecutio generabitur. Propter quod si uestre discretioni placeret, uestre humilitatis consilium, seu potius deuotissima supplicatio hec esset, ut ad presens seuerior disciplina eius correptionem dissimularet, quia sic dispensatio uestra grassantis hominis impetum in ceteros fideles  inhibere poterit, et suo loco et tempore de prefato episcopo plenam iustitiam Ecclesia Dei obtinebit.





uI. Epistola secunda Adalberti archiepiscopi Moguntini ad Calixtum. 
[MANSI, Concil., XXI, 275.]

CALIXTO beatissimo domino suo et Patri, uniuersalis Ecclesie pontifici, A. Dei gratia et sui misericordia quidquid est, debitam cum omni deuotione obedientiam.

 In multis et magnis persecutionibus et angustiis hactenus positi, quoties de persona domini imperatoris scripserimus uestre maiestati quid uobis placeret, quid principes nostri sentirent, in qua demum sententia conuenissent, non dubitamus recordari uestre discretionis beatitudinem, et in his omnibus per litteras et nuntios uestros cognouimus circa hec maxime semper uersari uestre pietatis desiderium, ut apostolica dispensatione uestris potissimum diebus pax et concordia descenderet in uniuersum mundum, si tamen ita eam pacem imperator et daret et susciperet, quod honorem Dei et matris Ecclesie non obfuscaret, acceptaque esset dominis ac Patribus nostris cardinalibus, qui in idipsum de latere uestro ad nos missi sunt, totius consilii et ingenii  nostri uires in hoc contraximus, ut tam generale bonum ad communem Ecclesie et regni utilitatem non differretur ulterius. Sed quia tam imperium quam imperator tanquam hereditario quodam iure baculum et annulum possidere uolebant, pro quibus uniuersa laicorum multitudo imperii nos destructores inclamabat; nullo modo potuimus his imperatorem exuere, donec communi quique consilio, cum his qui aderant fratribus et dominis cardinalibus huic periculo nostro compatientibus, inde Ecclesie censuram uerentibus, et ob hoc uix nobis assentientibus, omnes pariter sustinuimus, quod in ipsius presentia Ecclesia debeat electionem facere, nichil in hoc statuentes, nec per hoc in aliquo, quod absit, apostolicis institutis et canonicis traditionibus preiudicantes,  sed totum uestre presentie et uestre deliberationi reseruantes; immobilia enim per omnem modum et fixa esse precepta non dubitamus, que ad tuendam et corroborandam libertatem . . . . . et Ecclesie eterna lege sancita . . . . . ipse tamen imperator parum attendens quanti periculi laqueum per uestram misericordiam euaserit, et quod utcunque concessa sibi potestas adhuc impediat. Igitur iudicia uestre discussionis in legatorum uestrorum presentia, quantum ea abusus sit ex eis expeditus, cognoscere poteritis. Quocirca si per huius . . . . . eamdem . . . . . siue gauiorem Ecclesia Dei debet sustinere seu uirtutem solum hoc restat, ut pro palma uictorie de cetero subiecta sit ad . . . . . . . . . despectiones ignominie.  Hec non ideo dixerimus quod per nos uestra excellentia circumspecta in omnibus premuniri possit. Sed quia sine . . . . . . . . . sub uestra auctoritate libertatem Ecclesie desideramus. Itaque maiestatis uestre genibus prouoluti, tam suppliciter quam iuste deposcimus, ut in fratre . . . . . . episcopo Rokkero opus Ecclesie agnoscere dignemini, et quam ipsa libere et canonice ad hunc apicem promouit, misericordia uestra confirmet et prohibeat . . . . . . . . . . . expulsione ita suffocatur libertas Ecclesie, quod laicus quidam adhuc occupat ipsius sedem, et dissipando episcopatum persequitur et destruit, qui fideles . . . . . . . . . . . . qui  ultimus omnium annulo et baculo inuestire non abhorruit, sub ipso articulo exterminande excommunicationis. Propterea memorem esse decet clementiam uestram . . . . . . in seruitio et fidelitate sancte Romane Ecclesie patrimoniis et beneficiis suis adhuc proscribuntur omni cartule perferenda commisimus, et alia complurima desiderantur in hoc sancto concilio,  que ad uos ipsi pertulissemus nisi in egritudine, ut nouerunt cardinales, prepediremus, et nisi alpium asperitas et tot locorum angustie ante periculum his precipue diebus malis nobis incussissent. Desiderio enim faciem uestram uidere desideramus antequam ad alterutrum uiam uniuerse carnis ingrediamur.





CONCORDATUM WORMATIENSE.  Leibnitii in Corpore iuris diplomatico, quarum tamen minoris momenti lectiones non adnotaui. Annalista Saxo et Baronius, annalibus Babenbergensibus nisi, rursus exscribendi non uidebantur. Codicem uaticanum II, a Baronio adhibitum, inspicere non licuit; lectiones tamen eius adieci. Ceterum Heinrici diploma, quod sigillo destitutum in tabulario uaticano  asseruatur, diem. IX Kal. Octobris pre se ferre dicitur.





PRIuILEGIUM CALIXTI PAPE SECUNDI.


 Ego Calixtus [1 1Kb] episcopus seruus seruorum Dei, tibi [2 1Kb] dilecto filio H. Dei gratia Romanorum imperatori augusto [3 1Kb] , concedo electiones [4 1Kb] episcoporum et abbatum Teutonici [5 1Kb] regni, qui ad regnum [6 1Kb] pertinent, in presentia tua fieri, absque symonia, et aliqua uiolentia; ut [7 1Kb] si qua inter partes discordia emerserit, metropolitani et comprouincialium consilio uel [8 1Kb] iudicio, saniori parti assensum et auxilium prebeas [9 1Kb] . Electus autem regalia [10 1Kb] , absque omni exactione [11 1Kb] , per sceptrum [12 1Kb] a te recipiat [13 1Kb] , et  que ex his iure tibi debet faciat. Ex [14 1Kb] aliis uero partibus imperii consecratus, infra sex menses, regalia absque [15 1Kb] omni exactione per sceptrum a te recipiat, et [16 1Kb] que ex his iure tibi debet faciat. Exceptis omnibus que ad Romanam ecclesiam pertinere noscuntur. De quibus [17 1Kb] , uero mihi querimoniam feceris, et [18 1Kb] auxilium postulaueris, secundum officii mei debitum auxilium tibi [19 1Kb] prestabo. Do tibi ueram pacem, et omnibus qui in parte tua sunt, uel fuerunt, tempore huius discordie [20 1Kb] .





PRECEPTUM HEINRICI QUARTI IMPERATORIS.


 In [21 1Kb] nomine sancte et indiuidue Trinitatis. Ego Heinricus Romanorum imperator augustus, pro  amore Dei, et sancte Romane ecclesie, et domni pape Calixti [22 1Kb] , et pro remedio anime mee, dimitto  Deo, et sanctis Dei [23 1Kb] apostolis Petro et Paulo, sancteque catholice [24 1Kb] ecclesie, omnem inuestituram per anulum, et baculum, et concedo, in [25 1Kb] omnibus ecclesiis que [26 1Kb] in regno uel inperio meo sunt, canonicam fieri [27 1Kb] electionem [28 1Kb] , et liberam consecrationem. Possessiones, et regalia beati Petri que a principio huius discordie, usque ad hodiernam diem, siue tempore patris mei, siue etiam meo, ablata sunt, que habeo [29 1Kb] , eidem [30 1Kb] sancte Romane ecclesie restituo [31 1Kb] , que autem non habeo [32 1Kb] , ut restituantur [33 1Kb] fideliter iuuabo [34 1Kb] . Possessiones [35 1Kb] etiam omnium aliarum [36 1Kb] ecclesiarum, et principum, et aliorum tam clericorum, quam laycorum, que [37 1Kb] in guerra [38 1Kb] ista ammisse [39 1Kb] sunt, consilio principum, uel [40 1Kb] iustitia, que habeo reddam [41 1Kb] , que autem [42 1Kb]  non habeo [42 1Kb] , ut restituantur fideliter iuuabo [43 1Kb] . Et de ueram pacem domino [44 1Kb] pape [45 1Kb] Calixto [46 1Kb] , sancteque [47 1Kb] Romane ecclesie, et omnibus qui in parte  ipsius sunt, uel fuerunt. Et in quibus sancta Romana ecclesia mihi [48 1Kb] auxilium postulauerit, fideliter iuuabo [49 1Kb] ; et de quibus mihi fecerit [50 1Kb] querimoniam, debitam sibi faciam iustitiam [51 1Kb] . Hec omnia acta sunt, consensu, et consilio principum [52 1Kb] , quorum nomina subscripta sunt [53 1Kb] ; Adelbertus [54 1Kb] archiepiscopus Moguntinus [55 1Kb] . Fridericus [56 1Kb] , Coloniensis archiepiscopus. Bruno Treuerensis archiepiscopus [57 1Kb] . H. [58 1Kb] Ratisbonensis [59 1Kb] episcopus. O. Babenbergensis episcopus [60 1Kb] . Bruno [61 1Kb] Spirensis episcopus [62 1Kb] . H. [63 1Kb] Augustensis episcopus. G. [64 1Kb] Traiectensis [65 1Kb] episcopus [66 1Kb] . Ou. [67 1Kb] Constantiensis episcopus [68 1Kb] . Herdolfus [69 1Kb] abbas uuldensis [70 1Kb] . H. dux [71 1Kb] . Fridericus [72 1Kb] dux S. dux [73 1Kb] . Bertolfus [74 1Kb] dux. Marchio Diepoldus [75 1Kb] . Marchio Engelbertus [76 1Kb] . Godefridus [77 1Kb] palatinus  comes. O. [78 1Kb] palatinus comes [79 1Kb] . Berlingarius comes [80 1Kb] .





CONCILIUM LATERANENSE. 
[PERTZ., Monum. Germ. hist., Legum II, 182.]

 CAPITULUM I. Sanctorum patrum exempla sequentes, et officii nostri debitum innouantes, ordinari quemquam per pecuniam in ecclesia Dei uel promoueri secundum apostolicam auctoritatem modis omnibus prohibemus. Si quis uero in ecclesia ordinationem uel promotionem acquisierit, acquisita [81 1Kb] prorsus careat dignitate.

II. A suis episcopis excommunicatos ab aliis episcopis, abbatibus et clericis in communionem recipi, proculdubio prohibemus.

 III. Nullus in episcopum nisi canonice electum consecret; quod si presumptum fuerit, consecratus et consecrator absque recuperationis spe dampnatur.

Iu. Nullus omnino archidiaconus, aut archipresbyter, siue prepositus, uel decanus, animarum curam uel prebendas ecclesie sine iuditio uel consensu alicui tribuat, immo sicut sanctis canonibus constitutum est, animarum cura et rerum ecclesiasticarum dispensatio, in episcopi iuditio et potestate  permaneat. Si quis contra hoc facere aut potestatem que ad episcopum pertinet sibi uendicare presumpserit, ab ecclesie liminibus arceatur.

u. Ordinationes que a Bordino [82 1Kb] heresiarcha postquam a Romana ecclesia est dampnatus, queque et a pseudepiscopis per eum postea ordinatis facte sunt, nos esse irritas iudicamus.

uI. Nullus etiam in prepositum, nullus in archidiaconum ordinetur, nullus in decanum, nisi presbyter uel diaconus ordinetur.

uII. Presbyteris, diaconibus et subdiaconibus concubinarum et uxorum contubernia penitus interdicimus, et aliarum mulierum cohabitationem, preter quas synodus Nycena propter solas necessitudinum  causas habitare permisit, uidelicet matrem, sororem, amittam, materteram, aut alia huiusmodi de quibus nulla iuste ualeat oriri suspitio.

uIII. Preterea iuxta beatissimi pape Stephani sanctionem statuimus, ut laici quamuis religiosi sint, nullam tamen de ecclesiasticis rebus aliquid disponendi habeant facultatem. Sed secundum apostolorum canones omnium negotiorum ecclesiasticorum curam episcopus habeat, et ea uelut Deo contemplante dispenset.

IX. Si quis ergo principum uel aliorum laicorum dispositionem seu dominationem uel possessionem ecclesiasticarum [83 1Kb] rerum sibi uendicauerit, ut sacrilegus iudicetur.

 X. Coniunctiones consanguineorum fieri prohibemus, quoniam eas et diuine et seculi prohibent leges. Leges enim diuine hoc agentes, et eos qui ex eis prodeunt, non solum eiciunt sed maledictos appellant; leges uero seculi infames tales uocant ab hereditate repellunt. Nos itaque patres nostros sequentes, infamia eos notamus, et infames eos esse censemus.

XI. Ad hec sancte Romane ecclesie possessiones quietas per Dei gratiam seruare cupientes, precipimus, et sub districtione anathematis interdicimus, ne aliqua militaris persona Beneuentum [84 1Kb] , beati Petri ciuitatem, presumat inuadere aut uiolenter tenere. Si quis aliter presumpserit, anathematis uinculo teneatur.

 XII. Eis autem qui Hierosolimam proficiscuntur et ad christianam gentem defendendam et tyrannidem infidelium debellandam efficaciter auxilium suum prebuerint, suorum remissionem peccatorum concedimus, et domos, familias atque omnia bona  eorum in beati Petri et Romane ecclesie protectione, sicut a domino nostro Urbano papa statutum fuit, suscepimus [85 1Kb] . Quicumque ea distrahere uel auferre quamdiu in uia illa morantur presumpserit, excommunicationis ultione plectantur.

XIII. Eos autem qui uel pro Hierosolimitano uel pro Hispanico itinere cruces sibi in uestibus posuisse noscuntur, et postea dimisisse, cruces iterate assumere et uiam ab instanti pascha usque ad proximum pascha sequens apostolica auctoritate precipimus. Alioquin ex tunc eos ab ecclesie introitu sequestramus, et in omnibus terris eorum diuina offitia preter infantium baptisma et morientium penitentias interdicimus.

XIu. Illam uero prauam porticanorum consuetudinem  que hactenus ibi fuit, ex fratrum nostrorum et curie tocius consilio necnon uoluntate atque consensu prefecti remouendam censemus, ut porticanorum habitatorum sine [86 1Kb] heredibus morientium bona contra morientis deliberatione minime peruadantur. Ita tamen, ut in posterum [87 1Kb] porticani Romane ecclesie et nostre nostrorumque successorum obedientie fideliter permaneant.

Xu. Sanctorum patrum canonibus consona sentientes, oblationes de sacratissimo et reuerentissimo altari beati Petri, et Saluatoris, et sancte Marie rotunde, ecclesie, sancti Nicolai Barensis, sancti Egidii, siue de aliis omnium ecclesiarum altaribus siue crucibus, a laicis auferri penitus interdicimus  et sub districtione anathematis prohibemus, et ecclesias incastellari, in seruitutem redigi, apostolica auctoritate prohibemus.

XuI. Quicumque monetam falsam se sciente fecerit aut studiose expenderit, tamquam maledictus et pauperum uirorum oppressor, nec non ciuitatis turbator, a fidelium consortio separetur.

XuII. Si quis Romipetas et peregrinos apostolorum limina et aliorum sanctorum oratoria uisitantes capere seu rebus quas ferunt spoliare, et mercatores nouis teloniorum et pedaticorum exactionibus molestare presumpserit, donec satisfecerit communione careat christiana.

XuIII. Unctiones et uisitationes infirmorum et publicas missas monachis omnino interdicimus.

 Exempla Leonis ad Dioscorum ut in die resurrectionis leuitica et sacerdotalis fiat ordinatio, cap. 19.

Quod mane dominico continuato ieiunio sabbati possit fieri ordinatio c. 20.



OPUSCULA CALIXTO SUPPOSITA.





MONITUM.


Plusieurs écriuains, même anciens, c'est-à-dire dès le treizième siècle, ont attribué à Calixte un liure des Miracles de saint Iacques, à la tète duquel est une lettre qui porte le nom de ce pape. uincent de Beauuais l'a inséré presque entier dans son Miroir historial ; les manuscrits qu'on en trouue sont la plupart de la même antiquité. Alberic en parle assez au long dans sa Chronique . On continua dans les siècles suiuants de faire Calixte auteur du liure des Miracles de saint Iacques. S. Antonin en a donné plusieurs extraits. . Trithème en parte auec éloge , et dit que Calixte auait fait cet ouurage auec soin, et d'un style élégant: Scripsit expolito sermone et maxima diligentia; il aioute que l'auteur, qui était alors étudiant, scholaris, auait uu ou lu, ou entendu raconter les miracles qu'il rapporte. Les Centuriateurs de Magdebourg  n'ont pas manqué d'en prendre occasion de calomnier ce pape, et de l'accuser d'auoir inuenté de faux miracles pour autoriser l'idolâtrie  en faueur de l'église de Compostelle, qu'il uenait d'ériger en métropole: Compostellanam Ecclesiam in archiepiscopatum sublimauit, et pro confirmanda illa idololatria de confictis sancti Iacobi miraculis librum consarcinauit. Ces écriuains, en parlant de la sorte, n'ont pas fait attention que le désir de calomnier les a fait tomber en contradiction. Ils auancent que Calixte composa cet écrit après auoir éleué Compostelle a la dignité de métropole; si cela est, comment donc l'a-t-il pu composer étant encore écolier, cum esset adhuc scholaris?

Il est inutile de nous arrêter à faire l'énumération de tous les écriuains anciens et modernes qui ont attribué à Calixte le liure des Miracles de saint Iacques: nous auonons que le nombre en est grand; mais quelque grand qu'il soit, il n'en est pas moins certain que cet écrit ne fut iamais une production de la plume de Calixte. Ce qui a fait illusion là-dessus est la lettre qui est à la tête du liure; mais tout le monde littéraire conuient auiourd'hui que cette lettre a été fabriquée par un imposteur ignorant, qui a même interpolé en plusierus endroits le liure sur les Miracles de saint Iacques. C'est le iugement que les continuateurs de Bollandus en portent eux-mêmes . Mais si la lettre est supposée et faussement attribuée à Calixte, comme on ne peut en douter, on ne peut se dispenser de porter le même iugement du liure, qui ne lui a été attribué qu'en conséquence de la lettre, dont on le croyait auteur.

Originairement il était sans nom d'auteur, comme il est aisé de le démontrer par l'exemplaire de ce liure que Guibert, abbé de Gemblou, trouua daus l'abbaye de Marmoutiers du temps de l'abbe Herué, qui se démit en 1187. Nous auons dans la grande collection de D. Martène  une lettre que ce Guibert écriuit à Herué et à ses religieux, pour les remercier de ce qu'ils lui auaient permis de tirer une copie du liure des Miracles de saint Iacques; il n'y nomme point l'auteur, et ne l'attribue point à Calixte . Est-il croyable qu'il eût manqué de le faire si la lettre en question auait été à la tète de l'écrit? Ne leur aurait-il pas témoigné la satisfaction qu'il aurait eue en découurant dans leur bibliothèque un ouurage de ce grand pape, dont il n'auait auparauant aucune connaissance? Guibert aioute, qu'il auait transcrit sur le même manuscrit l'Histoire de Charlemagne par Turpin, et du martyre du célèbre Roland. uoici sans doute ce qui aura donné occasion d'attribuer à Calixte le liure des Miracles de saint Iacques. On sauait que ce pape auait érigé en métropole l'archeuèché de Compostelle; les relations qu'il auait eues auec le nouuel archeuêque étaient connues. On sauait encore qu'il auait fait in uoyage a Saint-Iacques. Tout cela a serui de fondement à la fiction, et de matière à l'imposteur qui a fabriqué la lettre; c'est mème ce qui persuade encore auiourd'hui à plusieurs que Calixte auait une déuotion singulière pour l'apòtre saint Iacques. Ce préiugé, uniquement fondé sur la lettre supposée, a empèché les continuateurs de Bollandus de regarder le liure dont nous parlons comme une piece faussement attribuée a Calixte, et les a portés à croire, qu'étant sur le siége de uienne, ou mème dans sa ieunesse, ayant unc déuotion particulière pour saint Iacques, il auait pu faire un recueil de quelques-uns des miracles de ce saint apòtre. Non inficior, dit un de ces critiques, a Calixto, cum forte uiennensem cathedram obtineret, aut etiam iunior esset, pro singulari suo erga sanctum Iacobum affectu, aliqua ipsius miracula collecta fuisse. Nous auons uu que l'établissement de son frère en Espagne fut le suiet du uoyage qu'y fit Calixte auant son éléuation au pontificat. S'il érigea dans la suite l'éuêché de Compostelle en archeuêché, ce ne fut point par une déuotion particulière pour saint Iacques; mais il le fit à la sollicitation du roi de Léon, de Pons abbé de Cluni, des cardinaux légats en Espagne, et des seigneurs de Galice. De plus, on ne uoit aucun uestige de cette déuotion singulière de Calixte, ni dans sa uie écrite par Pandulphe, ni dans aucun auteur contemporain. Il y aurait plus de fondement à lui attribuer une déuotion singulière enuers les saints en l'honneur desquels il consacra des églises, qu'il combla ensuite de priuiléges. Les auteurs de l'histoire de Compostelle, dont les Bollandistes relèuent le manuscrit, et qui ont écrit peu d'années après la mort de Calixte, gardant un profond silence sur le recueil des Miracles de saint Iacques, quoiqu'ils soient d'ailleurs fort exacts à rapporter tout ce que ce papè a fait en faueur de l'Eglise de Compostelle; ce silence, qu'Ambroise Moralès  a remarqué, est une preuue décisiue, selon cet historien espagnol, que Calixte n'a point fait de recueil des Miracles de saint Iacques.

 Nous ne parlerons pas du manuscrit de Compostelle, qui est rempli de tant de fautes d'anachronismes et d'absurdités, que ce serait, au iugement des Bollandistes, faire iniure à Calixte de lui attribuer ce qu'il contient. A l'égard du recueil que Guibert, abbé de Gemblou, auait uu et transcrit dans l'abbaye de Marmoutiers, on pourrait douter auec beaucoup de fondement qu'il ait été composé auant la mort de Calixte, puisque Guibert, abbé de Nogent, qui uiuait du temps de ce pape, et est mort la même année, paraît n'en auoir eu aucune connaissance dans le récit qu'il fait d'un miracle de saint Iacques .

Nous serions assez portés à croire que le bienheureux Iean, premier abbé de Bonneual, et ensuite éuêque de ualence , est auteur du recueil. Il auait fait un pèlerinage à Saint-Iacques, et eut tonte sa uie une uénération particulière pour ce saint apôtre; ce sont des faits constants. L'auteur de cet écrit ueut qu'il soit lu non-seulement dans les églises, mais encore aux réfectoires des religieux, ce qui forme un préiugé qu'il était religieux lui-même . Du reste, nous ne donnons ceci que comme une coniecture. C'est assez d'auoir démontré que Calixte n'est point auteur du recueil des Miracles de saint Iacques, qui ne lui a été attribué que dans le treizième siècle.

A la suite de ce recueil , se trouuent plusieurs autres ouurages dans les manuscrits, sauoir: l'histoire du martyre du saint apôtre, Passio sancti Iacobi, celle de sa translation, la uie de Charlemagne par le faux Turpin  C'est ce qui a fait tomber le cardinal Baronius dans une assez grande béuue. Cet écriuain, faute d'examiner de prés ces différents écrits, et ne faisant attention qu'au titre du recueil, De miraculis sancti Iacobi, a cru et a auancé qu'il y auait cinq liures des miracles. Les continuateurs de Bollandus n'ont pas daigné insérer ces écrits dans leur grande collection, ne les iugeant pas dignes de uoir le iour; ils se sont contentés de rapporter un fragment de l'histoire de la translation de saint Iacques, pour faire remarquer les absurdités qui y sont répandues. Ce n'est pas néanmoins que ces auteurs aient dessein d'infirmer la tradition d'Espagne sur ce suiet, ils en sont trèséloignés, et font mème tous leurs efforts pour dissiper les doutes de M. de Tillemont  sur la ualidité des preuues dont on appuie cette tradition. Ils indiquent la bulle de Léon III, que ce sauant critique n'auait trouuée nulle part, et qui existe dans le Bréuiaire d'Euora, imprimé à Lisbonne en 1548, diuisée en quatre lecons pour l'office du iour. Nous n'entrerons point sur cet article dans des discussions, qui passeraient les bornes que nous nous sommes prescrites. Pour reuenir aux écrits qui suiuent le liure des Miracles de saint Iacques, nous souscriuons au iugement que portent là-dessus les Bollandistes, et nous conuenons auec eux que Calixte ne les a ni composés ni approuués. Il n'est même personne auiourd'hui, pour peu qu'il ait de critique, qui pense différemment.

Outre les écrits dont nous uenons de parler, on a encore attribué à ce pape quatre sermons sur saint Iacques, qu'on a supposé auoir été prêchés à Compostelle ou à Rome, aux iours de la translation ou des autres fêtes de cet apôtre ; mais ils portent les mèmes caractéres de supposition. Baronius en fait mention dans son Martyrologe . Ils ont été imprimés à Cologne en 1618, et depuis on les a insérés dans la Bibliothèque des Pères imprimée à Lyon .

Parmi les ouurages dont les bibliographes et autres écriuains font auteur le pape Calixte , il s'en trouue encore deux autres dont il faut dire un mot. Le premier, qui porte ce titre:, De obitu et uita sanctorum est le même, comme Fabricius le remarque après Oudin , qui a été si longtemps attribué à saint Isidore de Séuille, De uita et morte sanctorum. Cet écrit est la production d'un imposteur, qui a uoulu autoriser de deux noms respectables les fables ridicules qu'il y a entassées. Wion en a eu quelques fragments entre les mains. On peut consulter la quinzième dissertation du P. Alexandre  sur l'histoire ecclésiastique du premier siècle.

Le second ouurage est un traité des remèdes, connu sous ce titre: Thesaurus pauperum. Nous ne uoyons pas sous quel prétexte on a pu le donner à Calixte, son urai auteur étant Iean XIX, ou Iean XXI, qui s'appelait Pierre-Iulien, ou autrement Pierre d'Espagne, Petrus Hispanus; c'est sous ce nom qu'il est désigné dans un manuscrit de la bibliothèque publique de Cambridge: Thesaurus pauperum, editus a Petro Hispano . Son article se trouue dans la Bibliothèque des papes, par le P. Louis-Iacob de Saint-Charles , qui rapporte les différentes éditions de cet ecrit . Il y a lieu d'être surpris que ce même auteur l'ait inséré dans la liste des écrits de Calixte, comme étant l'ouurage de ce pape. On trouue dans cette liste un liure de la découuerte du corps de Turpin, archeuèque et martyr, qu'on ne doit point craindre de mettre au rang des écrits supposés.

Le même bibliographe  parle encore, sur l'autorité de Molanus, d'un autre écrit sous ce titre: De contractibus illicitis. Il ne nous est pas connu d'ailleurs.

Bollandus  nous a donné une uie imparfaite de saint Iacques, premier éuêque de l'Eglise de Tarantaise, et il croit que cette uie peut être de Calixte, mais sans en donner de preuue. M. de Tillemont , qui sait apprécier les choses à leur iuste ualeur, méprise cette production, qui fait peu d'honneur à son auteur, quel qu'il soit.





LIBELLUS MIRACULORUM S. IACOBI APOSTOLI.


Anno Domini 1124, inquit uincentius Bellouacensis, obiit bone memorie papa Calixtus. Hic enim, ut legitur, Calixtus secundus qui libellum scripsit De miraculis sancti Iacobi, que sparsim legerat in unum uolumen compilando, de quo nonnulla ad edificationem legentium hic inserere curaui.


INCIPIT LIBELLUS MIRACULORUM S. IACOBI APOSTOLI A CALIXTO PAPA COMPILATUS

.---Cum essem scholaris et ab infantia beatum Iacobum diligens, XIu annorum spatio perambulans terras et prouincias barbaras que de eo scripta inueniebam paucis et uilibus cedulis diligenter scribebam, ut in uno uolumen comprehendere possem. O mira fortuna! Inter predones cecidi et raptis omnibus spoliis meis, codex mihi tamen remansit. [In] ergastulum trusus fui, et perdito toto censu meo, mihi tantummodo codex remansit. In profundum aquarum multarum crebro cecidi, proximus morti, et minime codex infectus euasit. Domus in qua eram cremabatur et consumptis rebus meis codex mecum euasit inustus.

Cumque studiose cogitarem ut codex ille pro quo innumeras passus sum anxietates, quem et manibus meis studebam perficere, Deo foret acceptabilis, nocte raptus in exstasi in quadam regia splendida uidi iuuenem pulcherrimum et splendidum laureatum regaliterque in cathedra sedens mihi insidenti pedibus suis ait: »Prebe quas in manu habes cirothecas.« Cui cum libenter obtulissem, illo thalamum ingrediente, quidam e sociis eius dixit mihi: »Iste est filius Regis summi qui, sicut cirothecas de manibus tuis accepit, sic codicem apostolicum placide suscipiet, postquam impleueris.« Rursus translationis apostoli sermonem ueneranda die mihi ruminanti et scripturam eius inter manus tenenti, una cum beato Iacobo in exstasi ipse apparuit dicens: »Scribe que cepisti, corrige scelera prauorum hospitum manentium in itinere apostoli mei.« Nemo igitur hunc librum despiciat; quidquid in eo scriptum est authenticum magnaque auctoritate expressum. Itaque miracula que in hoc codice continentur diebus festis eius in refectoriis legantur.

Temporibus Aldetonsi regis in Hispanie partibus XX uiri Christiani, quorum unus erat sacerdos a Saracems capti sunt, et in urbem Cesaraugustam carcere tenebroso diuersorum generum nexibus obligati. Qui cum Deo inspirante, admonente presbytero, beatum Iacobum inuocarent, in obscuro carceris sic eos alloquens refulsit: »Ecce adsum quem uocastis.« Tunc ora que pro dolore infixa in genibus tenebantur erigentes ad pedes eius ceciderunt; qui suffuso eius uirtutis unguento eorum uincula confregit suaque potentia captiuorum manibus consumpta de carcere diuinitus erepti, ad portas ciuitatis eo duce peruenerunt. Que facto crucis signo, apostolice reuerentie egressum ultro ministrauerunt. Illos igitur iam fere illucescente ad quoddam castellum quod Christianorum tutamine tenebatur perduxit, ubi se ab eis uocari precipiens, celos uisibiliter ascendit. Tunc cum magno clamore aduocantes, apertis foribus intus suscepti sunt.

 Temporibus beati Theodori Compostellanensis episcopi, quidam graue peccatum commisit, quod uix sacerdoti suo et episcopo ausus est confiteri. Quo audito episcopus stupefactus penitentiam ei dare non audens, hominem illum cum cedula in qua erat peccatum illud scriptum ad sanctum Iacobum misit. Qui cum uenisset illuc die festi eius, cedulam super altare posuit, flens et rogans sanctum Iacobum ut meritis suis deleret illud peccatum. Interea episcopus ad missam celebrandam accessit, et cedulam illam uidens, cum quereretur cur et a quo posita esset ibi, uir ille protinus occurrit, et rei seriem cunctis audientibus flens narrauit. Litteras illas aperiens et nil ibi scriptum inueniens, peccatum illud dimissum cunctis narrantibus intellexit.

 Anno Domini 1080, XXX uiri de Lotharingia, Sanctum Iacobum adeuntes mutue seruandam uirtutis fidem sibi inuicem promiserunt. Unus tamen inter eos fuit qui hoc eis non promisit. Cum itaque ad urbem que Porta Clusa dicitur incolumes peruenissent, unum e sociis ibi egrotantem, propter pactum quod fecerunt per Xu dies usque ad portus Cifereos cum grandi labore tulerunt, cum ille Xu diete ab expeditis u diebus agi possent; tunc tandem grauati infirmum reliquerunt. Ille tamen solus qui fidem non promisit cum eo remansit ad pedem montis Sancti Michelis. Tunc dixit infirmus ut eum, si posset, supra illum montem ferret. Quem ille libenter detulit, et die declinante ad uesperam infirmus migrauit. Quod uidens uiuus ualde timuit propter imminentem noctis caliginem, et defuncti penitentiam, et gentis barbare feritatem. Sic ergo omnino destitutus ad orationem se contulit, et statim sanctus Iacobus ei in specie equitis apparens, causam fletus inquisiuit. »Domine, inquit, quia nox est, et mortuus iste sepeliri non potest.« Tunc ille: »Trade mihi hunc mortuum, et tu ascende post me super equum.« Quo facto nocte illa ante solis ortum, XII dietas peragentes ad montem Gaudii qui est dimidia leuca citra Sanctum Iacobum peruenerunt. Ibique sanctus uiuum et mortuum de equo deposuit, iubens uiuo ut canonicos Sancti Iacobi ad sepeliendum peregrinum mortuum inuitaret, et peracta peregrinatione cum inueniret socios in urbe que dicitur Legio, eos de fracto pacto corriperet et diceret eis ex parte sancti Iacobi quod, propter hoc, eorum peregrinatio non ualeret. Et his dictis disparuit. Ille autem rediens, cum hoc inuentis sociis nuntiasset, ualde mirati sunt, et ab episcopo Legionis ciuitatis, ut ille consecutus fuerat, super hoc penitentiam susceperunt.

  Anno Domini 1090, quidam Teutonici Sanctum Iacobum adierunt, et in urbe Tolosa a quodam burgense hospitio suscepti sunt, quos nocte inebrians scyphum argenteum in mantica eorum posuit, et mane exeuntes. quasi latrones inclamitans reuocauit. At illi dixerunt ut illum puniret super quem pecuniam suam inueniret. Illosque discutiens in mantica patris et filii scyphum suum reperit, et sic eorum bona rapiens ad iudicium traxit. Cum ergo iudex unum tantum ex pietate iuberet appendi; et pater pro filio, et filius pro patre uellet mori, tandem filius suspenditur, et pater tristis et anxius ad Sanctum Iacobum progreditur. Post XXXuI dies reuertens, ad corpus filii adhuc pendentis lamentando diuertit. Cumque eum lacrymosis gemitibus inclamaret, ecce filius suspensus eum blande consolari cepit dicens: »Noli, pater dilectissime, flere, sed gaude quia nunquam fuit mihi ita bonum. Nam hucusque sancti Iacobi manus me sustentat, et me celesti dulcedine refocillat.« Quod pater audiens cucurrit ad urbem, et conuocati populi uiuentem et sanum deponunt, et hospitem illorum illico suspenderunt.

Anno Domini 1090, Francus quidam mortalitatem hominum que erat in Francia uitare desiderans, cum uxore et filiis Sanctum Iacobum adire disposuit. Qui cum uenisset ad urbem Pampiloniam defuncta ibi uxore sua, hospes eius totam illius pecuniam cum iumento quo pueri uectabantur, retinuit. Ille tamen sic penitus desolatus pueros suos humeris portans et manibus trahens, iter suum non dimisit. Cui de urbe exeunti et dolores tanti infortunii recitanti, uir quidam cum asino in uia occurrit, et auditis casibus eius ei asinum suum ad uehendos pueros commodauit. Itaque cum sic adiutus ad Sanctum Iacobum peruenisset, uigilanti in ecclesia et oranti, sanctus Iacobus apparuit, et si se cognosceret inquisiuit. Cui neganti, »Ego sum, inquit, Iacobus apostolus qui tibi in Pampilonia meum asinum commodaui, et nunc iterum accommodo reuertenti, et pernuntio tibi hospitem tuum que tua iniuste retinuit ruentem de domus sue solio moriturum, et hospites omnes ei similes bona hospitum detinentes, que debent dari pro remediis defunctorum;« et his dictis disparuit. Peregrinus rediens cum asino et pueris hospitem suum sic mortuum, sicut apostolus pernuntiauit, inuenit. Et cum letus ad patriam peruenisset, depositis de asino pueris, asinus ille statim disparuit.

Anno Domini 1091, cum nauta quidam, Frisonus nomine, nauim peregrinorum per mare duceret, quidam Saracenus, Auctus nomine. contra eum ad pugnam uenit, uolens secum omnes peregrinos in terram Moabitarum captiuos ducere. Cumque due rates Saracenorum simul et Christianorum conuenirent, fortiterque debellarent, cecidit Frisonus inter duas naues, lorica ferrea et galea clypeoque indutus, in profundum maris. Sed cum Dei clementia roboratus sanctum Iacobum inuocaret, illico sanctus Iacobus in profundum maris ei apparuit, eumque per manum arripiens incolumem restituit naui. Et protinus cunctis audientibus, ait Saraceno: »Nisi hanc Christianorum nauiculam dimiseris, eorum potestati te et tuam galeam tradam.« Cui ille: »O heros incltye, cur predam meam auferre moliris? Nunquid tu es Deus maris, qui nostre genti in mari resistis?« Cui apostolus ait: »Non ego sum Deus maris, sed famulus Dei maris subueniens periclitantibus ad me clamantibus tam in mari quam in terra.« Statimque Dei uirtute Saracenorum nauis ualida tempestate periclitari cepit, et Christianorum puppis beato Iacobo ducente ad locum optatum peruenit.

Anno Domini 1092, cum quidam antistes a Ierosolymis iuxta oram nauis sederet, et apto psalterio psalleret, ueniens unda maris ualida illum rapuit, cum quibusdam aliis in mari. Qui cum a naui fere LX cubitis super undam fluctuantes iam distarent et beatum Iacobum inuocarent, protinus, et stans super undas siccis plantis periclitantibus ait: »Nolite timere, filii mei.« Statimque Thetis eius imperio omnes quos male inuaserat in naui aperto codice etiam adhuc quo legebat antistes, minime infecto, sane restituit, et apostolus illico disparuit. Ille autem antistes in honorem eius responsorium quoddam cum uersu suo edidit.

Anno Domini 1104, quidam peregrinus a Ierosolymis rediens supra oram nauis sedens cecidit. Cui beatum Iacobum altis uocibus imploranti quidam socius ipsius clypeum suum ei in mare iecit dicens: »Gloriosissimus Iacobus cuius auxilium inuocas auxilietur tibi.« At ille clypeo accepto beato Iacobo ducente tribus diebus et noctibus natans nauis uestigia secutus ad optatum portum cum aliis incolumis uenit, et quemadmodum beatus Iacobus ab hora qua eum inuocauit ante illum per capitis uerticem iugiter manu tenens precesserat, cunctis enarrauit.

Anno Domini 1105, Bernardus quidam in Italiam captus catenis obligatus est, et in profundo cuiusdam turris ab inimicis eiectus. Cui die noctuque continuo imploranti apparuit beatus Iacobus dicens: »ueni, sequere me usque ad Galliciam.« Et disruptis catenis eius disparuit. Illico peregrinus suspensus ad collum bouis usque ad turris summitatem sine humano iuuamine beati Iacobi auxilio suffultus ascendit, et de sublimitate turris que XI cubitorum erat usque ad solum terre forinsecus saltum unum faciens incolumis penitus euasit.

Anno Domini 1106, quidam negotiator uolens cum mercibus ad nundinas proficisci ad dominum terre illius ad quam profecturus erat, qui forte tunc in uilla illa erat, accessit, rogans ut eum secum ad nundinas illas saluum duceret. Quod ille facturum se promisit, et fidem dedit. Sed cum illi profecti essent, ille diaboli instinctu commotus negociatorem et eius res accipiens in carcerem trusit, fortiterque constrinxit. Qui cum beatum Iacobum inuocaret, nocte quadam, uigilantibus adhuc custodibus ei in carcere apparuit, et imperans ut surgeret, usque ad summitatem turris eum perduxit. Que se in tantum inclinauit quod uisa est cacumen suum in terram deponere: a qua sine saltu et lesione descendens, solutus a uinculis abiit. Custodes uero illum insequentes iuxta eum uenerunt. Et non inuenientes excecati retro abierunt.

Anno Domini 1110 instante, in Italia milites ex ciuitatibus duabus inter se dissidentibus ad certamen congressi sunt. Quorum una pars ab alia superata fugere cepit. In quo miles quidam beati Iacobi limina petere solitus aufugiens, iamque uite sue diffidens, beatum Iacobum inuocauit dicens: »O beate Iacobe, si me ab immenti periculo liberare dignaberis, me et equum meum, nichil enim habco pretiosius, prouincie tue representabo.« Tunc apostolus inter eum et hostes, qui eum acrius insequendo capere sitiebant, apparuit, et hostibus uI leucis insequentibus clypei sui protectione liberauit; qui ne uoti reus existeret, se et equum suum, qui XX solidos medietatis monete non ualebat apostolo obtulit.

Anno Domini 1108, in oris Gallie, uir quidam uxore sterili filium non habens, sanctum Iacobum propter hoc adiit, et rediens filium habuit cui Iacob nomen imponens, cum esset annorum Xu, cum ipso et matre adire sanctum Iacobum, et ei offerre proposuit. Sed in medio itinere puer egrotans exspirauit: de cuius morte parentes ualde dolentes quasi amentes totum nemus clamoribus repleuerunt. Mater autem sic sanctum Iacobum interpellauit: quod si filium ei non redderet, se uiuam cum eo faceret sepeliri. Interea dum puer ad tumulum deferretur, quasi de somno excitatus reuixit. Et qualiter cum sanctus Iacobus in sinu suo tenuerit, et iusserit ei ut cum parentibus iter inceptum perageret cunctis astantibus narrauit.

  Tres milites diecesis Lugdunensis ad Sanctum Iacobum pergebant. Quos inueniens quedam muliercula rogauit ut sui miserti duplarium suum amore sancti Iacobi deportarent. Quod cum unus eorum fecisset, et usque ad XII dietas a Galicia mulieris sacculum deportasset, quemdam infirmum in itinere reperit; a quo rogatus equum suum accommodauit. Et accipiens burdonem infirmi et sacculum mulieris, equum suum ferentem infirmum sequebatur. Sed feruore solis et labore itineris infirmatur. Reminiscens quod in multis offenderat, amore beati Iacobi apostoli infirmitatem suam usque ad Galiciam equanimiter tolerabat. Ibique decumbens a suis sociis monitus est ut more boni Christiani confessus communicari se faceret. At ille bene audiens, sed respondere non ualens, per triduum mutus fuit. Unde socios suos de salute corporis et anime sue uehementer turbauit. Quarta autem die uigilantibus circa eum et mortem eius exspectantibus grauiter suspirans dixit: »Gratias ago Deo et sancto Iacobo quia liberatus sum,« et querentibus quid dixisset: »Ex quo, inquit decubui, uolebam facere quod monebatis, sed cum hoc cogitarem uenerunt ad me subito demones ita me constringentes, ut nichil loqui possem quod pertineat ad salutem. Et uos quidem audiebam, sed respondere non poteram; sed mox huc intrauit sanctus Iacobus ferens in sinistra manu sacculum mulieris, et in dextera bacculum pauperis quos in itinere sic adiuui: burdonem habebat pro lancea, et sacculum pro parma, id est scuto, et statim quasi iratus ueniens eleuato bacculo fugientes demones cegit exire. Et ecce beati Iacobi gratia me liberauit, et loquelam mihi reddidit. Facite ergo uenire presbyterum, quia diutius in hac uita permanere non possum.« Qui cum moram faceret, unum de sociis admonuit dicens: »Amice, noli domino tuo amodo militare, scias enim quod ueraciter est damnatus et mala morte proxime moriturus.« Quod postea probauit rei euentus. Sepulto socio cum rediissent, et illi domino hoc dixissent, ipse se non emendans, pro somnio uerba eorum duxit. Sed paulo post in bello lancea cuiusdam militis transfossus interiit.

Prope ciuitatem Lugdunensem, iuuenis quidam peliparius patre defuncto matrem suam proprio labore sustentans, singulis annis adire Sanctum Iacobum solebat. Cum ergo diu caste uixisset, tandem quadam nocte cum quadam muliere fornicatus est. Mane autem facto, quia prius ad Sanctum Iacobum proposuerat, cum duobus uicinis ducens secum asinum ad Sanctum ire cepit Iacobum, qui sibi quemdam mendicum in uia reperientes, gratia societatis et amore apostoli, secum tulerunt ei necessaria largientes. Tunc illi iuueni diabolus in specie sancti Iacobi nocte apparuit dicens: »Nosti quis sum?« Cui neganti: »Ego sum, inquit, Iacobus apostolus, quem singulis annis uisitare consueuisti. Scias quia multum gaudebam de te, quia ualde magnum bonum sperabam in te. Sed nuper antequam de domo tua exires, cum muliere fornicatus es, nec confessus, nec penitens huc uenire ausus es, et cum peccato tuo peregre profectus es, quasi peregrinatio tua placeret Deo et mihi. Non debet ita esse. Sed quicunque propter me uult peregrinari, prius debet sua per confessionem peccata dicere, et post peregrinando eadem commissa penitere.« His dictis demon euanuit. Tunc anxiatus iuuenis domum redire et peccata sua confiteri, et sic iter reincipere disposuit. Sed statim demon ut prius ei apparens, cogitationem talem redarguit dicens, quia peccatum istud nullo modo delere posset nisi sibi genitalia membra secaret, et multo beatiorem et martyrem fore si se auderet occidere. Quibus dictis, iuuenis simplex nocte sociis suis dormientibus cultellum extraxit, et sibi genitalia amputans eodem cultello per uentrem transfixit. Cum ergo sanguis efflueret, et ille moriens palpitaret, experrecti socii accenso igne morientem inuenerunt. Et timentes crimen homicidii mane fugientes ipsum cum egeno relinquunt. Post paululum cum eius foueam prepararent, ecce defunctus propter fluxum sanguinis, extra ecclesiam positus, reuixit et in feretro resedit, et statim circumstantes diffugiunt, et ad clamorem eorum omnes alii conuenerunt, et sic ille loqui cepit, et cuncta que illi contigerant, enarrauit. Et cum predicta dixisset adiunxit: »Cum me inquit, occidissem, demones me ceperunt. Et cum me uersus Romam ducerent, sanctus Iacobus post nos uelociter aduolauit. Cumque pro me et contra me diutius ad inuicem disceptassent, illo cogente uenimus ad quoddam pratum ubi beata Maria cum uniuersis sanctis ad colloquium residebat. Beatus ergo Iacobus ante eam pro me contra demones conqueritur. Et cum illa demones increpasset iussit ut reuiuerem. Sicque sanctus Iacobus me suscepit et hic confestim restituit.« Quod cum audissent astantes, eum in domo cum gaudio detulerunt. Et statim sanato, sole cicatrices loco uulnerum remanserunt. Post triduum peragens ipse cum asino et mendico redeuntibus sociis obuiauit, et uix tandem cognitus stupentibus, quod gestum fuerat enarrauit. Et post omnes ad patriam perfecta peregrinatione redientes, hoc quod socii eius prius narrauerant re ipsa confirmauit. Hunc hominem et omnia signa mortis sanctus Hugo Cluniacensis abbas cum multis aliis uidit, et pro admiratione hoc, ut reuelatum est sepius solitum se uidisse asseruit.

Anno Domini 1100, quidam ciuis Barcinone urbis cum ad Sanctum Iacobum peruenisset, hoc solum ab ipso petiit, ut deinceps a nullis hostibus detineri posset. Rediens ergo ad propria per Siciliam a Saracenis in mari capitur, et per fora et nundinas in XIII urbibus paganis uenditur et emitur, et semper catene quibus ligatus fuerat soluebantur. uenditione XIII circa crura duplicibus catenis astrictus cum sanctum Iacobum inclamaret, apparuit ei idem apostolus dicens: »Quia cum esses in ecclesia mea tuam a me petisti liberationem corporis tui et non anime salutem, illico in his periculis lapsus es. Sed quia Dominus misertus est tui, misit me ad te ut etiam nunc eruam te.« Et statim apostolo disparente, ruptis catenis, uir ille solutus, per urbes et castella Saracenorum, quamdam partem catene ferens in manibus in testimonium tanti miraculi ad terram suam, Saracenis uidentibus, palam rediit. Cumque aliquis paganus ei obuians eum capere tentabat, mox uisa catena territus fugiebat. Multi etiam ursi et leones, leopardi et dracones per deserta gradientem deuorare uolebant; sed statim uisa catena quam apostolus tetigerat recedebant. Hunc ipsum hominem catenam in manibus ferentem, et hoc narrantem uidi ego ipse.

Anno Domini 1119, uir quidam nomine Brunus de Mimeliaco, a Sancto Iacobo rediens, nummis deficientibus egere cepit, et non habens unde saltem numatam panis emeret. Die quadam usque ad nonam ieiunans, et mendicare erubescens, tristis et anxins ualde fuit. Unde sanctum Iacobum implorans sub quadam arbore solus quieuit. Ibi paululum dormiens somniabat quod sanctus Iacobus eum pascebat. Euigilans statim panem subcinericium ad caput reperit, de quo Xu diebus, bis in die, sufficienter edebat, et altera die eumdem panem in sacculo integrum inuenit.

 Nuper comes Sancti Aegidii, Pontius nomine, cum fratre suo iuit ad Sanctum Iacobum; quo peruenientes rogauerunt edilem ut ante corpus apostoli permitteret eis uigilare; consuetudo autem erat ut post solis occasum ianue eiusdem oratorii clauderentur usque mane. Qui noluit. At illi tristes recesserunt ad hospitia sua, et congregantes omnes peregrinos societatis sue parauerunt sibi luminaria que tenerent in manibus, et confortati in fide uenerunt ad ianuas clausas fere CC peregrini, et orantes dixerunt alta uoce: »Sancte Iacobe, si tibi placet peregrinatio nostra, aperi nobis oratorium tuum.«  Nondum uerba finierant, et ecce ianue cum tanto strepitu aperte sunt, ut putarent eas in minutias fractas. Rupta sunt autem repagula et sere et catene quibus obserabantur.

Quidam episcopus de Grecia, Stephanus nomine, relicto episcopatu uenit ad Sanctum Iacobum in paupere habitu, et ibi facta est ei cellula de iuncis in qua die noctuque ieiuniis, uigiliis et orationibus intendebat. Cumque oraret quadam die, turba rusticorum iuxta cellulam eius apostolum sic rogare cepit: »Beate Iacobe, bone miles, ab instantibus malis nos liberes.« Quod ille audiens, increpans eos dixit: »O stulti rustici, beatum Iacobum non militem, sed piscatorem appellate.« Eadem nocte beatus Iacobus apparuit ei in ueste candidissima duas claues in manu tenens, arma ferens fulgentissima ut radii solis, quem tertio uocans ait: »Stephane serue Dei, qui me non militem sed piscatorem uocari iussisti, ideo taliter tibi appareo, ut scias me Deo militare; et ut firmius hoc credas, cum his clauibus quas manu teneo portis Colimbrie urbis apertis que uII annis a Fernando rege Christianorum obsidione opprimitur, crastino die hora tertia intromissis Christianis eorum reddam potestati;« et ita factum est.

Ortum est aliquando bellum fortissimum inter comitem Fontis Calcarie et militem suum, nomine Guillelmum, qui captus est a comite, et ante eum adductus; quem cum comes decollari iussisset et miles clamaret: »Iacobe apostole Dei, quem Herodes gladio Hierosolymis occidit, adiuua me et libera me a spiculatoris gladio,« ter ictum immensum nudo collo erectis ad celum manibus sustinuit, et nil lesus est. Tunc spiculator mucronem fixit in uentrem eius, quem beatus Iacobus sic hebetauit, quod nec ictum eius sensit. Tunc comes iussit eum in castro suo recludi. Cui beatum Iacobum inuocanti, mane apostolus stans apparuit dicens: Ecce adsum quem inuocasti. Tunc impleta est domus tanta suauitate odoris, ut omnes qui ibi erant putauerunt se esse in paradiso propter odorem et lucem que immensa ibi apparuit. Tunc in ipso fulgore beatus Iacobus eduxit eum coram omnibus manu tenens, et perduxit eum usque ad extremam portam castri, custodibus quasi excecatis, et apertis ianuis iter usque ad unum milliarium extra muros perrexerunt. Tunc miles amore apostoli accensus perrexit in Galiciam ad uisitandum corpus apostoli.


De uindicta celesti in non obseruantes festum sancti Iacobi.

Hec sunt miracula que olim beati Iacobi festa non colentibus ultione diuina operante euenerunt. Inter Hispanos, apud Tudelionum, die festo sancti Iacobi, triticum rusticus tota die in area excussit; qui aduesperascente die balneum quod iuxta idem castrum miro opere Saraceno antiquo factum est intrauit. Cumque in eo sederet, statim pellis dorsi eius ab humeris usque ad crura balnei parietibus adhesit, cunctisque uidentibus, ob transgressionem tanti festi spiritum exhalauit.

Inter uascones apud Albinetum sancti Iacobi diem plebs colere renuens, tota die operabatur: sed diuina ultione totum castrum eius nocte sequenti consumptum est igne, nec fuit qui sciret ex qua parte progrederetur ignis; sed e celo dicitur euenisse.

In episcopatu Bisuntiensi, Bernardus de Maiora, hac die sancti Iacobi tritici manipulos cum carro tota die, uicinis contradicentibus, duxit, et ad uesperam, eo sic operante, tempestiuus ignis ac ualidus e celo ueniens carrum, manipulos et boues in cinerem redegit; sed et mulieres quedam que cum illo erant, ab aliis superuenientibus in fonte proximo deportate sunt, ut ignis calorem euaderent, et uix euaserunt.

Item Harduinus, eiusdem uille miles, eodem die plaustrum suum cum manipulis tritici tota die duxit; sed ultio diuina boum oculos excecauit.

Inter Gothos prouincie Montispessulani iussu cuiusdam militis Mircoriensis rustica quedam apud uillam Sancti Damiani, die sancti Iacobi, panem subcinericium fecit et coxit; quo allato ad mensam atque confracto coram cunctis discumbentibus sanguinolentus apparuit. Et dum magis frangeretur, magis ac magis sanguinem reiecit. A Domino factum est istud, etc.


Hec de libello Calixti pape dicta sufficiant





SERMONES QUATUOR DE SANCTO IACOBO APOSTOLO IN GALLAECIA HABITI.




SERMO PRIMUS. IN uIGILIA S. IACOBI ZEBEDAEI APOSTOLI.


Lectio secundum Marcum, cap. III, uers. 13: In illo tempore ascendens Dominus iehsu in montem, uocauit ad se quos uoluit ipse, et uenerunt ad eum, et fecit ut essent duodecim cum illo, et ut mitteret eos predicare, etc.

uigilie noctis sacratissime solemnitatis beati Iacobi Zebedei, apostoli Gallecie, nobis, dilectissimi fratres, aduenerunt: in quibus nobis est a malis cessandum et in bonis actibus persistendum, et diuine caritatis intima affectione letandum. Quam nimirum solemnitatem congruum est ut ieiunio et  uigilia preuenire satagamus, et in quantum possumus delictorum nostrorum maculas gemitibus, lacrymis et eleemosynis tergamus, concordiam et caritatem diligamus, transitoria mundi oblectamenta contemnamus, uera patrie celestis gaudia tota mentis auiditate amemus, et ut nobis a iusto iudice debita relaxentur, pro ipsius amore debito inueniri ualeamus. Hinc est quod ecclesiastica religio ante maiorum sanctorum solemnia ab illicitis abstinere, ieiunare ac uigilare constituit, ut in hac uidelicet die caro, per continentiam aliquantulum afflicta, a peccatorum sordibus expietur. Et licet omnibus diebus orare et abstinere conueniat, hac tamen die amplius ieiuniis, eleemosynis ac precibus inseruire  oportet. Et ne ad ea que hortamur, dilectissimi, torpeatis, a secularibus uobis exemplum accipiatis. Si quilibet famulum cuiuslibet terreni potentis suscipere deberetis, hospitii uestri domum diligenti sollicitudine mundam facere studeretis. Si hominum introitu corporea domus emundatur, cur precipue Deo uenturo domus anime summa munditie diligentia non preparatur? Sciendum uero quod qui digne et munde eterni Regis militem solemni officio suscipit, et ipsum Regem eternum in milite suscipit, ipso in Euangelio testante, qui dicit: Quod uni ex minimis meis fecistis, mihi fecistis . Si ergo quod uni ex minimis Christi fit, ipsi fit, constat quia que uni ex sanctis eius fiunt, ipsi fiunt. Ad hoc tamen apostolica uoce moueamur, cum dicitur: Hora est iam nos de somno surgere , in somno quippe sumus dum in carnis uoluptate torpemus et in peccandi consuetudine manemus. Sicut enim per somnum corpus aggrauatur, ita et per carnis uoluptatem et peccandi consuetudinem  animus deprimitur. Hinc itaque scriptum est: Euigilate, iusti, et nolite peccare . A somno ergo huiusmodi surgimus cum carnis uoluptate postposita, peccandi consuetudine relicta, ad Dei dilectionem et seruitium prompti efficimur. A somno attamen isto nunc precipue tempus est ut surgamus, qui uenerabilem magni Iacobi solemnitatem cras celebraturi sumus, cuius iam uigilias procul dubio recolimus. Hinc etiam Dominus per Isaiam hortatur dicens: Lauamini, mundi estote . Lauare itaque nos oportet confessione, penitentia, fletu, afflictione, mala que gessimus, et in munditia illa perdurare, ne iterum per illicita sordeamus. Sicut enim qui lauatur a mortuo, et iterum tangit eum, sordidus efficitur; sic qui delictum reiterat, coinquinatus habetur. Hinc Psalmista ait: Declina a malo, et fac bonum , et hinc etiam patet quia non sufficit homini abstinere a malo nisi faciat quod bonum est. Quod ostenditur cum iterum  per Isaiam dicitur: Quiescite agere peruerse, discite benefacere . Quia sicut peruerse agendo a Deo disiungimur, sic benefaciendo coniungimur. Scitote, fratres karissimi, quia sicut est inhonestum homini pransuro ad regis terreni mensam coinquinatis uestimentis accessisse, sic turpe est anime Christiani in celebratione tanti apostoli cum uitiis quibusdam aduenisse. Et ultra ut fastidiosum est regi terreno si quid sordidum aut reprehensibile in residente ad mensam eius uiderit, ita inhonestum est diuinis aspectibus Dei, si quid forte horrendum aut uitiosum in Christiano in celebritate B. Iacobi festi fuerit. Et idcirco oportet ut non solum caueamus in eius diebus a uitioso lapsu, sed etiam longe ante abstineamus, ne graui crimine deturpati, uerum etiam bonorum floribus adornati ad festa tanti apostoli accedamus; ne nobis dicatur quod reprobo ad nuptias introgresso a bonis operibus nudo a Domino dicitur: Amice, quomodo huc intrasti non habens  uestem nuptialem? At ille obmutuit. Tunc rex ait, Ligatis manibus et pedibus, mittite eum in tenebras exteriores, ibi erit fletus et stridor dentium . Animaduertitis, fratres karissimi, quoniam uelut iste idcirco quod nudus a ueste nuptiali erat, a consortio conuiuantium eiicitur, sic timeo ne a consortio sanctorum fiat alienus, qui ad eorum solemnia celebranda bonis operibus accessit nudus; et si ille qui absque bono opere ad celebranda sanctorum festa accessit, ab eorum consortio sequestratur, quid tunc fiet de illo qui cum malis operibus absque penitentia accessit? Timeo ne pari pena puniatur. Sciendum uero est quod qui iuste et digne B. Iacobi festa celebrauerit, cum ipso cuius uictricem diem colit, procul dubio perenni seculo sanctorum solemnitate angelorum participabit. Si enim ipsius festa colimus in mundo, multo altius et angeli colunt in celo. O quam dignum est, fratres karissimi, atque gloriosum festa sanctorum colere cum angelis quorum regna accepturi sumus una cum eis in celis.  Quisquis igitur aut in fornicatione, aut in homicidio, aut in adulterio, aut in ceteris uitiis lapsus est, ad penitentie recurrat medicamenta, ut ad celebranda tanti apostoli Christi solemnia idoneus efficiatur; quatenus celebrata digne eius solemnitate partem eterne celebritatis sanctorum habere mereatur. Si enim aliquis forte aliquo crimine lapsus, in his sacris solemniis B. Iacobi fuerit, uel cum delicto antea perpetrato ad festa eiusdem absque penitentia accesserit, uel a bono opere in his cessauerit, uel rebus secularibus preoccupatus fuerit, nisi penituerit, frustra festa celebrauit, quia laudes suas coram Deo uacuas fecit. Quapropter Dominus per prophetam non solum a prauis actibus, sed et a malis cogitationibus precipit abstinendum, nobis dicens: Auferte malum cogitationum uestrarum ab oculis meis . Celebrare enim festa sanctorum, perpetuam populorum requiem demonstrare est. Cum enim a terrenis actibus his diebus quiescimus, tunc ostendimus quod sicut ille cuius festa  colimus in eterna requie est, ita et nos una cum eo in perenni paradisi requie erimus, Domino dante, si a malis cessamus actibus, et bonis implicamur. Cumque in eorum uigiliis ieiunamus, tum ostendimus quod sicut a cibis corporalibus abstinemus, sic a nociuis actibus abstinere debeamus. Quandiu enim Adam a cibis interdictis et uitiosis abstinuit, tandiu in paradiso exstitit; mox ut comedit, statim expulsus est. Unde datur intelligi quod qui sanctorum uigilias ieiuniis, precibus et eleemosynis in presenti sanctificauerit, illorum glorie particeps in futuro erit. Qui uero in illis non ieiunauerit, aut a bonis, ut prediximus, cessauerit, aut illicita fecerit, a sanctorum consortio profecto alienus erit. Et qui in aliis rebus ieiunat et uacat a malo, et bene facit, habebit coronam. Qui uero hac die non ieiunat, et bene non facit, et a malis non cessat, sentiet penam. Sed quod deterius est, diabolus inuidus et ministrator uitiorum, qui Adam in paradiso tentauit,  quique semper sanctos a bonis operibus non cessat auertere, ipse in sanctorum solemnitatibus intentus magis quam aliis diebus stimulis suis subdole solet tentare. Sunt et nonnulli, quod peius est, qui diebus festiuis magis quam aliis solent uitiis deteriorari plus quam meliorari. Certe non ille qui aut inuidia, aut detractione, aut ebrietate, aut superflua comessatione, aut fornicatione, aut secularium rerum occupatione, aut homicidio, aut uenatione auium siue pecudum, aut ioco alearum siue scaquorum [schaccorum], aut obsidione, siue uindicta, siue acie inimicorum, aut in oppressione fratrum, aut in aliquo graui crimine deprehensus fuerit diebus festiuis, sanctorum festa non celebrat; sed qui in egenorum distributione, aut in hospitalitate, aut castitate, aut infirmorum uisitatione, aut sacra lectione atque prece, aut pacis discordantium locutione, aut aliqua bona operatione usus atque inuentus fuerit. Quod in sancto Moysi et populo Isrelitico  ostenditur, cum Moyses in monte Sinai cum Domino morabatur, et populus perfidus conflatilem uitulum operabatur . Quid est hoc quod Moyses cum Domino cum diuina contemplatione stat, et populus uitulum adorat, nisi quia religiosi quicunque qui sanctorum festa celebrare rite et in comtemplatione persistere desiderant, longe ante a uitiis abstinent; et peruersi econtrario, qui antea per multos dies abstinuerunt, nunc a bonis cessando peccata committunt? Ob hoc dicit Scriptura: Male celebrat Sabbatum qui a bonis operibus uacat , et Psalmista ait: Mutauerunt gloriam suam in similitudinem uituli comedentis fenum . Gloriam suam peruersi in similitudinem mutant uituli, qui bestiali more apostolica solemnia colunt, qui uitiis in eis inseruiunt, cum facinoribus suis absque penitentia ad celebranda eadem accedunt, et bene dicit: Obliti sunt Dominum qui saluauit eos , quia Dominum ignorant qui eius sanctorum sacra solemnia non cum bonis actibus,  sed ebrietatibus et luxuriis incestis et otiosis uerbis celebrare appetunt. Populus uero Hebraicus non multa in Aegypto peccata perpetrauit, qui postea in adorato uitulo in deserto corruit, per uitulum Deum offendisse dicitur. Quid hoc? nisi quia sunt nonnulli qui ante beati huius apostoli Domini Iacobi festa se a uitiis abstinent, et nunc laqueis diaboli male operando capiuntur; quod auertat Deus, fratres, a uobis ne fiat istud. Ecce, karissimi, quomodo apostolicam solemnitatem digne celebrare ualeamus. Ecce quemadmodum eius ingentem atque honorabilem celebritatem excolere, et nosmetipsos cum summa munditia preparare debeamus. Pensandum quippe nobis est ut nos iterum mundos, quantum possumus, per abstinentiam faciamus, et in celeberrimo solemnitatis eius die idonei eius officiis assistamus, quatenus cum uenerit in ultima die cum duodena turba apostolica iudicaturus duodenam turbam Isreliticam, ultionis iudicium eius presidiis euadere mereamur, et cum ipso regnare in celestibus regnis  sine fine.

Mos ecclesiasticus, qui maiorum sanctorum uigilias confessionibus lampadibusque et cereis nocte in ecclesiis celebrat, a priscis patribus ueteris legis sumpsit exordium  . Oportet igitur pridie ante uigilias basilicam scopis et pulueribus mundare, tapetis, palliis, et cortinis, et iuncis exornare, ut conuenientius in ea clerus et populus precibus possit uacare. Quod penitentiam sumere a sacerdotibus in Ecclesia predicantibus ante uigiliam plebem fidelem oporteat, codex Exodi ostendit cum dicit: Cumque lauasset populus uestimenta sua, ait ad eos Moyses: Abstinete ab uxoribus; estote parati usque in diem tertium; nec appropinquetis uxoribus uestris . Sicut igitur plebs Hebrea legem acceptura uestimenta sua lauit, et a propriis uxoribus abstinuit, sic populus Christianus apostolica solemnia celebraturus ante uigilias pridie lauare non solum uestimenta, uerum etiam per penitentiam a sacerdotibus  acceptam corda et corpora sua lauare, et a propriis uxoribus usque ad diem octauum abstinere debet. Et quidem si a legitimis uxoribus est abstinendum, quanto magis ab illicitis pollutionibus? Quod tota nocte populum in ecclesia coram altari orare, manibus cereos ardentes tenere, stare et non sedere, uigilare et non dormire oporteat, testatur Dominus qui ait: Sint lumbi uestri precincti, et lucerne ardentes in manibus uestris . Lumbos precipit precingere, ut luxuriam, que in lumbis est, cercendam esse demonstret. Lucernam quippe tenere manibus precipit ut bona opera facienda designet. Quod stare debeant in ecclesia super pedes qui uigilant, et non sedere nisi ad tempus testatur Paulus qui ait: State ergo succincti lumbos uestros in ueritate . Et Dominus ad prophetam: Sta, inquit, super pedes tuos . Multi facies suas tempore somni candelis ardentibus ne dormirent exusti sunt; maluerunt enim barbam et capillos  ardere, quam coram altari Dei turpibus cogitationibus mentem maculare. Quod cereus uniuscuiusque a uespere usque ad primam missam finitam ardere debet, testatur populus Isreliticus, qui per deserta gradiens, a columna ignis, que nocte in nube super eum apparebat, meruit illuminari. Perdurabat enim a nocte incipiente usque ad luciferum, quod est stella matutina. Sed sciendum est inter cetera quod cereus quem manibus uigilans tenet, Trinitatis fidem demonstrat. In cera Deus Pater, in filo eius Unigenitus, in lumine Spiritus paracletus ab utroque procedens significatur. Quam fidem debet corde firmiter tenere qui candelam manu tenet per noctem. Pallia, et serica, et tapetia, ceteraque ornamenta que suspenduntur his diebus in ecclesia, fidem, spem et caritatem, ceterasque uirtutes insinuant, quibus cordis nostri thalamum adornare debemus, quo summum hospitem, scilicet Regem sempiternum Iesum  Christum recipere mereamur. Iuncus qui cum ceteris herbis, sub pedibus sternitur, superbiam quam cum ceteris uitiis sequentibus sub pedibus nostris bene operando calcare debemus, designat. Huiusmodi uigilias populus Paschatis in Aegypto ostendit, qui merorem Aegypti fugere, terramque repromissionis ingredi cupiens, nocte euigilans renibus accingitur, calceamentis induitur, baculis sustentatur, ostium domus sue agni sanguine consecrat . Si ergo populus Pascha suum, scilicet transitum de Aegypto ad terram promissionis, de temporalibus uidelicet temporalia, nocte celebrat, quanto magis et nos uigilando beati Iacobi diem festum, quo de temporalibus ad sedes paradisiacas transiuit, celebrare debemus? ipso enim annuente de huius carnis exsilio nos transituros ad paradisum credimus. Sique ipsi populi terrenum agnum, tamen figuratiuum, per familias et domos suas nocte comedebant, quanto magis et nos in die festo nostri Iacobi per ecclesias summo diluculo, expulsis delictorum  tenebris, uerum Agnum immaculatum, peccata mundi auferentem, sacrificare et communicare debemus? Si nocte uigilabant, qui ab hostibus per Moysis manum liberari optabant, quanto magis et nos uigilare debemus in beati apostoli nocte, quia eius presidiis a uitiis et hostibus demoniacis liberari optamus? Si uero calceamentis induebantur, quanto magis et nos predicationibus et exemplis mortuorum animalium, id est primorum Patrum, gressus nostros introire eorumque acta enarrare debemus? Si baculis sustentabantur, quia iter arripere festinabant, quanto magis et nos efflagitare sanctos debemus, ut in itinere regni celestis nos adiuuent? Si postes domus sue agni sanguine intingebant, quanto magis et nos Dominice crucis uexillo cordis nostri domum uigilanti oculo munire contra tentamenta demoniaca debemus? Et si plebs Hebrea, que terram repromissionis ingredi cupiebat, renibus accingitur, bene ergo Christiana plebs, que patriam  celestem a Deo sibi promissam ingredi cupit, renes dum uigilat et debet precingere et luxuriam refrenare, ut nitidior possit ante beatum Iacobum uigilare. More enim illorum qui corpus mortuum uigilant, sanctos uigilamus, dum in ecclesiis eorum funera precibus exsequimur. Alii enim dilectissimi necem plorant, alii propter honores et spolia accepta gaudent. Alii Psalterii psallentes precibus instant. Igitur sicut corpus uigilandum inter uigilantes sistitur, sic ueraciter beatus Iacobus inter uigilantes suos eorum preces coram Deo deferens commoratur. Multi enim testantur in eius festi uigilia dum uigilabant, se eum in apostolica effigie uidisse. In eius ergo uigilia per cordis compunctionem et oris confessionem peccata plorare debemus; insuper et gaudere, quia si bene eam obseruauerimus, honores et spolia uite eterne accipiemus; Gallecianis maxime qui spolia, id est uenerandum corpus, acceperunt, quotidie illis gaudendum est et lugendum. Lugendum  dum male ea disponunt, gaudendum dum bene, ut Laurentius, dispergunt. Psallitur enim de eo sic: Dispersit, dedit pauperibus, non diuitibus. Item sicut mos est in exsequiis defuncti clericos psallere, sic omnibus uigilantibus in beati Iacobi uigilia corde et ore psallendum est. Preoccupemus, inquit Psalmista, faciem Domini in confessione et in psalmis iubilemus ei . Et Apostolus ait: Psallam spiritu, et psallam mente . Multi enim psalmos ignorantes olim fuere, qui magna premia legentibus psalteria in hac nocte dederunt. Quod octo diebus siue beati Iacobi, siue maiorum sanctorum solemnia obseruari debeant, testatur Paralipomenon qui de templo Salomonis loquitur dicens: Fecit ergo Salomon solemnitatem in tempore illo septem diebus et omnis Isrel cum eo in Ecclesia magna ualde ; et fecit in die octauo collectam, scilicet in templo. uigilandum ergo et orandum hac in  nocte nobis est, ne in tentationibus peruersis occumbamus. Scriptum quippe est: uigilate et orate, ne intretis in tentationem ; et iterum: uigilate, quia nescitis qua hora Dominus uester uenturus est ; et alibi: uigila [et ora], in omnibus labora ; et iterum: Beatus qui uigilat ad fores meas quotidie . Fores sapientie typice apostoli sunt per quos fideles regnum celorum ingrediuntur. Igitur qui in apostolorum uigiliis uigilat, ad fores regni celorum uigilat. uerumtamen si bene uigilauerit quis in hac nocte, ad illam remunerationem se accepturum se parare dicitur  quam prudentes uirgines acceperunt, que lampades suas manibus tenuerunt, operibusque in bonis usque ad aduentum ueri Sponsi sui perseuerarunt. Dum enim media nocte clamor sponsi aduenientis fit, prudentes intrauerunt cum eo ad celestis regie nuptias perpetuas; et fatuis dormientibus in peccatis clauditur celestis aule ianua, et datur responsum.: Amen, dico uobis, nescio uos . Qui enim Deum ignorat in peccatis, ignorabitur ad ianuam regni celestis. Gedeon suos bellatores ut lampades ardentes in ollis occultarent, manibusque gestarent, et appropinquatis hostibus ollas quassarent, premonuit ; sicque factum est; quassate sunt olle, et pre admiratione claritatis lampadum hostes attoniti aufugere. Per ollas corpora nostra, per lampades occulta cordis nostri, bona desideria, per hostes demones et uitia typice exprimuntur. Lampades in ollis occultamus cum de bonis celestibus in cordibus nostris cogitamus. Ollas quassamus, cum corpora nostra pre abstinentia his diebus affligimus. Lampades ardentes ostendimus, cum bonorum operum exemplum cunctis damus. A facie lampadum fugiunt hostes, quia cum in bonis operibus semper intentos nos uident demones, procul a nobis recedunt, et uitia. Et quidem sicut in uigilia matutina respiciens Dominus super castra Aegyptiorum per columnam ignis et nubis interfecit exercitum eorum, liberans populum suum, sic si beati Iacobi  uigilias et solemnia luminaribus cordis et corporis diligenter celebrauerimus, in matutinis et missa celebrata a uitiis et hostibus demoniacis meritis apostolicis credimus liberari. Hec igitur nox nocti Paschalis solemnitatis in multis consimilis est. Quoniam sicut illa multis ad salutem, scilicet credentibus; multis ad damnationem, scilicet non credentibus est: ita hec nox aliis est ad salutem, aliis ad damnum. Qui enim turpia uel inania, uel otiosa uerba, uel rixas, uel stuprum, uel adulteria, uel furta, uel ebrietates, comessationes illicitas commiserunt, uel iocos ioculatorum diuersos fecerunt, uel uiderunt, uel cantilenas mendosas  decantauerunt, nisi resipuerint, profecto damnabuntur. Qui uero penitentes a commissis fuerint, et candelas, ut prefati sumus manibus tenuerint, et in precibus ac diuinis eloquiis usque ad diem perseuerauerint, procul dubio in perenni meritis apostoli a Domino remunerabuntur. Hec nox castos diligit, libidinosos odit, iniquos  fugat, pios amat, somnolentos increpat, uigilantes remunerat, collaudantes glorificat, peccantes odit, sobrios diligit, ebrios repellit, largos multiplicat, auaros damnat, hospitales edificat, crudeles non curat, letificantes beatificat, iracundos prohibet, maleuolos damnat, amantes seruat, pacificos placat, litigantes prohibet, pauperes gratificat, infirmos corroborat, penitentes saluificat, lugentes ueros fouet. Huius ergo sanctificatio noctis fugat scelera, culpas lauat, et reddit innocentiam lapsis, mestis letitiam; fugat odia, concordiam parat, et curuat imperia. Hec nox est que per uniuersum mundum in Christo credentes, scilicet in hac solemnitate a uitiis seculi segregatos, a caligine peccatorum reddit gratie, sociat sanctitati. Hec nox est de qua dici fas est: Et nox illuminatio mea in deliciis meis . Que tenebris non obscurabitur, sed sicut dies illuminabitur uero lumine, in cordibus scilicet uerorum celebrantium se. O uere beata nox, que exspoliat a peccatis Aegyptios, scilicet penitentiam agentes; ditat Hebreos, scilicet credentes, de terrenis ad celestia transeuntes! O uere beata nox, cuius dies meruit scire tempus et horam, in qua primus apostolus hac fragili uita spoliatur,

Et sibi pro meritis prima corona datur!

Cessemus ergo ab operibus carnis, et operemur bona in his sacris solemniis. Qui enim, ut prediximus, ab illicitis actibus cessauerit, et in bonis usque in finem perseuerauerit, ad illum uerum montem se ascensurum sperare debet, de quo in hodierna lectione Marcus ait: Ascendens Dominus iehsu in montem, uocauit ad se quos uoluit; et uenerunt ad eum, et fecit ut essent duodecim cum illo, et ut mitteret eos predicare. Mons in sacro eloquio aliquando Ecclesiam, aliquando celeste regnum, aliquando  humiles, aliquando altiora precepta, aliquando uirtutes, aliquando sanctos, aliquando Iudeos designat. Ecclesiam, ut ueritas ait: Non potest ciuitas abscondi super montem posita . Celeste regnum, ut Psalmista ait: Domine quis habitabit in tabernaculo tuo, aut quis requiescet in mente sancto tuo?  et respondit ei Spiritus sanctus dicens: Qui ingreditur sine macula et operatur iustitiam; qui loquitur ueritatem in corde suo, qui non egit dolum in lingua sua, nec fecit proximo suo malum . Humiles ostendit, ut idem Psalmista ait: Suscipiant montes pacem populo, et colles iustitiam . Altiora precepta, ut in Euangelio scribitur: uidens iehsu turbas, ascendit in montem . uirtutes demonstrat, ut Psalmista ait: Utquid suspicamini montes coagulatos?  Iudeos exprimit, ut Dauid ait: Montes Gelbe, nec ros nec pluuia ueniant super uos . Sed super omnes montes  unus mons Dei, scilicet Unigenitus, est, qui super cunctos angelos eleuatus est. Mons iste cunctis celis est excelsior, omnibus abyssis profunditor, terris cunctis latior, omnibus altitudinibus altior. De quo monte Iob cuidam sibi loquenti ait: Excelsior celo est, et quid facies? profundior inferno, et unde cognosces eum? longior terra mensura eius et latior mari . Sicut enim altitudinem celi et latitudinem terre, et profunditatem abyssi, et dies seculi, et pluuie guttas uox deficit ad enarrandum, sic sublimitatem maiestatis deifice mens humana deficit ad excogitandum; sed tamen augmentatur ad credendum. Quod homo enim ratione humana ex Deo comprehendere nequit, per fidem comprehendi potest. Deus qui per rationem humanam comprehendi nequit, fide integra comprehendi potest; credenda est ergo eius sublimitas et profunditas immensa, sicut erat in principio et nunc et semper. Ipse est ergo mons, de quo propheta ait: uenite, ascendamus ad montem Domini . Iste mons uocauit  ad se quos uoluit ipse, qui uult omnes homines saluos fieri, et ad agnitionem ueritatis uenire .

Et fecit ut essent duodecim cum illo, et ut mitteret eos predicare; et dedit illis potestatem curandi infirmitates, eiiciendi demonia. Apostolis quos ad predicandum Dominus misit, potestatem miracula faciendi prebuit, ut predicationem suam sequentibus signis confirmarent. Dignum enim erat ut noua facerent, qui noua predicarent. Et imposuit Simoni nomen Petrus. Simon enim Marcus nominat Petrum, ad differentiam alterius Simonis qui dicitur Chananeus. Sed sciendum quia longe ante, ut in alio Euangelio legitur, Simoni datum est a Domino Cephas nomen, scilicet cum a fratre suo Andrea adductus esset ad eum et intuitus illum dixit. Tu es filius Ioana; tu uocaberis Cephas, quod interpretatur Petrus  . Ibi uocatur Cephas, hic Petrus, ut inter Chaldeos, Grecos et Latinos nomen eius innotesceret. Cephas enim Syriace uel Chaldaice Petrus dicitur, siue Grece, siue Latine; quod nomen in utraque lingua a petra deriuatur, ab illa scilicet de qua Paulus ait: Petra autem erat Christus . Notandum quod ad figuram huius impositionis nominis sacerdos in baptismate pueris nomina imponit, et presul preterea dum reconciliat peccatorem, aptissime confirmat.

Et uocauit Iacobum Zebedei et Ioannem fratrem Iacobi, et imposuit illis nomina Boanerges, quod est filii tonitrui. Iacobum Zebedei Marcus dicit, ad differentiam alterius Iacobi, qui dicitur Alfeus. Hos duos fratres, Iacobum scilicet et Ioannem filios tonitrui Dominus uocauit, quia sicut pater bonus filium suum de proprio negotio erudit, sic tonitruare illos edocuit dum Pater in monte Thabor in transfiguratione illis audientibus tonitruauit dicens: Hic  est Filius mens dilectus, in quo mihi bene complacuit . Nec mirum si qui de tonitruo ipsius didicerant, postea tonitruarunt. Ioannes septem Ecclesiis que sunt in Asia mirabiliter tonitruauit dicens: In principio erat uerbum, et uerbum erat apud Deum, et Deus erat uerbum . Iacobus uero tonitruauit, Domino ei precipiente, in omni Iudea et Samaria, et usque ad ultimum terre limitem, id est Gallecie, tonitru sonos terrificos facit, terram pluuiis irrigat, et fulgorem emittit. Similiter terrificos sonos isti duo fratres emiserunt. Dum in omnem terram exiuit sonus eorum, et in fines orbis terre uerba eorum processerunt . Terram pluuiis irrigarunt dum sua predicatione diuine gratie imbrem credentium mentibus intimarunt; fulgura emiserunt dum signis et miraculis effulsere.

Et uocauit Andream et Philippum, et Bartholomeum, et Mattheum, et Thomam, et Iacobum Alphei, et Thadeum, et Simonem Chananeum, et Iudam  Iscariotem, qui et tradidit illum. Duodecim apostoli propriis nominibus a Domino nominantur, et ab euangelistis scribuntur, ne pseudoapostoli se de numero electorum presumant gloriari. Numerus apostolorum non uacat magno mysterio. Duodenarius est, qui ex ternario et quaternario conficitur, illos per quos elementa  mundi sancte Trinitatis fidem predicaturos ostendit. Sciendum quod isti heres, ut Paulus refert, ante mundi constitutionem humani generis saluti predestinantur, eliguntur et sanctificantur. Isti barones  sunt piscatores Dei, animas peccatorum extrahentes de mundano mari periculoso. Sic enim mundo antea pollicitum fuit a Domino. Ait enim Dominus per prophetam: Ecce ego mittam ad eos piscatores multos et piscabuntur eos, uenatores meos et uenabuntur eos . De his rursum per Isaiam Dominus ait: Qui sunt isti qui ut nubes uolant, et quasi columbe ad fenestras suas, candidiores niue, nitidiores lacte, rubicundiores  ebore antiquo . Nubes apostoli uocantur quia sicut nubes pluuiam ferentes de loco ad locum transmigrant et irrigant, sic etiam ipsi de ciuitate in ciuitatem euntes pluuiis salutaribus uerbo Dei terrena corda hominum excecata irrigant; ut per nubes aqua in terras delabitur, sic per illos predicatores Dei Filius mundo reuelatur. Rorate celi desuper, et nubes pluant iustum: aperiatur terra et germinet Saluatorem . Celi desuper rorant, quando prophete de supernis sedibus Christum mundo predixerunt, et angeli de supernis a Patre similiter uenturum nuntiarunt. Nubes iustum pluerunt, dum apostoli illum mundo predicarunt. Terram aperuit, dum uirgo Maria illum recipit. Saluatorem terra germinauit, dum Christum ad mundum ab Ade peccato saluandum uirgo Dei Genitrix  mundo edidit, quod beata Maria terra typice sit, testatur Psalmista, ueritas de terra orta est ; quod aqua typice Dominus sit, testatur idem Psalmista, qui in eius persona ait: Sicut aqua effusus sum, et dispersa sunt ossa mea . Aqua effusa Dei Unigenitus fuit. quia sicut aqua sordes abluit et terram irrigat, sic ipse peccata, nostra suo sanguine lauit et corda hominum suo spiritu et fide irrigauit. Ossa typice apostoli sunt, quia sicut ossa firma sunt in corpore, sic apostoli confirmantur et coadunantur in Dei Filio, fide et opere. Isti quasi columbe de excelsis fenestris ad infimas terras descendunt, quando siue de numine Christi ad humanitatem, siue de contemplatione ad actionem predicando condescendunt. De infimis ad excelsas fenestras redeunt, quando siue de humanitate Christi ad numen eius, siue de actione ad contemplationem loquendo ascendunt. Nix alba est et natura frigida, et olera excoquit, et terras irrigat,  dum sol eam calefacit. Candidiores niue ergo apostoli fuere, quia quos per fidei confessionem predicando albos fecere, frigidos, scilicet caloribus uitiorum expulsis, reddidere. Olera terrarum nix excoquit quia apostoli tyrannos seculares predicando uerberauere, et mundi uitia penitus destruxerunt. Sol niuem calefacit, quia Christus Spiritu sancto apostolos repleuit. Nix terras irrigat, quia apostoli Spiritum sanctum, quem a Domino acceperunt, credentibus predicando dedere. Lac nitidum est per candorem, et dulce per aruinam. Nitidiores ergo lacte apostoli fuere, quia miraculis mundo effulsere. Dulciores uino et lacte fuere, quia dulcissimis exhortationibus suis mundum puerilem nutrierunt. Ebur elephanti; cum sit castum animal, coitum nisi semel non facit, genua ad terram curuare nequit, pellem et ossa candida gerit, et pilum habet rubicundum dum senescit. Rubicundiores ergo ebore antiquo, per effusionem scilicet sanguinis apostoli  fuere dum corpora sua diuersis martyriorum generibus in fide pro Christo dedere. Lauere enim, inquit Ioannes, stolas suas et corpora sua per sanguinis effusionem et candidas eas fecere in sanguine uerissimi Agni innocentis per fidei candorem . Elephas castum animal esse, et genua ad terram curuare non posse dicitur, quia apostoli casti per continentiam fuisse dicuntur, et ad terrena negotia nullo modo post conuersionem flecti perhibent. Pellem et ossa elephas gerit candida, quia apostoli in fine per operationem bonam candidi facti sunt. De his iterum Dominus per prophetam ait: quam speciosi pedes euangelizantium pacem, euangelizantium bona . Ante Dominicum aduentum inter mundum et Deum erat discordia et bellum; sed isti barones, pacem portantes, amicitiam inter illos corroborauere eternam. Isti sal terre, isti lux mundi, turres fortitudinis Dei, testes ueritatis, radii ueri solis, milites celi, nuntii Regis summi, fenestre nitide ueri luminis, ualue poli,  claues regni, montes excelsi, tube Olympi, precones Christi, prudentes, serpentini; simplices columbini, agni nouelli, arietes Nabaoth ueri, celi gloriam enarrantes, ueri patres, seculorum iudices, labrum ablutionis animarum, aurum et argentum diuinum, Scripture diuine thesauri; corbona ueteris et Noui Testamenti, manus etiam Domini, pedes Christi: oculi Dei, mamme Ecclesie habentur. De quibus uere per Psalmistam dicitur: Celi enarrant gloriam Dei ; ii sunt celi in quibus Christus habitat et residet, in quibus uerbis nimis [minis] tonitruat, miraculis fulgurat, gratia rorat; ii sunt duodecim hore noctis mundane, et duodecim radii solis. Isti magnis mysteriis multisque figuris et argumentis antequam etiam nati essent in mundo presignantur per duodecim filios Iacob, per duodecim  principes duodecim tribuum Isrel, per duodecim fontes uiuentes in Helim, scilicet in deserto, per duodecim lapides in rationali Aaron insculptos, per duodecim panes propositionis, per duodecim lapides ex quibus factum est altare, per duodecim lapides sublatos de Iordane, per duodecim boues qui sustinebant mare eneum, et per duodecim stellas que ponebantur in corona alicuius sponse, per duodecim signa celi, per duodecim menses anni, per duodecim Rome senatores, et per duodecim sapientes ostenduntur. In Nouo etiam Testamento per duodecim cophinos fragmentorum, et per duodecim nomina que Ioannes in Apocalypsi super portam Hierusalem scripta uidit , et per duodecim fundamenta eiusdem urbis designantur. Notandum uero quod iuxta numerum duodecim patriarcharum, filiorum scilicet Isrel, et iuxta numerum duodecim prophetarum Dominus apostolos elegit: et uelut super duodecim filios Isrel tres patriarchas, Abraham scilicet, Isaac et Iacob constituit; sic ex duodecim  apostolis tres barones et magistros, Petrum uidelicet, Iacobum et Ioannem pre omnibus elegit. Hos tres heres uno modo super mare Galilee elegit; hos, dum suscitaret filiam archisynagogi in ede, ceteris absentibus discipulis, secum ad uidendum miraculum introduxit; his sua arcana ceteris plenius patefecit; his transfigurationem suam in monte Thabor ostendit, his in passione sua uelut cum caris suis condoluit, mestitiam carnis sue ostendens eis et dicens: Tristis est anima mea usque ad mortem . Ad istorum namque heroum similitudinem antistes in Ecclesia Spiritum sanctum super presbyteros nunc disponit.

Considerandum uero quod duodecim apostoli, quos Dominus ad predicandum misit, quibus et dedit potestatem curandi infirmos et eiiciendi demonia, sacerdotes significant, quibus ipse uerbum predicationis et potestatem curandi infirmitates animarum per absolutionis officium, et eiicienda demonia per  baptismi mysterium commissit, et credendum ut quod per apostolorum manus tunc in corporibus corporaliter faciebat, nunc per sacerdotum manus spiritualiter in animabus etiam siue infirmis Spiritu sancto operante fit. Sicut enim apostolis Dominus dedit potestatem curandi infirmitates corporum et animarum, sic sacerdotibus dedit potestatem curandi infirmitates animarum et corporum diuinitus. Quod apostolorum nomina sonant interpretatione, sacerdotes debent exercere in operatione. Dignum namque est ut quorum officiis utuntur, eorum uocabula operatione imitentur. Simon interpretatur obediens, Petrus agnoscens, Bar Iona filius columbe, Cephas caput. Ioanna gratia Dei obediens fuit, quia Domino usque ad mortem per suscepte crucis mysterium obediuit; agnoscens, quia Christum Deum et hominem magis pre ceteris confessus est dicens: Tu es Christus Filius Dei uiui ; filius columbe fuit, quia repletus Spiritu sancto exstitit.  Caput pulchre dicitur, quia eius Ecclesia omnium ecclesiarum caput habetur. Dei gratia ipse dicitur, quia eius predicationibus, meritis et precibus celestis gratia datur fidelibus. Sic sacerdotes debent obedire Deo in omnibus, et crucis mortem subire pro eo si illata fuerit, uel forte pro iustitia persequentur. Agnoscere etiam debent et Scripturarum latentia, ut mentibus hominum Dei uoluntatem melius possint predicando intimare. Filii etiam Spiritus sancti fide et opere esse debent. Capita insuper omnium ipsi habentur, quorum mysteriis sacrosanctis omnes fideles saluantur, sanctificantur. Iacobus interpretatur supplantator, quia de Iudeorum et gentilium cordibus idololatriam et perfidiam sua predicatione supplantauit, et uitia resecauit: sic sacerdotes debent supplantare hominum uitia exemplis operum bonorum predicationibusque Scripturarum. Ioannes interpretatur Dei gratia, quia priuilegium amoris  Christi uirginitatem custodiendo habere meruit, quia sacerdotibus exemplum tribuit, ut mente et corpore caste uiuant in Ecclesiis. Andreas interpretatur uirilis siue decorus; uirilis per patientiam crucis, decorus per confessionem cordis. De isto enim populus sic est confessus Aegee dicens: Concede nobis hominem iustum, redde nobis hominem sanctum, ne interficias hominem Deo charum, iustum, mansuetum et pium  . Sic sacerdotes uiriles debent esse aduersa tolerando, et decori per mentis et oris confessionem ad confitenda peccata. Corde enim creditur ad iustitiam, ore autem confessio fit ad salutem . Philippus interpretatur os lampadis, quia [que] de Deo sensit fideli corde, omnibus confessus est predicando aperto ore. Lampas in angusto corpore suo habet oleum, et in oleo filum, et in filo ignem, et os magnum semper habet apertum, per quod claritatem suam circumastantibus emittit, et tenebras proiicit. Per oleum,  filum et ignem fides sancte Trinitatis; et per os predicatores eiusdem exprimuntur. Hanc uero fidem sacerdotes debent habere in corde, et predicando cunctis confiteri ore, auditorumque mentes tenebrosas illuminare. Bartholomeus interpretatur filius suspendentis aquas, quod euidenter filium Dei sonat, qui predicatorum suorum mentes ad celestia contemplanda erigit et suspendit, ut quo celsa libentius peruolant, eo terrenorum corda ueracius dictorum suorum guttis inebrient. Quod aqua populos significet testatur Scriptura que dicit: Aque uero multi populi. Ut igitur Bartholomeus filius Dei fuit per adoptionem, et aquas, id est populos, suspendit ad celum per predicationem, sic sacerdotes debent esse filii Dei per obedientiam, et populos aquosos, uidelicet in aqua baptizatos, ad polorum arcem suspendere per predicationem. Mattheus interpretatur donatus, uel assumptus; de massa perditorum exstitit, quando de telonio illum Dominus sibi assumpsit. Sic sacerdotes debent esse extranei perditis  male operantibus per continentiam, et donati gratie Dei per operationem bonam. Thomas interpretatur Didymus et geminus uel abyssus. Geminus, quia duplex in fide fuit, dum Dominum in resurrectione priusquam eius fixuras uideret, credere noluit, sed et uidit et credidit; abyssus, quia fideliter sacramentorum Christi profunditatem propterea cognouit et tenuit, dum in India martyrium gladii pro eo accepit. Thomas dicitur et Didymus, hoc est Christo similis, quia regali statura fuit Domino consimilis; simili modo predicatores abyssus debent esse, id est altitudinem mysteriorum Dei Scripturarumque diuinarum profunditatem agnoscere, ut possint comprehendere cum omnibus sanctis que sit latitudo, longitudo, et sublimitas, et profundum. Iacobum Alphei Marcus nominat  ad differentiam Iacobi Zebedei. Hic Iacobus sicut alter supplantator interpretatur, quia uita digna et admonitione hominum uitia supplantauit, quia predicatores  sua uitia diuersis afflictionibus et subiectorum crebris admonitionibus supplantare debent, bene congruit. De hoc Iacobo minore scribitur quod uinum et siceram non bibit, non animal ascendit, non carnem manducauit, ferrum in caput eius non ascendit, oleo non est unctus, balneis non est usus; huic soli licebat introire in sancta sanctorum. Alii uolunt de hoc Iacobo quod frater Domini et cognatus sit, idcirco quod Iacobus frater Domini etiam in Euangeliis et in Epistola ad Galatas legitur . Alii de alio, alii uero simul de duobus; alii quidem asserunt tres fuisse sorores, Mariam scilicet Matrem Domini, et Mariam matrem Iacobi Alphei, et Mariam matrem filiorum Zebedei. Nepos enim et cognatus apostolorum tempore frater eius nuncupatur. Sed quia diuersa opinio est in diuersis, ita sane definiendum ut quicunque illorum per carnis cognationem Domini frater sit, tamen is per Dei  uoluntatem, quam uiuendo tenuit, frater eius fuit, ipso Domino affirmante, qui ait: Quicunque fecerit uoluntatem Patris mei qui in celis est, ipse meus frater est . Maius est esse fratrem Domini spiritualiter quam carnaliter. Quisquis ergo aut Iacobum Zebedei aut Iacobum Alphei fratrem Domini appellat, uerum dicit. Alpheus, Iacobi pater, doctus interpretatur, quod iisdem predicatoribus congruit, qui docti non solum utriusque Testamenti, uerum etiam diuinitatis Dei firmiter esse debent. Thaddeus ipse est quem Lucas in Euangelio suo  et in Actibus apostolorum Iudam Iacobi nominauit. Erat enim frater Iacobi, fratris Domini, ut ipse in Epistola sua scribit, unde et ipse frater Domini uocabatur, testantibus ciuibus illius, qui de uirtutibus eius stupentes aiebant: Nonne iste est faber Marie filius, frater Iacobi, et Ioseph, et Iude, et Simonis . Iste, id est Thaddeus, a nonnullis uocatus est Letheus. Thaddeus corculus interpretatur, quasi cor  colens, quia bona cordis sua desideria, a Deo scilicet inspirata, ore per predicationem coluit, et manu per operationem compleuit; que etiam desideria predicatores simili modo ore admonendo colere, et opere implere debent. Simonem Chananeum Marcus ponit ad differentiam Simonis Petri, quem Lucas secundum interpretationem Simon Zelotes posuit. Simon obediens, Chananeus Zelotes, id est emulator, interpretatur. Simon quia Deo per omnia usque ad mortem obediuit; Chananeus, quia a Chana, uico Galilee, istud cognomen accepit et spirituali emulatione Dei populos predicando prelatus est. Aemulatio, cum in bona significatione ponitur, in Scriptura sanctum exprimit, Apostolo dicente, qui ait: Aemulor enim uos Dei emulatione . Simili modo predicantes mandatis Dominicis debent obedire, et speciali emulatione suos auditores inflammare cum Apostolo, qui dicit: Aemulor enim uos Dei emulatione.

 Iudas, qui tradidit Dominum, ad differentiam Iude Iacobi Marcus posuit. Qui autem a uico in quo natus est aut ex tribu Issachar presagium sue damnationis uocabulum Iscarioth sumpsit. Issachar quippe, qui dicitur merces, pretium damnationis insinuat. Scarioth autem, quod memoria mortis interpretatur, arguit eum non repente persuasum, sed meditatum diutius Dominice traditionis patrasse flagitium. Sed cur Dominus istum maleficum elegit, cum sciret illum se traditurum? ipse enim sic est de eo testatus apostolis, dicens: Unus uestrum diabolus est, Cur ergo diabolum in apostolatus ordine preelegit? idcirco ut domesticum haberet inimicum, et qui perfectus est, etiam nequam familiarem non timet: et ut doceret nos pati malos inter nos et nullum e conuictu abiicere: et ut ostenderet apostolatum et ecclesiasticos gradus non esse meritum, sed ministerium, cum tam bene operentur per istum impium, sic per Petrum, miracula et sacramenta diuina. In eius loco beatus  Mathias, qui ex septuaginta discipulis exstitit, sorte electus ponitur . Mathias Hebraice, Latine donatus interpretatur. Qui ordini apostolatus pro Iuda a Deo donatus, sacerdotes ostendit, quos Dominus sorte Spiritus sancti in apostolica uice elegit, et ad regendos fideles populos Ecclesie sue donauit. Iudas, qui interpretatur confessor, cum in bona significatione ponitur, sacerdotes ostendit, qui fidei confessionem quam habent in corde, debent etiam ore cunctis confiteri, et memorare mortem Dominice passionis iugiter in predicatione. Cum uero in mala significatione ponitur Iudas, antistites malos, presbyteros, abbates, monachos et prelatos sancte Ecclesie iniquos significat, qui Dominum ut Iudas uendunt, cum aut de sacris ordinibus, aut de episcopis ordinandis, aut de prebendis ecclesiasticis, aut de nuptiali benedictione, aut de sepulturis mortuorum, aut dedicationibus basilicarum, aut de sacerdotibus in  Ecclesiis iuste ponendis, uel iniuste positis, aut de defunctorum exsequiis, aut de pueris baptizandis, aut de penitentiis peccatoribus datis ad excommunicandum in Ecclesia premissis, aut de missis et matutinis pretium accipiunt. Sicut mercator et carnifex qui in macello tres aut sex aut duodecim aut triginta nummos de apposita carne facit, sic sacerdotes mali et monachi Simoniacam heresim sectantes, ecclesiastica officia uendentes, de Domino aut tres aut septem aut tredecim aut triginta nummos faciunt, dum etiam de missis et uigiliis et obsequiis defunctorum, gratis cantandis, unum aut septem aut quindecim aut triginta nummos querunt. Sciant igitur se damnandos illa ultione in perpetuum qua Iudas perditus damnatur in euum. Sicut Iudas, qui tradidit corpus Christi et triginta nummorum pretium accepit, damnatur, sic qui triginta missas aut plus aut minus cantat et pretium triginta nummorum aut plus aut minus exinde querit, punitur. Alii enim ex his mercatoribus uocantur  Iude, alii Simoniaci, alii Giezite. Sicut enim Iudas, qui primum accepit pecuniam, et pro ea dedit corpus, damnatur, sic episcopi et sacerdotes, archipresbyteri et decani, et archidiaconi qui prius accipiunt pecuniam, et pro ea dant ecclesiastica dona, damnantur. Et sicut Simon Magus, qui beato Petro apostolo, ut ab eo Spiritum sanctum acciperet per quem et miracula faceret, et exinde lucrum quereret, pecuniam obtulit, a quo etiam audire meruit: Pecunia tua tecum sit in perditione , damnatur, sic episcopi, sacerdotes, clerici et monachi, qui pecuniam, ut aliquos gradus ecclesiasticos accipiant, maioribus offerunt, damnantur. Et sicut Giezi, cliens Elisei prophete, a Naaman Syro post lepre purificationem pecuniam petiit, et lepram quam princeps amiserat, iudicante magistro, accepit, damnatur ; sic qui post data spiritualia dona et benedictiones ecclesiasticas lucrum petunt, lepra peccatorum omnium quorum  pecuniam accipiunt, replebuntur, et diuina ultione damnabuntur. Fugiamus ergo, fratres, istorum facta ne damnationem cum illis feramus in eterna pena. Discamus gratis dare quod gratis a Deo accepimus: Gratis accepistis, gratis date , impendite cunctis. Non quesiuit Dominus a nobis pretium cum dedit spirituale donum; non queramus ab illis quibus damus lucrum terrenum. Sciendum quia in acceptione non est peccatum, sed in petitione. Si enim pecuniam pro dato ecclesiastico officio petimus, peccamus; si dator sponte sua, sed non aliqua districtione coactus, sine nostra petitione dat, et nos accipimus, non peccamus. Iterum clerici et monachi qui terram mortuo ad sepeliendum uendunt, damnantur. Extraneus mercator est, qui cum mortuo huiusmodi forum facit; barbarum forum facit qui terram mortuo uendit. uerum est quod quidam super canones de Simoniacis ait:

Recessit omnis equitas,
 Nusquam comparet bonitas,
Totum replet iniquitas,
Et uanitatum uanitas.
Nummorum desiderio
Missarum celebratio
Et omnis consecratio
Dirigitur sub pretio;
Sed omnis hec destructio
Et hec coinquinatio
Processit ab initio
De sacerdotum uitio.
Multi iam pene clerici
Sunt amatores seculi;
Non Christi iam discipuli,
Mammone facti famuli.

Nec minus damnabuntur prelati mali-qui ab illis qui trebam frangunt, uel maiora peccata committunt, fraudulenter pecuniam, scilicet aut uiginti aut uiginti sex solidos, aut marcham argenti, aut  plus aut minus accipiunt. Sic non accusator prelatus reo stanti coram se dicit: uah! qui trebam fregisti, uel tanta mala fecisti, fac mihi rectum; emenda trebam, da mihi fideiussores pro certo; non dicit ut satisfaciat Deo qui peccauit, sed dicit, ut sibi rectum faciat quem non offendit; at ipse accusatus, datis fideiussoribus, prelato aut pecuniam mutuo, iuxta illius ad dictum ei dabit, aut districti iudicii sententia, aut excommunicationis illum prelatus damnabit. Heu! heu! res nimis dolosa! Penitentiam pro peccato non uult peccanti imponere, nec curat de eius anime salute, sed pecuniam dolosam et ultra quam credi fas est, anathematizatam in marsupio mittit, et animam in inferno recludit. ue, ue talibus, fratres. Prelatus iste ex illis est de quibus ait Dominus querimoniam faciens per prophetam: Peccata populi mei comedunt, et ad iniquitates eorum subleuant manus suas [uulgata, subleuabunt animas eorum] . Peccata  populi, dicitur, comedunt, qui taliter, ut prefati sumus, pecuniam a subiectis accipiunt. Peccata populi Dei mali iudices comedunt, qui recta iudicia pecunia subuertunt, uel qui pecuniam ab illis quos iustificare non debent, parcentes accipiunt. Ad iniquitates populi Dei subleuant manus suas mali prelati et mali iudices, qui gaudent cum aliquem subiectum suum reum scilicet inueniunt, quem accusare possint et pecuniam ab eo extorquere. Similiter quilibet presul qui curam a quolibet sacerdote uel a tenente quemlibet honorem parua occasione aufert, et alteri pecunia accepta tribuit, damnatur. Sicut presul hoc faciens uult ut a gradu suo minime deponatur, sic alium deponere parua occasione non debet, Domino dicente in Euangelio: Quod tibi non uis fieri, alteri ne facias .

Prauus usus de Gallia surrexit, qui non a priscis sanctis Patribus, nec a presentibus est constitutus, et ideo ab omnibus Catholicis est radendus et abolendus.  Surrexerunt quidam falsi hypocrite demoniaci, siue clerici siue laici, religioso habitu induti, qui in itinere uirixbacensi, uel Iacobensi, uel Egidiano, uel Romano peregrinantibus siue alios quos incautos inueniunt, in remotis falsas tribuunt penitentias. Pergentes enim aliquando cum illis proferunt in primis optima uerba, enarrantes cunctis per ordinem omnia uitia; dehinc, unicuique illorum separatim loquentes, in secretis interrogant singulos de conscientiis et peccatis perpetratis quibus illi mox ut confessi fuerint triginta missas, alteri tredecim pro quolibet peccato imponunt. Fac, inquiunt, triginta nummis triginta missas celebrari a talibus presbyteris qui nunquam stuprum fecerint, non carnem comederint, non proprium habuerint. Sed ille qui nescit quomodo inuenire tales possit, triginta nummos, uel pretium illorum, illi qui dicit se inuenturum illos tribuit. Non curat acceptor de peccatoris salute, sed pecuniam in marsupium  mittit, et luxuriose expendit, et animam suam anathematizatam in inferno concludit. Huiusmodi rem multi sacerdotes Ecclesie faciunt, qui in figura duodecim apostolorum uel triginta nummorum, quibus Christus uenditus, triginta nummos aut decem solum pro triginta missis, et uigiliis ab aliquo siue defuncto, siue uiuo, sua cupiditate petunt. Sicut Iudas Dominum triginta nummis uendidit, sic et isti corpus Christi nummis triginta uendunt. O quam malum forum, quam pessimum lucrum! Isti sunt ueritatis destructores, falsas penitentias imponentes, Christi corpus peccatoribus gratis dandum uendentes, falsi testes peccatorum animas in orcum mittentes, totam Simoniacam heresim reparantes, ceci cecos ducentes. Isti non solum sunt a prelatis ecclesiasticis destruendi, sed etiam a potestatibus  secularibus depredandi. Sic et presbyter libidinosus, qui mulierem penitentie causa ad se uenientem, prouocat ad peccandum secum, libidinosis suggestibus suis uel derisoriis dictis, damnatur. Mulier illa similis est illi qui cum aquam ad puteum requirit, labitur in eo et moritur. Similis est etiam illi qui in deserto tramitem rectum requirit, et ursum in absconditis se deuorantem inuenit. Sacerdos ille similis illi qui in messe retia ad capiendam auem extendit, dum canit dulce uenit auis mitissima et cadens in rete decipitur  . uidi in itinere Sancti Iacobi quemdam suspensum qui, antequam suspenderetur, peregrinantes ad pergendum ante auroram in capite cuiuslibet uille prouocare assuetus erat. Clamabat namque modo peregrinali, excelsa uoce: Deus, adiuua, sancte Iacobe. Cum itaque aliquis peregrinus egrediebatur ad pergendum cum eo, ibat simul parumper donec ueniret in remotis unde socii sui aderant, cum quibus statim interficiebat  depredans eum. Huic plane presbyter similis est qui mulierem causa penitentie ad se uenientem dictis libidinosis decepit. Hic est puteus in quem labitur de se bibens, ursus deuorans agnum, leo transglutiens ouem, latro uiatorem perimens, cecus cecum ducens. Idcirco episcopis caute considerandum est ut talibus presbyteris castissimis potestatem dandi penitentias tribuant, qui non cupiditate, uel odio, uel amore, uel ignorantia, uel immunditia, sed auctoritate canonum, uel possibilitate penitentis onera penitentie legitime peccatoribus imponant. Aliter est penitentia de uno eodemque peccato danda infirmo, aliter sano, aliter clerico, aliter laico, aliter militi, aliter religioso, aliter iter facienti, aliter in loco stanti, aliter adolescenti, aliter uiro, aliter mulieri. Postponamus ergo, fratres, malorum acta ne pereamus cum eis in perpetua pena. uideat unusquisque ne cupiditatis causa subdolas penitentias tribuat; nec etiam propter missas gratis cantandas pretium damnationis  sue querat. Peccator quilibet non admonendus a sacerdote ut missam cantare faciat, sed presbyter ab ipso humiliter exorandus est, ut eam cantet. Sacerdos inuitus et non inuitus eucaristiam debet facere; sed peccator ad missam non inuitus pro peccatis uiuorum et mortuorum oblationes bonorum suorum debet offerre. Festinemus igitur ad sanctorum apostolorum consortium quorum memoriam fecimus, bene uiuendo, predicando, ascendere, ut quorum uice fungimur in terris, eorum meritis et intercessionibus adiuti mereamur cum illis gaudere in celis.



SERMO II. IN PASSIONE S. IACOBI APOSTOLI.

Celebritatis sacratissime, fratres, B. Iacobi apostoli hodie nobis dies ueneranda refulsit, quia uotis et hymnis immolare Deo nos condecet sacrificium laudis, ut pius indultor nobis tribuat ueniam qui apostolo sue uite contulit palmam. Exstitit enim hic  Iacobus, ut euangelica testatur historia, Zebedei gnatus, Ioannis euangeliste germanus, Hispanorum decus, Gallecianorum aduocatus, uita beatus, uirtute magnificus, caritate feruidus, opere uenustus, eloquio luculentus. Quem diuina prouidentia non solum in matris gremio consecrat, uerum etiam ante mundi constitutionem preelegit, ut per eum huic mundo lumen ostenderet ueritatis et Hispano populo daret pastorem pietatis. Hic Iacobus ualde uenerandus est, qui in preclara apostolorum curia primatum tenens, primus eorum martyrio coronari meruit, scandere celos, sceptrum uictorie, coronam glorie et poli sedem primus possidere. Lucas in Actibus apostolorum  neminem illorum ante beatum Iacobum dicit obiisse, sed et postquam eiusdem narrat passionem, alii apostoli leguntur  uixisse. Quapropter patet quia in apostolico choro residet primus martyrio laureatus. Christus est Dominus, qui munera sua diuidit singulis prout uult, quique beato Stephano protomartyri martyrum in choro principatum dedit tenere in celis, et beatum Petrum apostolorum principem ob fidei meritum constituit in terris, ipse beato Iacobo dilecto suo per martyrii primum triumphum, inter apostolos primatum prebuit in celis. Ideoque tanto proximior est ei pre omnibus honorificatus in gloria, quanto eius imitator fuit ante alios apostolos in passione. Cuius passionis solemnia sacro sancto die octauo Kal. Augusti cum uigilia et ieiunio et octauis celebrare omnibus Ecclesiis non solum Gallecie, uerum etiam totius orbis longe lateque generaliter precipimus: eiusdemque electionem ac translationem tertia die Kalend. Ianuarii, qualiter electus est a Domino super mare Galilee, et a Hierosolymis translatus in Galleciam, ac etiam quinta de Nonas Octobris festum  miraculorum eius, qualiter hominem qui seipsum interfecit, suscitauit, ceteraque miracula fecit, presulibusque cunctis in synodis suis et presbyteris in Ecclesiis uiua uoce hoc annuntiare. Et ut plebs cuncta cum uniuerso clero ad Ecclesiam conueniat, operibusque a terrenis cesset, diesque illos in Christi laudibus expendat pulsantibus tintinnabulis tapetisque continuis, et palliis in basilica extensis, cantibus multiplicatis more festiuo, hec sacra colere solemnia non minus precipimus. Et si aliqua basilica alicubi forte interdicta fuerit, ex Domini et apostoli parte, his diebus a nobis absoluitur, et audientium solemniter, gaudio ingenti in ea celebretur. Hoc modo hic solemnia colentibus succedunt premia, qui illius expetunt beneficia, recusantibus tormenta. Merito igitur sic celebrent solemnia, quemadmodum apostolorum Petri et Pauli colunt celebria. Exsultet igitur Domino celi curia immodicis laudibus, letetur terra gaudiis celestibus his sacris solemniis precelsi apostoli Christi Iacobi; gratuletur fidelium Ecclesia  eius uirtutibus decorata, resonet Deo iucunda laus, mens humana, patrociniis eius illustrata. Illi nimirum oportet nos tota deuotione laudem referre in terris, cui angeli honorificentiam exhibent in celis. Si omnes corporis mei artus uerterentur in linguas, et humana resonarent uoce, non sufficerent magnum Iacobum in Christo laudare. Quas ergo laudes illi dicam? qui mox ut uocem Domini secus mare Galilee audiuit, cunctis relictis, secutus est Redemptorem. Quis beatior illo qui propter Christum Herode deuicto in fide constans ad passionis supplicia corpus suum tradidit? Quis preconia laudum ei digne querat [b. queat] patrare, qui Dei Natum in Patris claritate transfiguratum meruit uidere: Beati, inquit Dominus, oculi qui uident que uos uidetis : aut quas etiam laudes fidelium turma ei impendat in terris, cui Dominus inter apostolos dedit primatum tenere in celis. Sicut enim quis ingressus agrum uariis floribus affluentem, conspiciens  florum plurimam uarietatem, huc illucque circumfertur intuitu, ignoransque quidem quos ex his assumere eum oportuit, quos omnino deserere; sic ego hoc in pratum uirtutum et miraculorum magni Iacobi ingressus, quid primum dicam ambigo. Desiderium tamen habeo cunctos decerpere flores eius actuum, sed quia uelut immensum pelagus habentur, a nobis compendiose non comprehenduntur. Cum enim excelsa intueor que ante Dominicam Ascensionem cum aliis asseclis presente Domino egit, precipuam dilectionem, quam cum eo Dominus habet, obstupesco. Cumque inspicio magnalia que post Spiritus sancti paracliti aduentum per diuinam gratiam operatus est, ante quam pateretur, pauesco. Cum uero interioribus cordis mei excelsiora rememorantur inenarrabilia et incomprehensibilia miracula, que a die qua passus est usque ad hodiernum diem non solum in Gallecia, uerum etiam in omnibus gentibus que nomen eius inuocant, Deo  operante egit, imo que meis oculis aspexi, penitus attonitus sum. Sed quoniam Euangelistarum auctoritas que de eodem in Euangeliis habentur primum dicere me compellit, eadem narrando explanabo.

ueneremur omnes in Domino Iacobum Zebedei Gallecie patronum, qui a Saluatore nostro Iesu Christo uenerari meruit pre omnibus inter apostolos, uocatione et electione locum tenens tertius. Locum uero per electionem iuxta Mattheum  tenet tertium, quia, cum Saluator noster pertransisset secus mare Galilee, primum uocauit Petrum et Andream, deinde progressus paululum uidit alios duos fratres, Iacobum Zebedei, et Ioannem cum Zebedeo patre eorum reficientes retia sua, et uocauit eos dicens: uenite, sequimini me, et faciam uos piscatores hominum . O mira Redemptoris clementia! Ex indoctis fecit doctos, ex peruersis bonos, ex fatuis peritos, ex piscatoribus predicatores claros. O magnum Saluatoris mysterium,  o admirabile premium, per quod piscatores piscium effici meruerunt piscatores animarum! quod cum B. Iacobus et Ioannes piscati fuerunt a Iesu, nos rursus sua predicatione piscantur in rete fidei. Ipsi apostoli qui piscati fuerunt a Saluatore, ipsi nos piscati sunt extrahentes de salsis aquis, ubi capita sunt draconis. Hos enim piscatores generis humani Reparator ante Nati sui Incarnationem, populis in huius seculi mari periclitantibus promisit per Ieremiam prophetam dicens: Ecce ego mittam ad uos piscatores multos . Merito Natus et uocauit ad se, et misit ad predicandum animas quas Pater preelegerat. Felices ergo apostoli qui magistrum tantum presentem sequebantur, felices qui poterant sole presente lucere, felices quibus dictum est: Sequimini me ; et statim dimisso patre et rete et nauicula secuti sunt Saluatorem. Sequuntur Dominum non solum passibus pedum, sed imitatione bonorum operum. Iure ergo Dominum consequuntur, qui eum et passibus pedum  et imitatione bonorum actuum sequuntur. Fides uera nescit affectum rerum temporalium, nescit consanguinitatem, ignorat patris et matris naturam, denegat recusationis causam. Denique scriptum est in ueteri lege: Qui dixerunt patri suo et matri sue: Non nouite; et fratribus suis: Ignoro uos, ii custodiere eloquium et pactum meum seruauere, dicit Dominus . Isti fratres, quibus seruimus propitio Christo dicunt patri, aiunt matri, inquiunt fratribus, sororibus, filiis, amicis omnique affectui, Non nouimus uos. uultis ut sciamus uos, credite in Patrem nostrum et incipiemus uos de Patre habere fratres. Non nouimus patrem, non nouimus matrem, unus est enim Pater qui nos genuit, nos agnoscimus Patrem, uultis et uos cognoscamus, et uos cognoscite uerum Patrem, ut simus omnes fratres.

Felices ergo apostoli, felices et secundum seculum. Iacobus enim et Ioannes si parentes suos non contempsissent, non de illis hodie in  mundo tot Ecclesie personarent; nisi contempsissent patrem suum Iacobus et Ioannes, ego ignorarem magistros: parua tamen dimisere et magna inuenere; terrenum patrem reliquere, et celestem inuenere, in quo omnium credentium patres exstitere. Terrenam patris potestatem contempsere, sed ligandi atque soluendi potestatem accepere. Terrenam hereditatem contempsere, sed celorum heredes efficiuntur. In uno uiculo domum suam reliquere; in toto orbe Ecclesiarum principes fuere. Notos et affines contempsere, sed fratres et notos in omni mundo generarunt. Cuncta terrena reliquere, et cuncta celestia inuenerunt. Si ergo cuncta dimiserunt, sibique nichil retinuere, quid de nobis erit qui parua dimisimus et omnia possidemus? imo possidemus animo ea que non habemus, tanquam ea que habemus. Iacobus et Ioannes nisi contempsissent carnalia, non haberent spiritualia; sic et nos minime habebimus celestia nisi dimittamus carnalia.  Cuncta dimisere et cuncta prospera inuenere. Nihil illis etiam temporaliter defuit, quia cunctorum bonorum largitorem secum habuere. Sic quippe his qui cuncta dereliquerint nichil deerit, si Deum secum habuerint, ipso testante qui discipulos suos interrogauit dicens: Quando misi uos sine pera et sacculo et calceamentis, nunquid defuit uobis? At illi dixere: Nihil . Et alibi ipse dixit: Querite primum regnum Dei et omnia adiicientur uobis . Ipse enim Dominus fecit cuncta, ipsius est mundus, ille creauit omnia, qui eum habet et sua. Qui tantum habet thesaurum nichil deest ei. Spera in Domino, sicut dicit Psalmographus, et fac bonitatem, et inhabita terram, et pasceris in diuitiis eius ; in diuitiis, id est epulis eius. Et alibi: Iacta cogitatum tuum [uulgata curam tuam] in Domino, et ipse te enutriet . Nihil ergo sollicitet Christianum, non cogitet de die crastina. Sufficit enim diei malitia sua. Laudemus  ergo Dominum Saluatorem nostrum, qui germanos Iacobum et Ioannem de mundo elegit, et in regno suo letari facit. Hec est uera fraternitas que inter mundanas uarietates uiolari nequiuit, sed relictis omnibus sequitur uelociter felicia Redemptoris uestigia. Contemnendo terrena peruenerunt ad regna celestia, fratres fuere in terris, et fratres inueniuntur in celis: fratres in terreno patre, et fratres inuenti sunt in celesti Patre. Isti sunt uere fratres, quos elegit Dominus in caritate non ficta, et tribuit eis regna celestia, quorum doctrinis micat Ecclesia ut sol et luna. Ut sol quidem fulget, in contemplatiuis; ut luna, in actiuis. Bina sunt etiam aule celestis luminaria, duoque coram Deo candelabra radiantia, quorum lux nunquam desinit in secula. Nimirum unus martyrio purpuratus, alter uero confessione candidatus. Quia quos Dominus uocauit, hos et iustificauit; et quos iustificauit illos et magnificauit [uulg. glorificauit] ,  uere magnificauit illos in celestibus, quia nimis honorificati sunt amici tui, Deus . Hunc itaque Iacobum et Ioannem fratrem eius Redemptor, dum esset in monte, nomina aptissima discipulis imponens, Marco narrante, uocauit Boanerges quod est filii tonitrui ; quia sicut tonitrui uoces resonant in terra et faciunt eam tremere, sic omnis mundus resonuit et contremuit uocibus illorum, dum illi predicauerunt ubique Domino cooperante et sermonem confirmante sequentibus signis . Huic uero Iacobo tantam Dominus contulit gratiam, ut supra montem Thabor uenerandum corpus suum in gloria Patris transfiguratum demonstraret . Conspexit enim Iacobus dilectus Domini, testibus astantibus Petro et Ioanne cum eo, Dominicam faciem, sicut sol resplendentem, et uestem eius uelut nix micantem, et Patrem cum eo audiuit loquentem ac dicentem: Hic est Filius meus dilectus, in quo mihi bene complacui: ipsum audite . Et  uidit cum eo duos prophetas loquentes, Moysen uidelicet et Eliam: quorum unus ante multa tempora obierat, alter in celum raptus fuit. O mira res! uiui apparuere qui iam inter mortuos computabantur. Transfiguratio Saluatoris nostri typice formam resurrectionis future et speciem perennis uite manifestat. Facies enim Domini, que uelut Titan splenduit, sanctorum gloriam incomparabilem et letitiam ineffabilem, quam in ultima die accepturi sunt, designat. Unde Scriptura ait: Iusti fulgebunt sicut sol in regno Patris eorum . uestimentum eius, quod tanquam nix emicuit, corporis immortalitatem, quam in resurrectione accepturi sumus, demonstrat. Unde Paulus: Oportet, inquit, corruptibile hoc induere incorruptionem, et mortale hoc induere immortalitatem . uetus lex per Moysen designatur, et prophetia per Eliam ostenditur; et per tres discipulos noue gratie, que per Trinitatis fidem tenetur. Igitur  inter duos uates, tresque discipulos, ut sol splendens clementissimus Redemptor noster transfiguratus apparere uoluit, ut uere diuinitatis et assumpte humanitatis sue lex uetus et prophetia et Euangelium in mundo perhiberent testimonium: ut in ore duorum uel trium testium staret omne uerbum , illud uidelicet uerbum, quod caro factum est, et habitauit in nobis , huic etiam omnes prophete testimonium perhibent . Thabor, quod lumen ueniens interpretatur, ad quam discipulos suos de ualle collium Dominus eduxit, ipsum Dei unigenitum, lumen eternum in tempore iudicii uenturum insinuat, qui electos suos de corruptione ad incorruptionem, de mortalitate ad immortalitatem, de infimis ad polorum celsitudinem educet, et lumine uultus sui faciet letari in futura resurrectione: quam B. Iacobus aspexit typice in eodem monte. O quam beati oculi, qui omnium sanctorum Redemptorem in splendore Patris transfiguratum  uiderunt! O meritum sublime trium, quibus illa uidere contigit in mundo que non sunt credita mundo. O Isaie uaticinium, non caligabunt oculi uidentium Dominum . Sciendum preterea quod in monte illo, loco scilicet quo Dominus transfiguratus est, basilicam miro opere in nomine S. Saluatoris ob memoriam transfigurationis illius, Christiana religione crescente, fidelis plebs fabricauit, monastice regule in ea cultores instituit. Tradunt etiam incole illius montis quod tantus splendor transfigurationis die supra montem illum emicuit, ut lapis, qui ante niger erat, in eo usque ad hodiernum diem albus in modum alabastri apparuit. Ex quo lapide loci illius habitatores modicas limis ferreis cruces faciunt, quas peregrinantes illa loca sacrosancta uisitantes ab eis accipiunt, et ob testimonium Dominice transfigurationis eas proprio collo suspensas ad propria remeantes secum deferunt diligenter. Et quanto magis adhuc opus scinditur,  tanto magis usque ad anni caput augmentari perhibetur. Ex uino uero in quo crux eiusdem lapidis elixatur, multi colliniti sanantur. Felix nimium et Deo gratus, et omni etiam laude dignissimus Iacobus, cui Pater de celis mundi Saluatorem adhuc mortalem in patris munere transfiguratum ostendere uoluit, quod aut propheta aut patriarcha olim cernere nequiuit.


Felix qui meruit promissum cernere Christum.

Quapropter gratia precipui amoris a Domino ualde honorari promeruit. Dum enim amator eternus, Redemptor piissimus, ac Saluator noster suscitaret filiam archisynagogi, in edes non admisit quemquam sequi se, secundum Marcum , ad uidendum miraculum, nisi hunc Iacobum una cum duobus asseclis. Quia ipse qui nouit bonos in eternam requiem secum introducere, et ingratos a se prohibere, ipse etiam dignatus est charo suo istud miraculum ostendere. O ineffabilem Saluatoris gratiam! o eius operationem uenerandam! per quam  mundi figulus, per quam uas gemina nece ante confractum B. Iacobo ostendit restauratum. Deinde hic Iacobus miro modo illud excellentissimum donum a Domino una cum fratre suo Ioanne quesiuit, quod nemo discipulorum aliorum aut prophetarum ante uel post petere ausus fuit, sicut Mattheus ait, quia accessit ad Iesum mater filiorum Zebedei cum filiis suis Iacobo et Ioanne, adorans et petens ab eo, ut unus ad dexteram et alius ad sinistram sedere possent in gloria ipsius . Sciendum uero quod filii Zebedei sedium Christi dignitatem acceperunt, sed non illa discretione qua mater petebat, ut unus ad leuam illius in regno eius, et alius ad dexteram sederet: quia nullus in celesti regno ad leuam sessurus dicitur, cum in extremo examine ad Christi dexteram cuncti electi futuri esse legantur . Impossibile enim uidetur ut aliquis inter Patrem et Filium sedeat, cum idem Filius ad Patris dexteram, et Pater ad Filii leuam  resideat. Sic et B. Lucas in Actuum apostolorum codice testatur : Dominus quidem iehsu, inquit Marcus , postquam locutus est discipulis suis, assumptus est in celum, et sedet a dextris Dei. Sed si mystico sensu uult intelligi leua Christi et dextera, constat illos ad leuam eius et dexteram sedisse, per sedem uero Christi leua hoc in loco presens uita, et per sedem eius dextere mystice intelligitur eterna uita. Sic enim scriptum est: Longitudo dierum in dextera eius, et in sinistra illius diuitie et gloria . In sede Christi leue sedet quicunque fidelem populum in presenti uita digne regere studet. In sede eius dextere sedet quisquis in eterna uita locum quietudinis tenet. Filii ergo Zebedei Iacobus et Ioannes temporaliter ad leuam Christi ambo sederunt, cum in presenti uita fidelibus populis regendis apostolico presiderent regimine. In illo uidelicet alme Ecclesie regno, de quo ipsa ueritas dixit: Regnum Dei intra uos est . Per regnum enim Dei Ecclesia intelligitur.  Mittet Filius hominis angelos suos, et colligent de regno eius omnia scandala . Ad dexteram igitur Christi, id est in eterna beatitudine, cum ceteris apostolis noster Iacobus et Ioannes cupitam Dominicam faciem cernentes sedere testantur. Unde uenturi cum illo omnium seculorum iudices die ultimo dicuntur. Sed quia diximus qualiter ad Christi leuam et dexteram sedeant, quid eorum mater, quid ipsi filii, quidue Zebedeus significet uideamus. Mystice hec mater uenerabilis presentem designat Ecclesiam, que sancte regenerationis lauacro duorum filiorum, id est duorum populorum, Iudeorum scilicet et gentilium, genitrix exstitit, pro quibus accedens ad Dominum orauit in Psalmo, dicens: A finibus terre ad te clamaui: dum anxiaretur cor meum in petra exaltasti me . Populi Iudaici Ecclesia genitrix exstitit, quoniam multi ex eo olim ad Christi fidem uenere, quorum Paulus fuit, qui sedem Christi leue fidelem  populum preteritum, presentem et futurum epistolarum suarum doctrinis regendo tenet. Populi item gentium mater est Ecclesia, multi enim ex eo ad Dominicam fidem olim per baptismum conuersi sunt, quorum hi duo ceterique multi fuere. His ergo filiis alma mater Ecclesia sedem leue Dominice a Christo impetrauit, dum ex eis presules et sacerdotes ad regendum populum fidelem in presenti uita sibi constituit. Sedem uero Dominice dextere illis adeo impetrauit, quia filios quos per baptismi gratiam regenerauerit, per fidei et operationis bone conscientiam in celesti beatitudine conscendere facit. Cuius sponsus est Zebedeus, qui interpretatur hostia Domini, siue relinquens fugitiuum diabolum. Illum uero Ecclesie sponsum hoc in loco designans, qui semetipsum hostiam uiuam obtulit Deo Patri in ara crucis pro nostris facinoribus; que etiam diabolum fugitiuum ac superbum reliquit, quando a consortio bonorum angelorum eum sequestrauit, et apparens  in carne de mundo eiecit, dicens: Nunc princeps huius mundi eiicietur foras . Hic uero Zebedeus cum in mala significatione ponitur relinquens fugitiuus diabolus interpretatur; cum autem in bona, ut in hoc loco, ponitur tunc, mutata interpretatione Zebedeus relinquens fugitiuum diabolum interpretatur. Filius huius sponsi est Ioannes, qui gratia Dei interpretatur, illos typice designans qui acceptam baptismatis gratiam usque ad extremum uite sue bonis actibus conseruant, in quibus etiam tanta Dei gratia abundat, ut non solum semetipsos ad celestia subleuent, uerum etiam alios admonendo atque bene operando inflamment. Huius etiam sponsi filius est Iacobus magnus, qui interpretatur supplantator, et consolator. Nam Iacob supplantator dicitur; hus addita aspiratione, ut in Iob scribitur, hus consolator interpretatur. Igitur supplantator et consolator pulchre Iacobus dicitur, quia quos olim sua predicatione a uitiis supplantauit,  consolatione Spiritus sancti, per impositionem manuum suarum hos in fide Christi confirmauit. Nunc uero se toto corde inuocantes, et sedulos suis precibus et presidiis coram Deo uisus est supplantare a malis. Et quos supplantat a uitiis, hos corroborat per eamdem Spiritus sancti consolationem in uirtutibus sacris. Et sicut agricola aut hortulanus superfluas eradicat herbas de horto suo, plantando bonas, sic beatus Christicola Iacobus de agro sancte Ecclesie spinas et uepres uitiorum sua predicatione olim amputauit, inserendo rosas et lilia uirtutum: illos figurate designans qui carnis delicta penitendo atque bene operando supplantant. Sed notandum quod desiderantibus cunctis regnum Dei, necesse est habere hos duos filios Zebedei, quia, nisi unusquisque nostrum hos duos fratres secum habuerimus, polorum regnum minime possidebit. Nisi enim gratiam Dei habuerimus, et uitia nostra supplantauerimus, perennem uitam minime habebimus. Gratiam Dei manentem in nobis habemus Ioannem; supplantando  carnis uitia habemus et Iacobum. In his uero duobus fratribus designantur omnes sancti qui fuere ab exordio mundi usque in hodiernum diem. Cuncti gratiam Dei habuerunt, cuncti delicta carnis sue supplantauerunt: sed uidendum quia prius expedit nobis habere Iacobum, deinde Ioannem, qui nisi prius uitia a nobis supplantauerimus, gratiam Dei minime habebimus, Salomone dicente: Spiritus enim sanctus discipline effugiet fictum . Prius ergo crimina carnis debemus supplantare, ut gratiam Dei mereamur possidere. Primum enim Iacobus sua supplantatione cordium nostrorum emundat fana; deinde Ioannes exornat diuina gratia. Emundet itaque Iacobus templum cordis nostri, ut inhabitet in eo gratia Dei. Quod igitur Ioannes inter ceteros magis a Domino dilectus fuisse describitur, et a carnis pollutione atque a persecutione gladii alienus dignoscitur, significat contemplatiuam uitam a Domino esse dilectam, et a carnis corruptione  alienam, atque inter aduersa tranquillam. Quod et beatus Iacobus supplantator uitiorum et martyrio laureatus fuisse legitur, designat actiuam uitam debere uitia a se prohibendo supplantare, et presentis uite aduersa tolerare, quatenus contemplationi coniuncta ualeat coronari. Actiua enim uita aliquando tranquillitate, aliquando aduersitate utitur, sed contemplatiua uita in tranquillitate magis quam ea habetur; hoc est quod Dominus testatur, ubi ad Martham ministrantem loquitur actiuam uitam designando dicens: Martha, Martha, sollicita es et turbaris erga plurima ; et mox contemplatiuam uitam significat, dicens: Maria optimam partem elegit sibi que non auferetur ab ea . Qua parte uidelicet electa ac cupita et nos perfrui mereamur quatenus una cum beato Iacobo, cuius uotiua celebramus solemnia, in celestibus regnis gaudere possimus, prestante Domino Iesu Christo, qui cum Patre et Spiritu sancto uiuit et regnat Deus per  infinita secula seculorum. Amen.



SERMO III. IN EADEM SOLEMNITATE.

Spiritali igitur iucunditate, dilectissimi fratres, salutem in Domino hac sacra die precellentissimi apostoli Iacobi Zebedei, Gallecie patroni, cui Christus condoluit in passione sua, uelut charus charo suo mestitiam carnis sue ostendens ei, et dicens: Tristis est anima mea usque ad mortem . Non in morte tamen tristis fuit Dominus, sed usque ad mortem, quia non dixit, Tristis est anima mea in morte, sed usque ad mortem. Usque ad mortem fuit tristis, quia qui corpus humanum suscepit, omnia debuit subire que corporis sunt, ut esuriret, sitiret, angeretur, contristaretur, diuinitas anime eius commutari per hos nescit affectus. In morte non fuit tristis: nam qui sponte de sinu Patris ut humanum genus redimeret carne indutus aduenit,  ipse mortem in ligno crucis libenter pro nobis subiit. Unde Isaias: Oblatus est, inquit, quia ipse uoluit ; et: Dolores nostros ipse portauit . Sed notandum est quoque quod ultimum conuiuium Dominus cum B. Iacobo ad mare Tiberiadis post resurrectionem suam habuisse describitur, propter nimiam caritatem qua eum diligebat, astantibus cum eo Petro et Thoma, Nathanele et Ioanne, aliisque duobus. O uere felicem uirum et Deo amabilem, cui Saluator uenerabilis tantam conferre dignatus est gratiam, ut cum eo nouissime comederet, et colloquium haberet! Quid est ergo quod cum septem clientibus Dominus ultimum conuiuium celebrat? quia eos tantummodo qui septiformis gratie Spiritu pleni sunt futuros secum in eterna refectione denuntiat. Cesset ergo unusquisque nostrum a malo et faciat bonum ut Spiritus sancti gratiam habere ualeat, quatenus in eterna refectione cum Domino refici possit. Quia si quis Spiritum Dei non habet, hic non est eius . Denique  cum post aduentum Spiritus sancti apostolus Christi Iacobus in Iudea predicaret uerbum Dei et resurrectionis Domini nostri Iesu Christi testimonium redderet, signa multa et miracula faceret, innumerabiles populorum cohortes ad fidem conuertit. Pergente itaque eo atque euangelizante uerbum salutis omnibus gentibus, nullus est qui ediscere queat quot gentilium millia conuersi sunt eo in tempore ad Christum; sed et cecis reddebat uisum, claudis gressum, surdis auditum, mutis colloquium, mortuis uitam, et ab omnibus generibus morborum ad Christi laudem et gloriam gentes curabat, omniumque corda gentilium arida, diuini uerbi feruore intus accendebat, sequens monita Magistri sui dicentis: Infirmos curate, mortuos suscitate, leprosos mundate, demones eiicite . Et alibi: Qui credit, inquit, in me, opera que ego facio et ipse faciet . Non enim aliquibus medicamentis uel electuariis, uel confectionibus, uel syrupis, uel  diuersis emplastris, uel potionibus, uel solutionibus, uel uomitibus, uel ceteris medicorum antidotis, sed sola Dei gratia sibi a Deo impetrata multos languidos, uidelicet leprosos, phreneticos, maniosos, scabiosos, paralyticos, arreptitios, phlegmaticos, febricitantes, cephalalgicos, energumenos, podagricos, stranguriosos, calculosos, hepaticos, fistulosos, phthisicos, dysenteriacos, a serpentibus lesos, ictericos, lunaticos, stomaticos, reumosos, amentes, epistrosos, albuginosos, multisque morbis dolentes sanitati integre clementissimus apostolus restituit. Non geram fortissimam, aut triferam Alexandrinam, aut Saracenicam, aut triferam magnam, aut geram pigram aut geram rufinam, aut geram paulinam, aut apostolicon, aut geralogodion, aut adrianum, aut aliquam potionem illis adhibuit, sed diuinam gratiam desuper datam effudit. Melancholia enim aut cholera rubea, aut nigra, aut phlegma, aut sanguis nullatenus nocere preualuit, ubi eius uirtus potentissima  adfuit. Melius hic generi humano medicine diuine studiis subuenit salutaribus quam Hippocrates, aut Dioscorides, aut Galenus, aut Macer, aut uindicianus, aut Serenus, aut ceteri medici physice artis actibus. Hippocrates enim eiusque sequaces, humano tantum corpori profuit; hic uero corpori animeque diuinitus preualuit. Nulla ualet penna describere quantas uirtutes, quantaque signa et prodigia Christus per eum gentibus demonstrauit. Exiguo tempore post Christi passionem uixit, sed multum populum acquisiuit. Erat enim forma pulcherrimus, specie decorus, statura procerus, corpore castus, mente deuotus, aspectu amabilis, prudentia preditus, temperantia clarus, interna fortitudine firmus, longanimitate assiduus, patientia robustus, humilitate mansuetus, caritate sollicitus, spe longanimus, uigiliis sobrius, oratione assiduus, doctrina benignus, sermone uerissimus, locutione cautus, consilio prudentissimus, in nulla mundi compede catenatus, in  egenorum largitate diffusus, in obsequiis seruorum Dei paratus, in aduersis more sinapis fortissimus, in temperatione tutissimus, in hospitalitate letissimus, inter opprobria securus, inter odia beneficus. Non enim poterat in eo inuenire humani generis inimicus uel quod fraude deciperet, uel quod simulatione offuscaret. Quid plura loquendo immoror? In omni conuersatione sua quasi lucifer inter astra refulgens instar magne lampadis micabat. Quoniam Rex regum Christus hunc elegerat militem, quem quasi agnum mansuetissimum contra immanissimas bestiarum direxerat legiones. Ecce, inquit, ego mitto uos sicut agnos inter lupos , sicque uir Dei in Spiritu sancto strenuus, bellator fortissimus, miles legitimus, signifer egregius, scuto fidei protectus. lorica iustitie indutus, gladio uerbi Dei fortiter accinctus, galea salutis coopertus, in preparatione Euangelii pacis calciatus , in prelium publicum contra hostem antiquum processit, omnia tela eius nequissima contriuit, eriasque potestates  debellauit, et homines adeo Christi uirtute de manu mortis eripuit, et spolia multa uicto hoste in Christi Ecclesia reportauit, tam metuendus humani generis inimico quam generi humano pernecessarius, utpote qui non sue tantum anime sed multarum per Christum fuit redemptor: cuius non tantum est que ab eo gesta sunt narrare miracula, quantum agnoscere miraculorum uirtutem, que celesti regi in diebus suis multum populum acquisiuit. O uenerabilem Christi apostolum! o uirum mirabilem, pietate redundantem, misericordia affluentem, caritate pollentem! Hic enim est uerus Dei cultor, qui Christi Ecclesiam sanguine suo plantauit, magna humilitate ornauit, uera caritate excoluit, uerbi predicatione plantauit, superno perpetue salutis rore irrigauit. Inde diuina clementia per eius irrigationem in populis plurima fidei dedit incrementa. Hic uero non solum in Hierosolymitanis partibus per predicationis lumina uel pietatis opera clarus effulsit, uerum etiam  ut lucifer equoreos Oceani campos transiliens pro Eoo diurni luminis, nocturnas suo exortu discutit umbras, sic eius fama exteras nationes et regiones illuminabat gratia miraculorum huc illucque percurrente, ut toto orbe eius gloria usque in hodiernum diem militaret. De cuius uirtutibus et exhortationibus beatus Fortunatus, uersificator egregius, Christi confessor et presul, cecinit dicens:

Cultoris Domini toto sonus exiit orbe:
   Nec locus est ubi se gloria celsa neget.
Nobilis antiquo ueniens de germine patrum;
   Sed magis in Christo nobilior merito.
Culmen honoratum, decus almum, lumen opimum.
   Laudibus in cuius militat omne decus.
Fons generis, tutor patrie, correptio plebis,
   Eloquii flumen, fons salis, unda loquax.
Immaculata Deo conseruans membra pudore
   Hunc quod pro meritis uexit ad astra fides.
 Pectore sub cuius regnans patientia uictrix
   Fluctibus in tantis anchora sensus erat.
Felle carens, animo placidus, dulcedine pastus,
   Offensus nescit ira referre uices.
Dulcis in eloquio, placidus moderamine sacro:
   In cuius sensu perdidit ira locum.
Alterius motus patienti pectore uicit:
   Quod leuitas lesit, hoc grauitate tulit.
Templorum cultor recreans modulamine ciues,
   uulneribus patrie fida medela fuit.
uincula corporei dissoluere carceris optans,
   Plenius ut Domino se sociaret homo.
Qui dat mundanis miracula plurima terris:
   Unde magis populis unicus exstat amor.
Ostendens uerbis, addens miracula factis:
   Ut quod sermo daret, consequeretur opus.
Gentiles docet hic, Iudeos increpat idem,
   Fructificansque Deo seminat orbe fidem.
 In ramis heresis  , fidei pia germina fixit.
   Quodque oleaster erat, pinguis oliua uiret.
Que stetit exilis uiduatis frondibus arbos,
   Iam paritura cibum floret honore nouo.
Imponenda focis sine spe ficulnea tristis,
   Preparat ad fructum stercore culta sinum.
Palmitis uua tremens auium laceranda rapinis,
   Hoc custode bono non peritura latet  .
Rebus apostolicis direxit uinitor antes 
   Arua ligone mouens, falce flagella premens.
Ex agro Domini labruscam excidit inertem,
   Atque racemus adest, quod fuit ante frutex.
De satione Dei zizania uulsit amara,
   Surgit et equalis letificata seges.
Pastoris studio circum sua septa recurrens,
   Ne lupus intret oues, seruat amore greges.
Supportante manu trahit ipse ad pabula Christi
   Montibus instabilem ne uoret error ouem.
Cuius uox refluens plebi de fonte salubri,
    Ut bibat aure fidem, porrigit ore salem.
Nosti  damna quidem, Domino pia uota parauit:
   Et commissa sibi dupla talenta refert.
uocem diuinam spectans  operarius almus,
   Ut sibi dicatur: »Seruule, perge, bone:
Quando fidelis enim mihi supra pauca fuisti,
   Supra multa nimis constituendus eris.
Ecce tui Domini modo gaudia letior intra,
   Proque labore breui magna parata tibi.«
Cuius ingentem probitatem Sapiens describens inter cetera dixit: In medio magnatorum ministrabit, et in conspectu presidis apparebit, et in terra alienarum gentium transibit  . Bona enim et mala in omnibus tentabit . In medio magnatorum beatus Iacobus ministrabit, quoniam regum et principum cordibus eterne uite cibaria salubria sua predicatione subministrauit. In conspectu presidis apparuit, quoniam coram Herode rege Dei uerbum intrepidus predicauit. In terra alienarum gentium  transiuit, quoniam ab Hierosolyma usque ad Galleciam nomen Dominicum diuulgauit. Bona et mala in omnibus tentauit, quia in Iudaico et gentili populo doctrinam euangelicam inseruit, et hereticam prauitatem resecauit, sic enim precepit illi Dominus per Isaiam prophetam, dicens: Posui te in lumen gentibus, ut sis in salutem usque ad extremum terre . In lumen gentibus a Domino beatus Iacobus ponitur, quoniam, expulsis peccatorum tenebris, gentem sua predicatione ad uere fidei lumen adduxit. In salutem usque ad extremum terre fuit, quoniam illum qui salus totius populi est usque ad marinas insulas extremas suo sermone notum fecit. Sic Dominus per prophetam Ielem pollicitus est olim gentibus, dicens: Exsultate, filie Sion, et letamini in Domino Deo uestro, quia dedit uobis doctorem iustitie, et descendere faciet ad uos imbrem matutinum et serotinum sicut in principio . Tunc exsultant filie Sion in Domino, id est,  sancte Ecclesie per bonam operationem et diuinam speculationem in Christo letantur. Doctor iustitie beatus Iacobus datus filiabus Sion fuit, quoniam iuste fidei uiam per quam ad regnum celorum irent, filiis Ecclesie diuino sermone patefecit. Descendere gratiosum imbrem matutinum ad eos fecit, quoniam gratia Dei Spiritus ad ipsius predicationis uocem, ut auditores inflammaret, condescendit. Matutinum imbrem propheta Spiritum sanctum uocat, quia sicut imber matutinus terram ne solis calor nimius semina  corrumpat, humidam reddit, sic mentes auditorum uerbum Dei, et Spiritus almus, ne diuini sermonis semina tentatio demoniaca atque uitiosa uarietas et callida dissipet, munit. Serotinum imbrem Spiritum Dominicum propheta appellat, quoniam uelut ros serotinus cultam tellurem et incultam infundit, sed cultam tantum germinare facit, sic Spiritus almus, quamuis omnes anhelet, tamen in bonis perseuerat et fructificat. Ait enim ipse Dominus alibi per prophetam: Super quem requiescit Spiritus meus nisi super humilem et quietum et trementem uerba mea . Principium propheta Deum Patrem uocat, quia cuncta in eo sumpsere initium et tandem accipient finem. Ego principium, inquit ipse, qui et loquor uobis . Beatus igitur Iacobus ad filias Sion imbrem descendere in principio fecit, quoniam Spiritum sanctum esse in Patre et Filio predicando Ecclesie filiis ostendit. Implens illud Isaie dicentis: Posuit Dominus os  meum quasi gladium acutum . Acutus gladius ad dexteram et leuam uelociter scindit, sic bonos saluandos ad uenturi iudicis dexteram, et malos damnando ad leuam uenturos iudicauit. Iterum Isaias ibidem ait: Et posuit me sicut sagittam electam, uel, occultam. Illa profecto sagitta est occulta, que hostem citius interfecit emissa. Et quia tria sunt in sagitta penetrabilia, uidelicet ferrum, lignum rectum, pluma dirigens, sagitta Trinitatem et unitatem Dominicam ostendit. Sagitta itaque electa beatus Iacobus fuit, quoniam sicut uelox sagitta trahentis eam aduersarium interficit, sic Trinitatem et unitatem Dominicam predicando generis humani inimicum in hominibus peremit, et uitiorum aggeres destruxit. Rursumque propheta ait: In pharetra sua abscondit me . Pharetra typice est intemerate uirginis beate Marie uterus, in quo sagitta electa, id est Dei Filius, unus cum Patre et Spiritu sancto Deus latuit. Sagitta in pharetra est abscondita, quia diuinitas in humanitate  est hospitata. In ea namque habitauit plenitudo totius diuinitatis corporaliter . In pharetra ergo sua Dominus B. Iacobum abscondit, quia in conuersatione sue humanitatis benignis doctrinis illum imbuit. Dixitque ei rursum per prophetam: Longos fac funiculos tuos, et clauos tuos consolida: ad dexteram enim et leuam penetrabis, et semen tuum gentes hereditabit . Per funiculos quippe, quibus artifices duas res quaslibet dissidentes alligare simul solent Dominica precepta designantur quibus Deus et homo per bonorum operum exhibitionem simul alligantur.

Inter Deum et hominem per protoplasti delictum olim facta fuit discordia, sed per Dominicorum preceptorum exercitationem facta est concordia. Funiculos igitur suos apostolus longos fecit, quia a Iudea usque ad Mediterraneum mare siue occidentale doctrinas euangelicas extendit. Clauos suos consolidauit, quoniam catholice fidei monita hominum cordibus  infixit. Ad dexteram et leuam penetrauit, quia electis bonorum operum suorum remunerationem celestem, et reprobis extremi examinis terrorem pronuntiauit. Et semen eius gentes hereditauit, quoniam fideles populos per predicationem suam secum regni celestis heredes fecit. Sicut sol diei obscuritates, et luna noctis tenebras illuminat, sic sancta doctrinis effulsit Ecclesia. Quemadmodum arcus diuersis coloribus refulgens inter nebulas celi, sic inter aduersa ferorum gentilium ac Iudeorum diuersis  uirtutibus feruens refulsit quasi rosa uernans inter spinas et lilium florens iuxta aquas; sic diuinis exemplis effloruit inter gentes, sicut thymiamata et thus redolens in igne, sic omnibus gentibus odor uite perennis exstitit ad salutem, ut omnes ad eterne beatitudinis regnum reuocaret. Radiabat enim in eo diuina uirtus in uita, in moribus, in predicatione uerbi, in lenitate et mansuetudine spiritus, in signis et prodigiis, in omni etiam mortificatione carnis, uigiliis, ieiuniis precibusque diuinis. Circuibat uillas, castella et uiculos ingrediens, per Iudeorum synagogas uerbum Dei predicans, opportune, importune instans, ut omnibus gentibus Dominum ignorantibus una lex luxque perpetue uite claresceret, et simul omnes resurgerent ad uitam, qui simul descenderant ad mortem. Imo uel propter minas principum uel uerba iniquorum predicare Christi nomen in conspectu et auditu ferorum hominum Iudeorum et gentilium, zelo fidei munitus, non cessauit usque  ad horam necis sue. Tanquam enim cliens a magno imperatore missus maioribus turbis populorum lumen ueritatis immittere non formidabat, ut quo multi congregabantur, multi suo exemplo uel doctrina erudirentur. Sicut enim piscator ibi retia sua tendit unde scit piscium multitudinem, auium uel pecudum congregari, ut dum multi congregantur magna pars illorum capiatur, sic et beatus Iacobus hominum piscator ferarumque uenator, multitudinibus gentium sue predicationis retia extendere non desistebat, ut quia sub huius rei obtentu multi congregabantur, multi sagitta eius predicationis caperentur; ac uelut fidelis dispensator a Domino constitutus super familiam suam, ut det illis cibum in tempore necessario, sic barbaros populos omnimodis festinabat spiritualibus reficere cibis, clementer docens, optime instruens, ab erroribus idolorum tota animi uirtute retrahere nitens. O pingue uas Spiritus sancti! quod adipem frumenti Christi et letitiam olei ac sobriam ebrietatem uini plebi affluenter  administrabat. Oculus enim fuit ceco et pes claudo, pater pauperum et miserorum, consolator orphanorum et uiduarum. Hic uelut nauta nauim Ecclesie plenam diuitiis gentium, anchoram fidei mittens per mare fluctuantis seculi huius, salutis ad portum traduxit. Hic uelut uinearum procurator Ecclesie, uineam magno labore plantauit, uitiorum tribulos exstirpans, spinas prauorum actuum resecans, bonos palmites plantans, edificans euangelicorum dogmatum sepem circa eam, contra barbaras feras agens: uulpes hereticas, quarum mos est demoliri uineas, procul ab ea expellens. Torcular altaris noui, et turrim fidei inedificauit. Hic prius incultam tellurem, ceu arator modernus, scienter cultro noue predicationis sue et aratro fidei sulcauit, ut posteri citius arare predicando possent, et tellus uitiorum uepribus mundata semen acciperet et afferret abundantius fructum alium centesimum, et alium sexagesimum. Et sicut qui in nemorosis locis  callem ad quamlibet dirigit urbem, modos scientie faciens [f. nodos semita eiiciens]; sic beatus apostolus, noue legis rectissimus uiator, ut ad celum transmitteret fidei erexit, asperum iter planans, duros repellens lapides, tortuosum dirigens callem diuinorumque preceptorum nodos agens in uirgultis iuxta eam; ut posteri aptius ire mererentur, exiguam semitam latam fecit uiam itinere uenientium post se. Ecce enim semita uersa est in uiam. Exigua et tortuosa erat ueteris Testamenti semita, per quam pauci ad celum gradiebantur, tempore illo scilicet; lata et recta nunc est Noui Testamenti uia, per quam multi gradiuntur. Cum itaque magni Iacobi fama longe lateque per orbem creuisset, et ueniebant ad eum Iudei, tum plures gentiles et idolorum cultores, et baptizabantur, et destruebantur idola a quibus fuerant fabricata; unde dolens hostis antiquus, uidens sibi deficere gentes quas Christus acquirebat per famulum suum, tota artificii sui machinamenta  ad impugnandam Dei Ecclesiam conuertit, Herodemque regem Hierosolymitanorum ita inflammauit, et ad tantam rabiem indignationis commouit, ut caperet apostolum et interficeret eum. Sicque Herodes hostis Domini, iaculo inuidie exagitatus, misit manus ut affligeret quosdam de Ecclesia, et occidit Iacobum fratrem Ioannis gladio. Heu! heu! ualde res dolosa! Illum occidit quem angelus Domini de carcere in Hierusalem olim extraxerat. Illum interfecit quem Dominus de mundo elegerat ac consecrarat, dignumque sibi et charum fecerat. Sed postquam magnus Iacobus apostolus Christi, et athleta martyr inuictus, Herodis gladium libenter Christi amore tolerasset, alma eius anima uinculis corporeis soluta atque terrenis passionibus liberata ad suum leta reuertitur auctorem, angelis plaudentibus tandem obuiam conscendit. Corpus telluri, spiritum paradisi sedibus reddidit, ubi regnat et exsultat dignitate meritorum, angelorum cetibus aggregatus. Felix  ergo pena uulneris per quam perpetue uite palmam peperit ipse sibi, qui morte contriuit mortem, auream tenens coronam paradisiaca possidet regna; fuso sanguine suo factus est ipse uictima Deo. Occidente itaque Herode Iacobum gaudebat phalanx angelorum, eo quod recepisset socium: contristabatur in tellure cohors fidelium, eo quod perdidisset pastorem suum. Letabatur cetus idololatrarum, eo quod calumniatorem suum uidebat mortuum.

De beati Iacobi nece gloriosa idem beatus Fortunatus, Pictauiensis antistes, Christi confessor, luculentis uersibus elegiacis sic cecinit, dicens:

Iacobus ex terris animam transmisit Olympo:
   O felix, cuius funere mors premitur.
Ante sepulcra Patris dantur modo dona salutis,
   Et corpus lacerum corpora multa fouet.
Dic ubi mors inimica iaces? ubi uita recumbis?
   Quando uides sancti funere uota dari.
Quem male credebas obitu finire salutem,
    Dat uitam multis, et tenet ipse suam.
Huc captiua cubas, quo te pugnare putabas:
   Inuadendo peris, teque furendo necas.
Te tua pena premit, tua te quoque uincula torquent:
   Quos dare uis gemitus, ipsa ferendo gemis.
Martyr ouans celos retinet, tu lucida testis
   Mors inimica tibi, Tartara nigra colis.
Florigerum nunc sede, manet sine fine beate,
   Inter odoratos thure calente choros.
Non aliquas metuit placato iudice causas,
   Premia sed miles uictor habenda petit.
Pro meritis Iacobum sic ad celestia uectum,
   Non premit urna rogi, sed tenet urna Dei.
Si queras meritum, produnt miracula uerum;
   Per que debilibus fertur amica salus.
Sed considerandum quod Herodes beati Iacobi decollator typice diabolum designat regnantem in mundo, quoniam Dominum in membris suis persequens  dixit: Pellem pro pelle, et uniuersa que habet homo dabit pro anima sua ; et alibi: Dixit inimicus: Persequar et comprehendam, diuidam spolia, implebitur anima mea , quoniam sicut aduersarius noster diabolus Christi passionem, id est nostram salutem, per uxorem somniantem Pilati euertere cupiuit, dicens: Nihil tibi et iusto illi , sic Herodes diabolo suadente apostolicam predicationem gentibus a Deo destinatam euertere uoluit Iacobum interficiendo.

Herodes interpretatur pelliceus siue pellis glorie. Cui recte hec interpretatio congruit, quia non de celesti gloria, sed de gloria pellis et carnis cogitabat. Tales sunt illi, quorum Deus uenter est, et finis interitus, et gloria in confusione ipsorum, qui terrena sapiunt . Itaque Herodes apostolum Domini interficiebat. Per eum enim regnum suum perdere putabat, et magis perdere timebat regnum terrenum quam eternum; sed quia apostoli  sui necem Dominus uindicare uoluit, Herodem huiuscemodi mortem subire permisit sicut Actuum apostolorum libro dicitur . uidens autem Herodes quia beati Iacobi mors placeret Iudeis, apprehendit Petrum apostolum et misit in carcerem: qui angelo Domini ducente illesus nocte euasit; facta autem die non inuento Petro dolens Herodes descendit a Iudea in Cesaream, et ibi moratus est. Erat autem iratus Tyriis et Sidoniis, et illi unanimes uenerunt ad eum, et persuaso Blasto, qui erat super cubiculum regis, postulabant pacem eo quod alerentur regiones eorum ab illo. Statuto autem die Herodes, uestitus ueste regia, sedit pro tribunali et concionabatur ad eos. Populus autem acclamabat: Dei uoces et non hominis. Confestim autem percussit eum angelus Domini et consumptus a uermibus exspirauit, eo quod non dedisset honorem Deo, et beati Iacobi sanguinem iniuste effudisset. Itaque Herodes Iacobum occidit, et angelus Domini eum percussit; ab ipso  innocens interficitur, et ab angelo Domini ipse occiditur. Non legi aliquem ex persecutoribus apostolorum a Domino per angelum interfectum esse nisi hunc Herodem, beati Iacobi decollatorem. Unde intelligitur quia multum hic Iacobus ob honorem prelationis inter alios a Domino amabatur: multum ergo diligitur a Domino et in terra et in celo. O Herodes, rex impie, crudelis hostis Domini, cur tantum ac talem uirum occidisti? Nesciebas quod interimendus esses a Domino. Armigerum interfecisti et occisus es a milite, famulum occidisti et interemptus es a Domino. O alme apostole Dei, cur tanta pertulisti! Idcirco tanta profecto pertulisti, quoniam dignus eras pro nomine Iesu contumelias pati. Sciebas enim quod non sunt condigne passiones huius temporis ad futuram gloriam . O pie Deus, cur apostolum interfici permisisti, ut regem postea interficeres? Ideo profecto ut coronam preparares apostolo, et supplicium regi iniquo.  Ambo ergo acceperunt stipendia meritorum suorum, unicuique secundum meritum suum contulisti, quia apostolo coronam regni, et regi gehennam ignis tribuisti. Impletur itaque in hoc facto quod in libro Sapientie legitur: Condemnat autem iustus mortuus uiuentes impios, et iuuentus celerius consummata longam uitam iniusti. uidebunt enim finem sapientis, et non intelligent quid cogitauerit de illo Deus, et quare munierit illum Dominus. uidebunt enim ut contemnat eum; illos autem Dominus irridebit. Et erunt posthec decedentes sine honore: et in contumelia inter mortuos in perpetuum . Letatur ergo Christi apostolus in illa perpetua beatitudine, ubi letitia est sine dolore, uita sine morte, gaudium inenarrabile. Legitime pro Dei fide certauit in terra, idcirco coronatur in gloria; ueneratur ab angelis, honoratur ab omnibus sanctis, niue candidior, ebore antiquo rubicundior, modo uidet illum facie ad faciem, qui uidit in monte Thabor per speciem:  nunc perenniter, tunc temporaliter; nunc cum amore, tunc cum tremore: modo reficitur diuinis epulis cum Domino eternaliter, cum quo ad mare Tiberiadis post resurrectionem ultimum conuiuium celebrat temporaliter, nunc illud donum excellentissimum obtinet in celis quod quesiuit a Domino dum esset in terris. Sedem dominice dextere cum electis possidet scienter, quam quesiuit ab eo nescienter. Cuius solemnia non funebria, sed natalitia dicuntur. Quia tunc uiuere cepit quando de hoc seculo migrauit, et sic de perfecto quodam scriptum est: uiuens de inter peccatores translatus est: quia placita erat Deo anima illius , de talibus quippe per Salomonem dicitur: Iustus de angustia liberatus est , de huiusmodi uiris per Malachiam Dominus dicit: In pace et equitate ambulauit mecum, et multos auertit ab iniquitate . Hinc per Isaiam Dominus loquitur dicens: Ego uocaui cum, et benedixi cum, in directo  est uia eius. Hinc quoque in libro Ecclesiastico dicitur: Timenti Deum bene erit in extremis, et in die defunctionis sue benedicetur . In libro Sapientie dicitur: Bonorum laborum eius gloriosus est fructus, ac in perpetuum coronatus triumphat . Deinde Psalmista ait: In memoria eterna erit iustus; ab auditione mala non timebit . uere digne in memoria uertitur angelorum et hominum quem Dominus mirificauit gratia predicationum et miraculorum, ab auditu malo non timebit, cum Dominus dicet: Discedite a me, maledicti . Hic Iacobus uero non solum in Nouo Testamento legitur, uerum etiam in ueteri Testamento designatur; in Iacob figuratur, in Isrel demonstratur: quia Iacobus a Iacob propheta nomen trahit, et supplantator, ut ipse, interpretatur, recte ex eius genere fuisse dicitur, et ei assimilatur in multis. Notandum uero quod Iacob filius Isaac gentilem designat populum, Esau Iudaicum, Isaac Patrem Domini, Rebecca Spiritum sanctum.  Iudaicum populum gratia benedictionis olim decebat, sed quia ad fidem quasi de uenatione uenire tardauit, gentilis populus fidem Christi pro hereditate accepit. Quemadmodum discipuli Iudeis dixerunt: uobis quidem oportuit primum loqui uerbum Dei, sed quia repulistis illud et indignos uos iudicastis eterne uite, ecce conuertimur ad gentes . Sic enim Iacob matris sue Rebecce monitis obediuit, unde benedictionem patris promeruit. Iacob dando lenticulas primogenita fratris sui emit; et Iacobus noster relinquendo terrena mercatur celestia. Iacob cohortem angelicam in monte Bethel conspexit, sed et Iacobus noster non angelos, sed ipsum Dei Natum in gloria Patris transfiguratum in monte Thabor aspexit. Iacob patriarcha supplantando fratrem suum meruit a patre benedici; Iacobus uitia carnis supplantando meruit Domino sociari. Iacob enim duodecim filios genuit, Iacobus multos in fide filios procreauit. Hic est  typice unus ex duodecim filiis Isrel e quibus creauit populos fideles Ecclesie; hic est figurate unus ex duodecim fontibus Elim, quos populus Isreliticus per deserta gradiens inuenit cum quadraginta palmis, e quibus usque hodie uniuersa irrigatur Ecclesia. Hic est typice unus ex duodecim principibus a Moyse constitutis ad regendum populum Isreliticum, et quibus usque huc alma regitur Ecclesia. Hic est figurate unus ex duodecim pretiosis lapidibus in uestimento Aaron expressis, e quibus astitit Ecclesia a dextris Dei in uestitu deaurato, circumdata uarietate meritorum suorum . Hic est unus ex duodecim panibus propositionis, semper calidis, supra mensam Dominicam oblatis, e quibus pascitur omnis mundus. Hic est typice unus ex duodecim exploratoribus a Moyse missis in terram repromissionis, qui reuertentes gestabant inter duos palmitem cum uua in uecte pendentem, necnon et malogranata et ficus ferebant. Uuam inter duos,  Christum inter duo Testamenta intellige. Malogranata martyres, ficus doctrinam Ecclesie, exploratores duodecim apostolos, qui usque in hodiernum diem regni celestis delicias pronuntiare non cessant Ecclesie Dei. Hic est unus ex duodecim lapidibus Iordanis, qui ab electis uiris duodecim tribuum portantur in loca castrorum ob testimonium miraculorum Dei, in quibus omnis edificatio Ecclesie construitur . Hic est typice unus ex duodecim lapidibus quos misit Iosue in medio Iordanis (, in loco ubi steterunt pedes sacerdotum arcam federis portantium, et permanent immobiles usque in hodiernum diem, iter fidelibus demonstrantes in Christi baptismate, cuius precibus nos adiuuari mereamur apud Deum nostrum Christum, qui cum Patre et Spiritu sancto uiuit et regnat per infinita secula seculorum. Amen.



SERMO Iu. IN TRANSLATIONE BEATI IACOBI APOSTOLI  .


Lectio libri Sapientie ; Iacobus placuit Deo et translatus est in paradisum ut det gentibus penitentiam, etc.

Solemnia sacra presentia, electionis [f. eleuationis] scilicet et translationis beati Iacobi Zebedei apostoli Gallecie, fratris sancti Ioannis euangeliste, dilectissimi fratres, hodierna die recensentes, huius pulcherrime lectionis uerba uenusto, digno ac odorifero flore expositionis ad Domini nostri Iesu Christi decus excipere debemus. Ait enim lectio diuina: Iacobus placuit Deo et translatus est in paradisum . Idcirco translatus est in terram uiuentium, quia Deo placuit in terra morientium. At ubi huius uersiculi prima pars, Iacobi scilicet, scribitur, Henoch in codicis Sapientie serie habetur, quia illud quod de eodem Henoch scribitur, quamuis de Christo siue de quolibet iusto typice  intelligatur, tamen de sancto Iacobo res expostulat ut significetur. Sed in primis querendum est cur Henoch translatus sit in paradisum. Idcirco Henoch uiuens proprio corpore translatus est in paradisum, quia cum Elia propheta, quem Dominus olim similiter tulit per turbinem in celum, in fine uenturus est ad debellandum Antichristum. Sed unde uiuunt Elias et Henoch, et uestiuntur, qui extra seculum ponuntur, et carnales habentur? Quia ille qui filios Isrel in deserto manna pauit, ipse Dominus piissimus prout uult pascit. Et cur missurus est Dominus homines ad debellandum Antichristum et non angelos aut archangelos? Quia sicut non angelum, sed hominem seculi Filium suum ad debellandum diabolum et liberandum hominem olim Deus misit, sic homines ad uincendum Antichristum et non angelos mittere instituit. Sed cur non apostolos, qui proximiores Christo et domestici Dei sunt, magis quam illi missurus est? quia si apostoli aut quidam sancti  noue legis mitterentur, igitur homines ueteris legis testes non haberent. Tria enim tempora sunt, aliud ante legem, aliud sub lege, aliud sub baptismatis gratia, ex quibus ueritatis testes uoluit habere Dei Filius contra Antichristum: Henoch scilicet ex hominibus qui fuere ante legem, Eliam sub lege, apostolos gratie. Apostolos olim testes habuit in aduentu primo, Eliam et Henoch habiturus est in secundo. Et cur homines adhuc morituros in humana carne ad hoc opus reseruauit. Nonne in fine presentis seculi quosdam discipulos suos, aut apostolos, aut homines sanctiores illis suscitare potuisset? Sed si homines iam mortuos ad hanc uitam tunc reuocaret non bene secure decertarent cum scirent se esse iterum morituros, quia mori formidarent. Lethi enim umbra tante amaritudinis est quod qui semel eam gustauit, iterum gustare ualde pertimescat. Igitur Henoch, qui interpretatur dedicatio, Christum innuit, qui Ecclesiam suam dedicauit sanguine suo.  Quod uerbis, exemplis operibusque bonis Henoch Deo placuit, ipsum Unigenitum ostendit, qui in omnibus et per omnia Deo Patri placuit, ut ipse Pater super montem Thabor audiente B. Iacobo et super Iordanem testatur, de eo sic dicens: Hic est filius meus dilectus in quo mihi bene complacui: ipsum audite . Quod Henoch uiuens corpore translatus est in paradisum, ipsum Dei Filium a mortuis corpore proprio resuscitatum ostendit, quem Deus Pater, triumphato inferni principe, non solum in paradisum, uerum etiam super omnia agmina polorum sublimauit. Quod in fine uenturus est Henoch et daturus penitentiam gentibus, et antichristum triumphaturus, Christum manifestat, qui huius mundi principem seculi diabolum triumphator demum eiecit, ut ipse ait: Nunc princeps huius mundi eiicietur foras . Ipse penitentiam cunctis ad se uenientibus dedit, ut  Euangelium dicit: Penitentiam agite, appropinquauit enim regnum celorum . Et sicut Henoch placuit Deo, et translatus est in paradiso, sic B. Iacobus fide et opere placuit Deo, cui beneplacitum est super timentes eum, et in eis qui sperant in misericordia eius, et translatus est in paradisiacam sedem pollicitam; hic insuper penitentiam cunctis predicauit: Penitemini, inquiens, et conuertimini, ut deleantur facinora uestra .

Inuentus est perfectus, iustus, et in tempore ire factus est reconciliatio. Testamenta seculi posita sunt apud illum, ne deleri possit omnis caro. Isti duo uersiculi pretitulantur in Ne. Ne, qui interpretatur requies, qui inuenitur perfectus et iustus, Dei Filium ostendit, qui iustior cunctis iustis et perfectior omnibus perfectis est: in quo est requies eterna, pax continua, tranquillitas assidua; in quo requiescunt sanctorum anime, ut ipse discipulis ait: Inuenietis requiem animabus uestris .  Quemadmodum Ne in tempore ire, scilicet diluuii, mundum seruauit per arcam ligneam quam fecit, et lympham qua natauit, sic Christus per crucem suam et baptismi sui aquam mundum perditum Deo Patri reconciliauit, sicut B. Paulus ait: Christus per sanguinem passionis sue mundum reconciliauit Deo ; et canit Ecclesia: Agnus redemit oues, Christus innocens Patri reconciliauit peccatores. Et sicut Ne tempore diluuii testis fuit mundo, ne deleri posset omnis caro; sic Dei Filius testis datur mundo coram Deo Patre, ne possit deleri tempore perditionis omnis caro. Ait enim Pater de Filio suo sic per prophetam: Ecce testem populis dedi eum, ducem ac preceptorem gentibus . Et B. Iob ait: In celo est testis meus et conscius meus in excelsis . Per Ne, ut diximus, Christum; per arcam, Ecclesiam; per lympham, Christi baptismum; per exstinctos in aqua, crimina nostra in baptismate exstincta; per saluatos in arca, fideles saluari in Ecclesia insinuantur.  Qui enim extra Ecclesiam sunt, heretici scilicet, Iudei, gentiles et anathematizati in diluuii perditionem incurrunt; et sicut Ne in latere arce fenestram fecit, sic mitissimus ac piissimus Redemptor noster, nobis miserrimis condolens, latus suum pendens in cruce ad aperiendum militi prebuit, ut egrederentur ex eo flumina apertissima, sanguinis scilicet Redemptoris, et lympha baptismatis, quibus abluuntur crimina nostra. Quod Ne ut mundi reliquias saluaret arcam exstruxit, de sancto Iacobo fas est intelligi, quia sua predicatione et proprio sanguine fuso, ut mundum ad fidem saluatricem reuocaret Ecclesiam construxit. Sic enim ad Christi laudem de eo una cum ceteris apostolis Ecclesia eius meritis et doctrinis gauisa canit dicens: Isti sunt qui uiuentes in carne plantauerunt Ecclesiam sanguine suo.

Magnus pater multitudinis gentium, et non est inuentus similis illi in gloria, qui conseruaret legem  Excelsi. uersiculus iste cum quatuor uersibus sequentibus pretitulatur in Abraham. Per Abraham, qui pater excelsus interpretatur, et pater multitudinis gentium dicitur, Dei Filius intelligitur, qui omnium in se credentium pius pater habetur, et non solum ceteris gentibus, uerum etiam in celis et angelis omnibus excelsior approbatus. De quo Psalmista sic testatur dicens: Excelsus super omnes gentes Dominus, et super celos gloria eius . Est enim super omnia, infra omnia, et quidquid est, in ipso est. De quo B. Iob cuidam sibi loquenti sic ait: Excelsior celo est, et quid facies? Profundior inferno et unde agnoscis eum? Longior terra mensura eius, et latior mari . Hic insuper tantus ac talis omnium artifex, mundum pugillo continens, uentris B. Marie uirginis clausus, sub arca olim pro mundi salute exstitit, hic in omnibus, et per omnia legem mandatorum excelsi patris obseruauit.  Quapropter non est inuentus similis illi in gloria angelorum et hominum, ut Psalmista ait: Non est similis tui in diis, Domine, et non est secundum opera tua ; et alibi: Deus, quis similis erit tui?  Et uelut Abraham multarum gentium pater exstitit, sic B. Iacobus multorum peregrinantium ad se in Gallecia uenientium pater et auxiliator piissimus exstat, qui etiam dum adhuc uiueret legem excelsi Dei in omnibus conseruauit diligenter. Sed non est inuentus inter apostolos similis illi in gloria, qui Christum ante apostolos alios prius per Herodis gladium sequi meruit; in celo proximior Christo pre omnibus apostolis residere meruit in excellentissimo throno. Et fuit Dominus in testamento cum ipso, sicut Dominus in testamento circumcisionis et prolis promissione cum Abraham fuit; sic imo Deus Pater et Spiritus sanctus cum Christo in gloria baptismatis et noua prole Catholicorum exstitit, et B. Iacobo  per diuine predicationis gratiam adfuit. In carne eius fecit stare testamentum et interpretatione inuentus est fidelis. Sicut Dominus in carne Abrahe circumcisionis fecit stare testamentum, sic in Iacobo ceterisque Christi apostolis baptismatis noue gratie testamentum persistere fecit. Testis et inuentor Abraham fuit circumcisionis, testes et apostoli sunt noue gratie baptismatis. Et sicut Abraham in tentatione Dominica dum ei dicitur: Tolle filium tuum quem diligis, Isaac, et offeres illum in holocaustum , fidelis inuenitur; sic Dominus noster iehsu Christus, dum ei in tentatione a diabolo dicitur: Hec omnia tibi dabo si cadens adoraueris me , fidelissimus habetur. Similiter beatus Iacobus in diabolicis tentationibus, in prosperis et in aduersis, fidelis exstitit quandiu uixit: eodem modo et nos siue a Domino siue a diabolo tentati fuerimus, fideliter et patienter agere debemus. De Dominica tentatione per apostolum scriptum est: Tentat uos Deus ut sciat si diligitis  eum. De tantatione diabolica in oratione Dominica a Domino dicitur: Et ne nos inducas in tentationem, sed libera nos a malo . Quapropter uideat Hispanus, siue quilibet Christianus, ut si forte inter Mauros fuerit captus, fidelis sit usque ad lethi debitum in omnibus, quatenus illam remunerationem accipiat quam repromisit Deus, dicens fidelibus: Qui perseuerauerit usque in finem, hic saluus erit .

Ideo iureiurando dedit illi semen in gente sua, crescere illum quasi terre cumulum, et ut stellas celi exaltare semen eius. Semen quod Dominus in gente Abrahe iureiurando dedit, Saluatoris nostri caro proprie est que ex Abrahe prosapia descendit. Que semini optime assimilatur, quia sicut ex uno seminis grano multa grana oriuntur, sic ex eiusdem carnis sanguine millia millium gentium et nationum baptismatis gratia regenerantur. Hec uero quasi terre cumulus creuit, quia prophetas et patriarchas,  apostolos, martyres, confessores, omnesque electos super Olympi cacumina accumulator omnium bonorum Dominus accumulauit. Semen Abrahe ut stelle exaltatur, quia super choros angelorum Redemptoris caro sublimatur et hereditas illius a mari usque ad mare Abrahe, et a flumine usque ad terminos orbis terrarum . A mari usque ad mare Abrahe heredes hereditantur, quia ubique Christi fideles diuina disponente gratia multiplicantur. Et sicut Abraham pater multitudinis gentium habetur, sic B. Iacobus diuersorum populorum et nationum ad eius uenerandum sepulcrum in Galleciam uenientium, pater pius approbatur. Et sicut Abrahe semen quasi terre cumulus augmentatur, et ut stelle exaltatur, sic B. Iacobi gens peregrina quotidie augmentatur in terra et super poli stellas exaltatur una cum eo in celesti patria.

Agnouit eum in benedictionibus suis et dedit illi hereditatem, et diuisit ei partem in tribubus duodecim.  uersiculus iste una cum sequenti pretitulatur in Iacob. Idcirco quia Iacob ualde benedictiones dilexit, Dominus illum agnouit et amauit, ut ipse per prophetam, ait: Iacob dilexi, Esau autem odio habui . Iacob manus suas et colli nuda hedorum pellibus protexit, se ipsum esse abnegauit, nomen et loquelam mutauit, in fratris effigie se finxit, mendacium pro uero asseruit, fratrem supplantauit, patrem fraudauit, ut mereretur ab eo benedici ; in monte Bethel cum angelo tota nocte luctatus claudus efficitur, ut benedictionem a Domino accipere mereretur . Quapropter Dominum in summitate scale uidit, et Dominus illum agnouit . Idcirco et nos animas nostras, quas malignus hostis a uirtutibus sanctis et felicitatibus paradisi uitiorum casibus denudauit, penitentia mentis et mortificationibus carnis cooperire debemus, ut mereamur a Patre nostro Deo benedici. Rursum cum Angelo,  qui est magni consilii Angelus , Domini scilicet, iehsu Christus, luctari debemus, non armis uane potentie, sed assiduis precibus et ieiuniis crebris, et eleemosynis, et predicationibus diuinis, quatenus a Domino non in monte Bethel sed in celo mereamur benedici. Hereditas quam Dominus tribuit, populus Christianus typice est, quam Deus Pater Unigenito prestitit. De qua ipsa ueritas sic testificatur dicens: Laudabilis populus quem Dominus exercituum benedixit dicens: Opus manuum mearum tu es, hereditas mea Isrel. De hac hereditate Psalmista ait: Hereditas mea preclara est mihi . Huius hereditatis heres Dei Filius est, quem Dominus, dicente Apostolo, constituit heredem uniuersorum, per quem fecit et secula . Hec hereditas pars Christiana dicitur quam Dominus Filio suo diuisit in tribubus duodecim, quia ab hereticis et Iudeis et gentibus infidelibus, missis duodecim apostolis suis, scilicet ad predicandum, Dominus sibi eam  separauit. Cum enim aliquis aliquid diuidit, partem accipit et partem relinquit: sic Dominus in extremi examinis die partem nequam respuit prauorum, accipit et bonorum. Hinc in ueteri uolumine scribitur: Separaui uos a ceteris populis ut essetis mei. Et alibi: Si separaueritis pretiosum a uili, quasi os meum eritis .

Et conseruauit illi homines misericordie, inuenientes gratiam in oculis omnis carnis. Iacob, cui Dominus homines misericordie, id est duodecim eiusdem filios, duodecim scilicet mundi patriarchas, conseruauit, Dei Unigenitum innuit, cui homines misericordie, id est duodecim apostolos, hic et in futuro Deus Pater fideliter conseruauit, sicut idem Filius Patrem pro eis postulauit dicens: Pater sancte, serua eos in nomine tuo quos dedisti mihi . Et alibi illis dicit: Capillus de capite uestro non peribit . Et sicut duodecim patriarche inuenere gratiam in oculis omnis carnis, sic et  multo magis gratiam indeficientem inuenere duodecim apostoli in oculis ueri numinis Christi, Filii Dei. Iacob, qui Dominum in monte Bethel conspexit, beatum Iacobum innuit qui Dominum in Patris numine transfiguratum in monte Thabor uidit. Iacob supplantator interpretatur: etiam Iacobus noster supplantator similiter dicitur, quia ille qui benedictionem patris fraudulenter occupando fratrem supplantauit, Iacobum nostrum ostendit qui humana uitia et in se per mortificationem carnis et in aliis per predicationem diuini uerbi iugiter supplantauit.

Dilectus a Deo et hominibus, cuius memoria in benedictione est. In Moysi persona uersiculus iste describitur. Moyses, qui aquosus interpretatur, quia in aqua inuenitur, quique a Deo et hominibus diligitur, Christum Dei Filium innuit, qui aquosus fuit, cum per aquam baptismatis et sanguinem sue passionis regnum celorum fidelibus dedit; quique in  aqua inuenitur, cum penitentibus per lacrymarum dulcia flumina gratiam suam largitur. Sic enim per prophetam ipse ait: Querite Dominum dum inueniri potest . In ipso a mor Dei Patris et hominum habetur. Si Christus a Deo et hominibus diligitur, ergo in ipso per dilectionem homo Deo adunatur, et humana celestibus coniunguntur. O quam pretiosum est, fratres, atque gloriosum diligere Redemptorem nostrum, quem Deus Pater diligit! Sicut sponsus sponse in thalamo amore coniungitur, sic amor noster Patris amori in Christo copulatur. Cum enim Christum digno amore diligimus, Deo adunamur. Per peccatum primi hominis a Deo alienati fuimus, sed per dilectionem in Christo ei adunati sumus. Quandiu amor noster est in Christo, tandiu Deus Pater est nobiscum, et nos cum ipso. Prouidere ergo debemus, iuxta Apostolum,  bona non solum coram Deo, sed etiam coram omnibus hominibus , ut per dilectionem Dei et proximi apud Deum et homines amari mereamur. Iacobus almus a Deo diligitur, quia illum quem Dominus secus mare Galilee hodierna die elegit, in polorum sedibus digne pro meritis coronauit. Ab hominibus in hoc mundo etiam ipse diligitur, quia per quatuor mundi climata a cunctis fidelibus amatur, inuocatur, colitur et honoratur, et insuper in Gallecia petitur. Igitur ille piissimus Christi apostolus Iacobus, cuius electionis ac translationis solemnia colimus, in omnibus necessitatibus nostris adiuuare et ad celeste regnum nos perducere dignetur, prestante Domino nostro Iesu Christo, qui cum Patre et Spiritu sancto uiuit et regnat Deus per infinita secula seculorum. Amen.





DE ORTU ET OBITU PATRUM LIBER.







uITA SANCTI IACOBI EPISCOPI TARENTASIENSIS.






MONITUM.

Forum Claudii in Graiis Alpibus, Centronum urbs fuit, ad Isare fluminis ripam sita, que deinde arantasia et Tarantasia, ac Tarentasia dicta, nunc archiepiscopalis. Primus eius antistes S. Iacobus, S. Honorati Arelatensis discipulus fuit, cuius natalem ex tabulis Ecclesie Tarentasiensis consignat XuI Ianuarii Ferrarius his uerbis: »Tarentasie S. Iacobi episcopi eiusdem urbis;« tradit coli quoque Auguste Pretorie, quod ea urbs Tarentasiensi metropoli subsit. Saussaius in Supplemento Martyrologii Gallicani ita de eo scribit: »Tarentesie in ipsa Gallia Narbonensi S. Iacobi episcopi illius metropolis et confessoris, qui apostolico spiritu plenus, hanc regionem facibus euangelicis illustrans, fide et religione repleuit, erectaque illic perenni sede episcopali, composita hierarchia, designato Marcellino, uiro probate uirtutis et gratie, sacri muneris herede, gregi a se adunato cum sanctissime prefuisset, fidelis uillicationis premium a Domino, cui gnauiter seruierat, recepit. Fundauit etiam Auguste Pretorie Sallassorum Ecclesiam episcopalem, cuius primum pastorem S. Eustachium constituit.«

uitam S. Iacobi, sed mutilam, ex uetusto codice descripsit nobisque communicauit Petrus Franciscus Chiffletius noster, qui eius auctorem esse coniicit Guidonem e comitibus Burgundie, primo uiennensem archiepiscopum, deinde pontificem Romanum Calixtum II. »Nam hunc, inquit, nonnullas sanctorum uitas scripsisse legimus; et est Tarentasia in ueteri Burgundia, et in prouincia uiennensi: et in nostro ms. codice habebatur hec uita post Callixti eiusdem librum de translatione et miraculis S. Iacobi Hispaniarum apostoli.«



INCIPIT uITA.



PRAEFATIO.


1. Quoniam uolutabilitate temporum, et decessione mortalium, res bene geste nonnunquam obliuioni traduntur, idcirco uitam beatissimi Iacobi Tarentasiensis archiepiscopi, multis, ut credimus profuturi, posteris legendam transmittimus. De cuius uirtutibus, et miraculis locuturi, auditores humiliter premonemus, ut dum magnalia que per eum omnipotens Deus operari dignatus est, cognouerint, uitam quoque eius ac mores imitari studeant: scientes quoniam qui cum pie sequi et uestigiis eius diligenter inherere uoluerint, ad gaudium ad quod intrauit, et ipsi peruenient, prestante Domino nostro Iesu Christo, qui est super omnia Deus benedictus in secula. Amen.



CAPUT PRIMUM. S. Iacobi uita monastica.

2. Igitur cum tuba sancti Euangelii pene per totum  mundum intonaret, dicens: »Penitentiam agite, appropinquabit enim regnum celorum,« B. Iacobus miles, qui secundum seculi dignitatem apud Assyrios clarus habebatur  , diuino munere preuentus, per angustam portam, que ducit ad uitam, sicut in fine claruit, intrare contendit. Proinde habitum militarem, quo nitebat, reiiciens, pauperis Christi solerter decreuit pauper sequi uestigia; conuersusque ad Dominum, totis uiribus adimplere studuit opere quod tenuit pectore. Ingens super omnia fuit ei desiderium, magistrum, qui eum ad fidem et Dei dilectionem propensius instrueret, alicubi posse reperire. Sicque infra non longum spatium baptismi sacramentum percipiens, atque cuidam seruo Dei, Honorato monacho adherens, qui tunc temporis florebat intra Galliam, seruo Dei mancipandum totum se dedit. Hostis postmodum callidi funditus abhorrens militias, optimam partem elegit, dum magistro sancto se sociauit.

 3. Qui cum in eodem loco aliquandiu commoraretur, ubi deuotus discipulus reuerendo sociatus est magistro, percrebuit fama quod Lirinensem insulam pestifer draco circumseptam haberet, atque ex more nauigantes circa eamdem insulam, odore nefandissimo obrueret. Tunc uir Dei Honoratus proprias oues, quas in loco illo Domino acquisierat  , a solo Iacobo discipulo ascito, partes prouincie peragrauit: deinde memoratam insulam cum naui aggrediens, assidue cum fidei discipulo, Domini implorans misericordiam, ipsum pestiferum draconem  funditus ab eodem insula repulit; ita ut ulterius ibidem nusquam deinceps appareret.

4. Serui uero Domini, memoratam insulam ab hoste antiquo emundatam, aptamque ad usus monachorum eam esse cernentes  , oraculum construunt, cellamque edificant; in qua per aliquot annos simul residentes, uirtutibus pollent, coruscant miraculis; aggregatisque discipulis, usque in hodiernum  diem locus ille ex eadem congregatione fundatus, religione regitur per monachos.



CAPUT II. Episcopatus. Templum edificatum. Miracula.

5. Interea fama uiri Dei Honorati usque Arelatem percrescente, a clero, proceribus populoque uulgari illius urbis expetitur; ut quia iam eorum pontifex migrauerat ad Dominum, eumdem Dei famulum Honoratum monachum, habere mererentur pontificem. Factum est, ut inuitum eum, urbis prefate clerus tollens, et secum deducens, cum omni alacritate, communique consilio sibi eum eligerent omnes pontificem.

6. Qui dum in pontificali cathedra clarus existeret, assiduaque frequentatione Iacobus discipulus ei adesset, cernens precipue sanctitatis esse uirum, alloquitur illum, obsecrans toto mentis affectu, ut  Cendronum oppidum adiret, populumque inibi sub gentilitatis ritu degentem ad fidem Christi conuerteret.  Hoc audito, discipulus obediens, cum omni iocunditate, pronaque humilitate assensum prebuit, seseque iuxta uires suas, Domino opitulante, ita facturum spopondit. Quocirca Pater uenerandus aliis conuocatis sacerdotibus Iacobum ordinauit episcopum, et ad prefatum oppidum, uallemque Tarentasiensem direxit, predicare uerbum Domini. Quo cum adueniret quasi clanculo, Deo dispensante fama eius percrebuit in populo; ita ut dicerent manifeste, dilectum Christi famulum ad eos iam uenisse Iacobum episcopum. Qua re comperta, Dei sacerdos Iacobus de tantis Christi beneficiis letatur; summoque diluculo dum predicare cepit, uulgus innumerabile ad fidem Christi conuertitur: et absque dilatione, ad baptismi gratiam prono animo, unaque uoluntate prefati oppidi populus pene omnis pariter accessit.

7. Factum est autem ut pauci remanerent in ualle Darentasiensi infideles, qui non ad predicationem Iacobi episcopi colla submitterent gaudentes. Hoc  uero cernens uenerabilis episcopus, de tanto grege Christo acquisito gaudens et exsultans, fundauit basilicam. Dehinc famulis iubet, ut trabes ceteraque ligna ac tectum domus illius peragendum, in saltibus cederent: que cum Christicole feruentiori fide succensi, cum suis bubus deferrent, contigit ut immanissimus ursus de cauerna prosiliens, cum summa ferocitate unum ex bubus, qui ad uehendam trabem iunctus erat, toruo et impudenti uultu unguibus arripiens ore dilaceraret, ac corroderet. Hec uero cernentes famuli, timore perculsi, rapidissimo cursu suo nuntiauerunt pontifici. Quod uir sanctus audiens, uelociterque currens, inuenit ursum bouis cadauer deuorantem; cui et fertur dixisse: »Ego Iacobus Christi famulus precipio tibi, immanissima et cruenta bestia, ut in nomine Domini ad opus quod impedisti duram ceruicem inclines et iugo bouis quem occidisti superbum collum submittas.« Qui protinus ad uocem serui Dei, licet rugiens, collum iugo subposuit:  eumque famulus Domini, loris quibus bos fuerat, astringens, trabem ad opus ceptum adduci fecit. Quod cernentes incole oppidi, maiores natu in stuporem uersi sunt pro tanto miraculo; minores uero, quos adhuc ignauia detinebat, gladiis arreptis ursum conabantur occidere. Quod uir Dei percipiens, iuuenes blando alloquio compescens, ait: »O filioli, bestiam, quam nullo laqueo cepistis, uiuam sinite a uestris finibus egredi.« Obtemperantibus illis, B. Iacobus urso precepit ut nequaquam in eadem ualle aliquam deinceps faceret lesionem. Ipse uero illesus sese in profundam eremum dedit, et postea in territorio predicto nusquam apparuit.

8. Dominus deinde fidelissimi famuli sui merita preclara demonstrare uolens, magnum secundo ostendit miraculum. Quippe cum trabs illa, quam ursus cum boue iunctus de saltu adduxerat, mensura quinque pedum ceteris trabibus breuior inueniretur, seruus Dei sacrata lympha eamdem trabem  aspergens, orando, uidentibus cunctis aliis fecit esse similem. Hoc nimirum miraculo peracto, Deo largiente, cuncti incole uallis illius amore diuino succensi, tenebras erroris pristini funditus repulerunt, uere luci  adherentes inconuulse, firmantesque fundamentum in ipso angulari lapide Christo Iesu Domino nostro.



CAPUT III. Iter ad principem uariis miraculis illustre.

9. Basilica decenter peracta, et in honore S. Stephani protomartyris dedicata, uisum est seruo  Dei Iacobo episcopo, quatenus principem Galliarum adiret, donaque deferret aliquantula, quatenus notitiam illius habere mererentur. Tulit itaque niuem estiuo in tempore collectam, onustoque exinde asino, cum Iacobo discipulo ceterisque famulis iter aggreditur. Mira res, et relatu dignissima! enim uero cum calor feruidi solis, qui illo tempore rura  exsiccans, niues ceteras omnino liquefaceret nimio sui estus ardore, eamdem niuem, quam de Cendrono oppido tulit, estatis amenitas neque calor ullus liquefecit, sed glaciali firmata rigore integra permansit.

10. Denique dum iter ceptum ageret, atque ex nimio caumate  lassus ad quamdam declinaret umbram, uectatorque niuis asellus paululum requiesceret, ales teterrimus aduolans, hoste, ut uisum est, antiquo subgerente, qui seruis Domini, in quantum permissum est ei, semper obsistit, supra quiescentem asinum insedit, oculumque illius eruit. Mox, ut cernunt famuli cruorem de maxilla asini distillantem, magistro narrant; qui continuo surgens, inuocato Christi nomine, cruentum coruum redire iussit, dicens: »Precipio tibi, ales teterrime, in nomine Domini, ut contestim reportes quod furtim de nostro asino tulisti.« Mirum in modum uideres coruum crocitando reportantem quod abstulerat;  oculoque in eodem loco, quo eum uiolenter euulserat, uomito, sanum, et incolumem baiulum niuis domino suo restituisse: cui protinus sarcinam niuis imponentes, iter agressi sunt quod inceperant.

11. His ita gestis, necdum itineris longi terminato labore, unus ex discipulis, propinquus carne, spiritu  propinquior, Iacobus nomine, febre corripitur: et hoc, ut postea claruit, nutu contigit diuino; quatenus sanctissimi pontificis meritum tam apud exteras regiones quam finitimas panderetur. Infirmo tandem fidelitati Christianorum commendato uiam ingressus, Galliarum principem adiit: cuius conspectui presentatus, primo salutationem, deinde niuem obtulit. Princeps uero maligno spiritu repletus, seruum Dei, illusorem, magnum et maleficum uociferando sepius adelamans, dedignanter animo tumenti et iracundo niuem iubet recipi.

12. Grauissimis illico febrium doloribus torquetur: tanquam languens et moribundus, iamque positus in extremis, salutis querit extemplo remedium. Tunc unus ex proceribus existentibus sapienter eum alloquens, dixit: »Cur salutis medelam modo desideranter expetis, cum Dei uirum, sancto plenum Spiritu presumpseris contristare, qui clarus, pollens miraculis, maxima mirabilia per uirtutem Domini  circumquaque operatur?« Princeps audita proceris sui correctione pauore nimio correptus, famulis sibi assistentibus imperauit, ut cursu celerrimo irent post episcopum: quibus et iniunxit, ut pedibus eius prouoluti, osculando uestigia ipsius, impetrare studerent, quatenus eum per semetipsum uisitare dignaretur, tranquillissimoque uultu subueniret egrotanti.

13. uiro Dei postquam res innotuit, solita motus pietate properanter regreditur, aulam intrat principis, precesque coram Domino fundens, egrum a ualidissimis febribus curat. Pro hoc siquidem subito, et tam euidenter per sanctum uirum diuinitus facto miraculo, omnis domus principis multipliciter exhilarata est; et magnificata uirtute sancti uiri, unanimiter immensas Domino laudes retulerunt. Princeps miro modo exhilaratus pro optata sanitate, precibus sancti episcopi adepta, multas Deo, eidemque seruo Dei gratias referens, rogauit eum, ut indubitanter  ab eo peteret quidquid uellet impetrare; non enim ullatenus pateretur repulsam. Ad hec uir sanctus: »O mi gloriose monarcha Gallie totiusque Burgundie, desiderio uos uidendi, tam longi difficultatem itineris aggressus, non aurum, non argentum a uobis expeto; sed quia locus mee diecesis inter arduas et astrictas continetur montium Alpes, et non est congrue spatiosus ad habitandum, expedit nobis ut terminos aliquantulum curet ampliare uestra dignatio. Celsitudinis igitur uestre misericorditer precor magnificentiam, ut respectu Dei et amore B. Petri, principis apostolorum, atque propter perpetuam nominis uestri memoriam, aliquod augmentum de rebus uestri regni, in circuitu nostre rudis Ecclesie coniacentibus, nostris et successorum usibus profuturum, atque per seriem firmissimi precepti uestri perpetualiter possidendum, ad honorem Dei, et B. Petri apostoli conferre nobis dignemini.« Ad quem princeps: »Quidquid petere uolueris, fiet tibi.«  Cui uir sanctus: »Hoc quod a uobis postulo, mihi quidem ualde congruum atque necessarium est, sed uobis leue ad dandum, atque facillimum esse potest: hoc est, quamdam rupem prominentis saxi, quam antiquo uocabulo incole ipsius loci Pupim . . . . .  .«




ANNO DOMINI MCXXIu
RADULFUS REMENSIS ARCHIEPISCOPUS





NOTITIA


 Exstincto Manasse, dum Richardus uirdunensis archidiaconus, et Lambertus abbas S. Bertini, archiepiscopatum recusant, canonici Remenses, et quotquot de iure electioni interesse solent suffragia  dicturi, in duas factiones sciduntur. Quidam Radulfum uiridem, maioris ecclesie prepositum ac thesaurarium, insignis doctrine et probitatis uirum nominant, quem Paschalis euestigio, non exspectato regis consensu, confirmauit; alii uero regie parti impense fauentes  , Geruasium, Hugonis comitis Regitestensis et Milesendis filium, Remensis Ecclesie archidiaconum eligunt, qui regali nixus auctoritate Radulfi inthronizationi, papa nequidquam interdictum minitante, sese fortiter opponit. Pontifex nichilominus stat pro Radulfo, quem  clerus ut legitimum suscipit, rex pro Geruasio, atque ita duo sunt archiepiscopi in urbe, due factiones, singulis pro libidine huius uel illius partem fouentibus. Interea Ludouicus uI Francorum rex regni habenas capessiuit, et a neutro litigantium, sed a Daimberto Senonensi archiepiscopo consecratus est Aureliani Iu Non. Aug. anno 1108, reclamantibus frustra canonicis Remensibus.

Ecclesie tandem Remensi pax reddita est; Radulfus anno 1108 in Natali Domini, procurantibus inprimis Iuone Carnotensi et Lamberto Atrebatensi episcopis, per manum et sacramentum eam fidelitatem regi fecit, inquit ipse Iuo, quam predecessoribus suis regibus Francorum antea fecerant omnes Remenses  archiepiscopi, et ceteri regni Francorum quamlibet religiosi et sancti episcopi: Geruasius uero sacris ordinibus nondum initiatus, et ab episcopatu cassatus, inquit Albericus, archidiaconatus dignitate resumpta qua fruebatur adhuc anno 1112, clericatum postea dimisit, comitatumque de Reitest sibi hereditarium arripuit, ducens in uxorem Elisabeth filiam  Godefridi comitis Namurcensis, natam ex Sibylla filia comitis Rogeri Porcensis. Anno 1109, archiepiscopatus sui tertio, Radulfus dedit monachis Nicasianis altaria tria. Anno 1110 adfuit concilio Floriacensi. Anno 1112 exsequiis Galdrici Laudunensis episcopi celebratis, Hugonem successorem eius consecrauit. Eodem anno prioratus Ruminiacensis abbatie Nicasiane obnoxii fundationem approbauit  . Eodem circiter tempore Herbertus Morinensis archidiaconus in episcopum Tornacensem electus est; sed Radulfum ipsi manus imponere noluisse, quod faueret Lamberto quem Nouiomenses in episcopum assumpserant, et sic Tornacensium conatus elusos esse iam obseruauimus  . Anno 1113 subscripsit charte fundationis S. uictoris  Parisiensis, et Bartholomeum consecrauit in episcopum Laudunensem. Anno 1114 mensibus Septembri ac Decembri adfuit synodis Remensi et Bellouacensi; tum anno sequenti, mense Martio, alteri synodo Remensi a Conone Prenestino apostolice sedis legato celebrate. Eodem circiter tempore litteras accepit Paschalis II pape, quibus monebatur ut post obitum Lamberti Atrebatensis episcopi alium huic ecclesie episcopum prefici curaret. Anno 1116 altaria duo dedit canonicis S. Dionysii Remensibus pro anniuersario suo. Anno 1117 ad petitionem Bouonis abbatis confirmauit priuilegia monasterii sancti Amandi. Anno 1118 restitutionem ecclesie B. M. Regitestensis factam ab Hugone  comite in gratiam monachorum Remigianorum approbauit. Anno 1119 dedit Bosoni abbati Floriacensi altare Sorbone. Eodem anno, mense Octobri Calixtus II papa celeberrimum cegit concilium in ecclesia metropolitana Remensi. Eodem circiter anno una cum Conone legato Radulfus celebrauit concilium apud Suessiones aduersus  Petrum Abailardum; et confirmauit priuilegia ecclesie collegiate S. Symphoriani Remensis. Anno sequenti in synodo Bellouacensi approbauit cum eodem Conone decretum Patrum de corpore S. Arnulfi Suessionensis episcopi e terra leuando. Eodem anno confirmauit fundationem S. Martini Iprensis. Eodem circiter tempore iudex interpellatus est a Bellouacensibus canonicis pro domibus claustralibus canonicorum a laicis non possidendis. Anno 1122 confirmauit fundationem France uallis in fauorem Premonstratensium. Anno 1123 controuersiam quamdam diremit inter Cluniacenses monachos et S. Preiecti. Anno 1124, paucis diebus antequam decederet, altare S. Iuliani quod ecclesie B. Remigii adiacebat monachis Remigianis concessit  impersonaliter tenendum.

Nuncupauerunt illi Anscherus abbas Centulensis et Lisiardus episcopus Suessionensis libros quos conscripserant uel recognouerant, hic de uita S. Arnulfi, ille de miraculis S. Angilberti. Nuncupauit etiam illi Ioannes ex scholastico Remensi monachus Uticensis carmen quod cecinit in laudem S. Ebrulfi. De eo Necrologium ecclesie metropolitane in hec uerba: X Kal. Aug. dominus Rodulfus magne sanctitatis archiepiscopus obiit, qui  acquisiuit huic ecclesie Attiniacum, sed et ecclesiam totamque prouinciam ad honorem Dei in magna honestate gubernauit. Ordericus autem uitalis in hunc modum: Radulfus cognomento uiridis, Remorum archiepiscopus, eruditione et facundia inter Patres precipuus, studiisque bonis nostro tempore laudabiliter deditus, pater et institutor monachorum et clericorum, patronus et defensor pauperum et omnium sibi subiectorum, post multa laudabilia opera in senectute bona defunctus est. Post quem Rainaldus Andegauorum episcopus in pluribus priori dispar sedem adeptus est.

Corpus eius non ad ecclesiam S. Dionysii, ut aiunt Sammarthani, sed ad ecclesiam B. Remigii quam uiuens impense dilexerat, delatum est ac sepulture  traditum iuxta ingressum chori ad aquilonem. Exstat S. Brunonis epistola ad Radulfum uiridem conquerentis quod ille uotum de amplectenda uita monastica non adimpleuisset. Reperisse se tamen aiebat Martenius noster in eorum monachorum matricula qui sub Azenario abbate S. Remigii uixerunt, nomen Radulfi archiepiscopi: unde colligendum est presulem illum forte egrotantem et morti proximum, uotis nuncupatis factum esse monachum S. Remigii.





RADULFI ARCHIEPISCOPI REMENSIS EPISTOLAE.





I.Capituli Remensis ad Radulfum.---Ut amplius archiepiscopalem sedem affectare nolit  . 
[Actes de la prouince ecclésiastique de Reims, II, 166.]


RADULFO Remensis Ecclesie preposito, fratres qui Remis sunt sacerdotes omnes, RICHERIUS cantor, et qui cum eis sunt, que discordie sunt fugere, et ad pacis uisionem tendere.

Fratres Ecclesie Remensis producta tribulatione et continua detriti, genibus tue discretionis aduoluimur, precantes et obsecrantes ut, dum adhuc tempus est, dum non adhuc importunitas omnis subterfugit, miserearis ecclesie Remensi condoleas quotidianis  lacrymis, remedium prebeas eius miserabili et uiolente distractioni, indulgeas intolerabili fratrum egestati. Ad ultimum, famam tuam ad hec usque tempora integram  ne sis adeo negligens et crudelis. Que enim asperior et minus audita crudelitas, quam eius matris lacrymas respuere, que te de puluere suscitauit egenum; que, cum esses paruulus in oculis tuis, tanquam caput te constituit in tribubus suis? Recordare tanquam peritus in litteris, quia, cum omnia uitia sint de domo Satane et familia; hec duo magis sunt domestica, et intra Satane penetralia iugiter uersantur, ambitio et inuidia. Quem autem nec populus expetit, nec clerus eligit, principes respuunt, regis abiurauit  animaduersio, eum sese quoquomodo in uocabulum episcopi precipitare, quid aliud uidetur nisi ambitiosus? Nemo enim sibi sumere debet honorem, sed qui uocatur a Deo tanquam Aaron . Eum autem intelligimus uocari a Deo, quem uocat electio: ille uero sibi sumit honorem, quem per gladios, per ignem et sanguinem, per pauperum oppressiones, per ecclesiarum scissuras, rapit ambitio. Sed necesse est ut preceps eat, cuius auriga fuerit ambitio et inuidia. Inuidia pro certo; quia, etsi ore dissimules et diffitearis, conscientia tua tamen intra se clamat, schisma ecclesie Remensis ex zelo religionis non processisse, sed  ex inuidia. Ne mouearis, si exasperando aliquantulum excessit pagina nostra, quia difficile est in illis habere  uerba modum, in quibus quotidiana suspiria, bonorum suorum distractio, uiolenta et iugis pauperum oppressio, obsequii diuini silentium, et omnium fere aduersitatum turbines et impetus, nullum queunt inuenire terminum. Sed melior est et utilior in ore proximi aspera et minime parcens cum dilectione correptio, quam blanda et que fame non consulat in lingua adulatoris suasio. uideat igitur prudentia tua, quomodo te uerbis lacerat omnis sexus, omnis etas, uniuersa conditio, quia, cum in precedentibus esset eorum de te sententia, pro libertate Remensis ecclesie te laborare, ecce omnes improperant quia non est ecclesie liberatio, sed causa sit uehemens sola et impudens ambitio, frustra obtendens quod a domino papa, cui leuiter ex ratione excusatum te  poteris habere, ne te in eius quem accusasti cathedram impellat, facile erit et accommodatum rationi compescere. Si uero  nec lacrymis matris tue Ecclesie motus, nec intolerabili fratrum egestate reuocatus, nec pauperum oppressione miseratus, nec sanguinis effusionem reueritus, decertas in schismate promoueri, tanquam fratres fratri opponimus, quia nec electioni consentimus, nec promotioni congaudemus. Deus pacis et dilectionis procul faciat ab animo et opere tuo quidquid esse potest schismatis et odii.



II. Radulfi ad Lambertum Atrebatensem episcopum. 

[uide Patrologie tom. CLXII, col. 692, inter epistolas Lamberti et uariorum ad ipsum. ]





III. Brunonis archiepiscopi Treuirensis ad Radulphum super uexationibus monialibus B. M. u. Treuiris a quibusdam nobilibus illatis. 
[HONTHEIM, Hist. Treuir. diplom., III, 499.]

RADULPHO uenerando Remensis Ecclesie archipresuli BRUNO Treuirensis Ecclesie seruus, pie deuotionis famulatum.

 Beatitudinis uestre sepenumero experta probitas me uos amare cogit, cuius amoris affectum demonstrare paratus sum omni tempore; uestre igitur dilectioni in hac uicissitudine nequaquam diffisus, presumo petere, quod dono benignitatis uestre, et digne compensationis obtentu cupio obtinere, ut sororem nostram presentium latricem in loco mei et omnium sororum suarum domine nostre  sancte Dei Genitricis Marie Treuiri famulantium suscipere et exaudire, et, communicato religiosorum fratrum cepiscoporum uestrorum  , et principum terre uestre consilio, iustitiam facere super Nicolao et Guidone  dominam nostram Mariam tot annis apud Condusam, et in eius appendiciis spoliantibus, non differatis. Prosit nobis, quod fratres S. Remigii,  et alii uestrates, ut ab ipsis inquirere potestis, paruitatem meam ex nomine uestro, super bonis suis in terra nostra sitis appellantes, nunquam raro sine consolatione, secundum posse nostrum, abierunt. Prosit etiam nobis, quod uestra Ecclesia, et nostra ex antiquo annexe inueniuntur, nec ab aliquo, qui ecclesiarum nostrarum priuilegia bene nouerunt, sorores esse denegatum. Bene semper in Christo ualeat sanctitas uestra.





Iu. Alia eiusdem ad eumdem similis argumenti. 

RADULPHO uenerabili sancte Remensis Ecclesie archiepiscopo, BRUNO misericordia Dei Treuirorum, id quod est, deuotissima orationum et seruitutis  obsequia.

Fama equitatis uestre et pietatis in Deum nos iam dudum in archiepiscopatu uestro indignam admodum et intolerabilem iniuriam passos, inuitat uestrum implorare auxilium, quod nobis nec negare, nec differre debetis. Licet enim quadam socialis unitatis affinitate uniuerse fungantur Ecclesie, et iuxta id quod eis accidit uicissim, auctoritate apostolica iocundari, et dolere habeant; nostra tamen et uestra ecclesia specialiori caritatis ex antiquo annexe uinculo inueniuntur, nec ab aliquo qui Ecclesiarum nostrarum priuilegia bene nouerunt, sorores esse denegantur. Ex hac itaque sororia societate et securitate  , caritati uestre, sororis uestre iniuriam  deploramus. Nicolaus de Ruminiaco et Guido de Guse et de Hirson, et alii eorum homines has uillas Ludousa, Aneia, Balbeneis, Guartheneis cum suis appendiciis domine nostre sancte Marie, et ei famulantium Treuiri sanctimonialium proprias, contra diuinas pariter et humanas leges, iam diu sibi usurpantes, rapinis horum bonorum abutuntur, et predictarum Dei et eius genitricis ancillarum stipendia audacter retentant. Qua de re dignitatis uestre dilectioni supplicamus, ut eos desistere ab huiusmodi presumptione commoneat, quod si pertinaciter in  huius sacrilegii perpetratione perstiterint, uos eos debita episcopalis officii austeritate cerceatis. Eorum etiam antecessores, easdem prefatas uillas eadem uiolentia, qua et isti sibi uendicantes, antecessor meus Satane tradidit, cum qua traditione sepulti, et in infernum missi sunt. Sed ego istos nolui huius anathematis uinculo ligare, donec uestram super hoc responsionem audirem. Benedictio Domini super uos et super omnes uobis commissos  .





u. Goscelini accani Beluacensis ad Radulfum Remensem archiepiscopum.---De domibus canonicorum a secularibus non possidendis. 
[MARTENE, Ampl. Collect., I, 349, ex chartario ecclesie Beluacensis.]


Patri ac domino RADULPHO Dei gratia Remensi archiepiscopo, et sancte Remensis Ecclesie conuentui, GOSCELINUS decanus, et Beluacensis ecclesie congregatio, salutem et debitam subiectionem.

Inprimis precamur mansuetudinem uestram, ne prolixa oratio tedium uobis inferat, quia negotium istud non ualet breuiter explicari. Claustrum habemus, ubi nullus laicus possessor habet habitationem, sed tantummodo clerici ibi habitant, nullum censum, nullam consuetudinem inde reddentes, sed Deo et Ecclesie beati Petri tantummodo seruitium exhibentes. Domus autem que sunt in claustro descendere possunt de clerico ad clericum, uel per donum, uel per uenditionem, sicut nostris temporibus  actum est. Contigit enim nostris temporibus, quia quidam noster canonicus, nomine Rogerus, ab auunculo suo Galtero canonico et decano domum habebat in claustro, quam idem Galterus multis diebus et annis, uiuente ipso Rogero, et post mortem ipsius Rogeri, plus quam XIu annis libere, et absque calumnia possedit, domne Adam milite fratre predicti Rogeri, ex tunc usque modo uiuente et habitante  in nostra ciuitate. Petrus uero filius istius Adam hoc anno militie cingulo accinctus, clamorem fecit ad nos de Galtero canonico, qui domum habebat, que iure hereditario per Rogerum suum patruum suam esse debebat, et Rogerus a Galtero auunculo suo canonico et decano habuerat. Galterus respondit, quia de hereditate quam Petrus dicebat nichil sciebat, sed ipsam domum a Rogero canonico emerat, et multis diebus et annis, et uiuente Rogero, et post mortem Rogeri, libere et absque calumnia habuerat, sicut canonicus; que domus nullum censum, nullam consuetudinem debet, nisi Deo et Ecclesie Beati Petri suum seruitium, et inde mittebat se in iudicium et iustitiam, et per iudices competentes. Precamur igitur ut, secundum claustri nostri quam  prediximus consuetudinem, nobis rescribatis quid nobis in iudicio sit proferendum super clamore Petri militis, cuius pater Adam miles adhuc uiuit, et inde nichil reclamat, nec abhinc retro reclamauit, et super responso Galterii canonici nostri, qui domum emit a Rogero canonico, et eam possedit libere, et absque calumnia, tam longo tempore, sicut canonicus, uiuente Rogero, et post mortem ipsius. ualete.



uI. Radulfi responsio ad precedentem.


RADULPHUS, Dei gratia Remorum archiepiscopus, karissimis filiis GOSCELINO decano, et toti Beluacensis Ecclesie congregationi, salutem.

 Ad hec de quibus nos consuluit dilectio uestra, ex consilio Ecclesie nostre, hec uobis rescribimus. Quod si domus, de qua nobis scripsistis, in claustro est, ibique nullus laicus possessionem habere debet, competentes iudices clerici uidelicet, cum possessio sit ecclesiastica, iudicare debent: quod Petrus filius Adam eam per clamorem suum nullatenus dissequi debet. ualete.





RADULFI ARCHIEPISCOPI REMENSIS DIPLOMATA.



I.  Pro fundatione prioratus S. Petri de Ruminiaco, 
[Actes de la prouince ecclésiastique de Reims, II, 175.]

Ego RADULPHUS, sola pietate diuina Remensis Ecclesie minister exiguus, omnibus orthodoxe fidei cultoribus, ad celestis patrie gaudia feliciter anhelare.

Ecclesia S. Petri de Ruminiaco ad moderna usque tempora laicorum uiolente subiecta ditioni, gestis presentibus qualiter ab eorum sit manibus emancipata, posterorum memorie studuimus inserendum, et in ius ecclesiasticum monastico ordine regenda transierit a tempore Odonis, qui Fortis dicebatur, ad tempus usque Nicolai filii Nicolai. Ecclesia  illa heredum posteritati succedere solita erat, et hac detestanda abusione, non tantum externis, que illi terrena collata fuerant patrimonia, imminuta habebantur, quantum internis, que ad cultum Dei pertinebant, annullata deperierant: pauculus enim clericorum numerus ibidem in obsequium deputatus, iniusto secularis manus oppressus dominio; ad agenda diuina, ad modicas etiam que illis supererant ecclesiasticas res conseruandas, minus idoneus efficiebatur. Predictus igitur Nicolaus, Sancti Spiritus suggerente gratia, tandem aliquando hereditaria lege sanctuarium Dei possidere arbitratus immane delictum, dictam ecclesiam S. Petri, de castello uidelicet quod Ruminiacum dicitur, obtentu domni  Ioranni abbatis in manus nostras refutauit, et eam monasterio B. Nicasii martyris, cui idem Iorannus preerat, cum omnibus ad eam pertinentibus, a nobis deuote donari petiit, et impetrauit. Huic sane petitioni pactionem religiosam addi uoluit, quatenus in ipsa ecclesia monachi subrogarentur, et cum ab hoc carnis ergastulo eum tandem a Domino contigerit euocatum, ipsius obitus dies anniuersaria, patris etiam ac matris sue, tam inibi, quam in monasterio S. Nicasii quotannis celebretur. Taliter fieri annuentes, predictam ecclesiam de manu eius recepimus, et monasterio S. Nicasii sub hac sponsione perpetualiter possidendam contulimus. Porro ne processu temporis contra hoc tam nostrum, quam ipsius Nicolai statutum alicuius presumptoris iurgia  suboriantur, testamentalem huius largitionis paginam fieri decreuimus, et eam nostre imaginis auctoritate,  ut inconuulsa in perpetuum perduret, cum legalium personarum testimoniis roborauimus.

    Signum Azenarii abbatis Sancti Remigii.
    S. Hugonis abbatis Altiuillariensis.
    S. Harderici abbatis Mosomensis.
    S. Hugonis abbatis Sancti Basoli.
    S. Ioranni abbatis Sancti Nicasii.
    S. Bernardi abbatis Sancti Caloceri.
    S. Geruasii archidiaconi.
    S. Fulconis archidiaconi.
    S. Ebaldi prepositi.
    S. Ioffridi decani. S. Lamberti cantoris.
    S. Cirici uicedomini.
    S. Bartholomei thesaurarii.





II.  Cenobio S. Remigii Remensi ecclesiam B. Marie extra muros castelli Regitestensis asserit. 
[D. MARLOT, Metropol. Rem., II, 261.]

Radulfus, Dei gratia Remorum licet indignus sacerdos, omnibus qui et dici et se Remensis Ecclesie gloriantur esse filios.

Ab antiquitate temporum notissimum esse constat ecclesiam B. Marie, que sita est extra muros castelli, cui Regitestis uocabulum est, laicorum cessisse dominio, et heredum successione, eorum uiolente subiectam fuisse ditioni. Considerans autem predicti castelli comes Hugo, qui eam diu sibi usurpauerat, non modici fore periculi alienigenam  ad sanctuaria Dei accedere, et hereditate illud possidere, anime sue consultum esse uoluit, quod male gesserat corrigere curauit. Interuentu igitur Azenarii abbatis presentiam nostram adiit, et se errasse penitens iam dictam ecclesiam in manus nostras hac religiosa pactione interposita, ut eam uidelicet beato Remigio concederemus, prefatus comes abdicauit. uoluit preterea ut tres prebende quas quibusdam clericis suis iam dederat, eis in eadem ecclesia haberi permitterentur; decedentibus uero illis, et aliis qui ibidem deputati sunt, in arbitrio abbatis esse, aut monachos substituere, aut canonicos, ut adhuc sunt, ibidem dimittere. His itaque a nobis et ab abbate concessis sepefatam ecclesiam de manu comitis suscepimus, et hac testamentali charta  cum omnibus ad eam pertinentibus beato Remigio perpetuo tenendam contulimus, quam, ne temporum  prolixitate donatio ista aboleri posset, idoneis testibus et nostre imaginis auctoritate roborari iussimus.

    Signum Radulfi archiepiscopi.
    Signum Azenarii abbatis S. Remigii.
    Sig. Odonis .
    Sig. Hugonis abbatis Altiuillariensis.
    Sig. Ioffridi S. Theoderici abbatis.
    Sig. Haiderici Mosomensis abbatis.
    Sig. Hugonis Sancti Basoli abbatis.
    Sig. Ioranni Sancti Nicasii abbatis.
    De canonicis Sancte Marie.
    Signum Nicolai archidiaconi.
    Signum Cirici archidiaconi.
    Signum Ebali prepositi.
    Signum Ioffridi decani.
     Signum Lamberti cantoris.
    Sig. Gerardi, Elberti, Ade presbyteri.
    Sig. Fulconis, Richardi, Alberti diaconi.
    Sig. Simonis Albrici, Leonis subdiaconi.
    De monachis Sancti Remigii.
    Lambertus prior, Richerus, Petrus.
    De laicis.
    Hugo comes, et ex parte eius Haimo castellanus, Rainaldus de Burgo, Ioannes de Alto-Monte, Adam et Albricus Regitestensis.
    De hominibus Sancti Remigii.
    Thomas maior, Ernaldus, Hugo cubicularius.
    Ex clericis de Regiteste.
    Otbertus prepositus, Dodo, Roiricus, Heribertus.


 Actum Remis anno Incarnat. 1118, indict. XI, Ludouico rege regnante X, archiepiscopatus domini Radulfi XII.



III. Confirmatio priuilegiorum ecclesie collegiate Sancti Symphoriani Remensis. 
[Gall. Christ., t. X, col. 36 Instrum.]

RADULFUS licet indignus superna disponente clementia Remorum archiepiscopus, congregationi ecclesie Sanctorum Apostolorum et S. Symphoriani, tam his quorum tempora nostra presentialis existentia attingit, quam his quorum posteritas subsecutura exspectatur, in perpetuum.

Pie postulatio uoluntatis effectu prosequente debet  compleri. Quamobrem nos postulationem dilectionis uestre benigne suscipientes, postulatum uobis accommodamus effectum: uestri itaque desiderii petitionibus annuentes, ecclesiam prenominatam, que episcopalis cathedre dignitatem temporibus primorum nouem Remensium pontificum habuisse dignoscitur, in qua ad Deo seruiendum attitulati estis, presentis priuilegii auctoritate munimus. Uniuersam enim Ecclesiam uestram, et pertinentia uobis uestrisque successoribus perpetualiter tenenda confirmamus, uidelicet mansum indominicatum de Wistereyo cum tota uilla, cum uicecomitatu, banno, et omnibus aliis appendiciis eiusdem uille; altare de Wistereyo cum tota ecclesia et cum capellis suis, que sunt apud Matreium, Buriniacum  et Marconeicurtem; altare de Fraxina cum tota ecclesia et capellis suis, que fuerunt apud Bauseyum et Ausilerias; item altare de Beruco, altare sancte Genouefe cum capellis suis, que sunt apud Bisannas et Lut; item altare de Mearco cum capellis suis, que sunt apud Burgum et Corueyum; altare de Columnis, altare de Marcheneyo, altare de Frasneyo, altare de Maura, altare sancti Hilarii, domus uestre, ac suburbia que sita sunt ante portam carceris, ab omni exactione et iure ministerialium nostrorum successorumque nostrorum, libera prorsus habeantur, sicut et hactenus habita sunt. Centum etiam iornalia terre arabilis de dote altaris sancti Symphoriani, que iacent in territorio de Curtemonasterioli, cum censu et decima, et decimam  terre que similiter est de dote altaris que iacet in territorio de Nantolio, thesaurarius ecclesie uestre ad facienda que necessaria erunt in eadem ecclesia perpetuo possideat. Si quis uero de quolibet uestrum clamorem fecerit, nulli persone licitum sit, uos extra capitulum uestrum in causam trahere, sed in capitulo uestro per decanum uel per abbatem uestrum iustitiam exsequamini canonicorum uestrorum iudicio. Preterea quecumque eadem ecclesia inpresentiarum iuste possidet, quecunque etiam in futurum concessione pontificum, liberalitate principum, uel oblatione fidelium legitime poterit adipisci, firma uobis uestrisque successoribus et illibata permaneant. Ad hoc decernimus  ut nulli omnino hominum liceat eamdem ecclesiam temere perturbare, aut eius possessiones auferre, uel oblata retinere, minuere uel temerariis exactionibus fatigare, sed omnia integra conseruentur, eorum pro quorum sustentatione et gubernatione concessa sunt, usibus omnimodis profutura. Ut autem huius nostri priuilegii pagina rata permaneat et inconuulsa, sigilli nostri impressione ac probabilium personarum testimoniis eam muniri ac roborari precipimus.

    Signum Odonis abbatis Beati Remigii.
    Hugonis abbatis Altiuillarensis.
    Haiderici abbatis Mosomensis.
    Iosfridi abbatis Sancti Theoderici.
    Odonis abbatis S. Petri Orbacensis.
     Ioranni abbatis Sancti Nicasii.
    Hugonis abbatis S. Basoli.
    Duranni abbatis de Maurimonte.
    Ursionis abbatis S. Dionysii.
    Canonicorum Nicolai archidiaconi.
    Ebali prepositi.
    Iosfridi decani.
    Lamberti cantoris.


Gerardi, Elberti, Ade, Odonis presbyterorum; Fulcrani, Ermonici, Fulchradi, Richardi diaconorum;

Simonis, Gerardi, Thome, Rodulfi subdiaconorum.

Actum Remis anno Incarnati uerbi 1119, indict. XI, regnante Ludouico gloriosissimo rege Francorum  anno XII, archiepiscopatus autem Radulti anno XIII.

Fulcradus cancellarius recognouit, scripsit et subscripsit.



Iu. Datur Floriacensibus monachis altare Sorbone. 
[Gall. Christ., t. X, col. 37 Instrum.]

RADULFUS, Dei gratia Remensis Ecclesie licet indignus minister et seruus, dilecto sibi in Christo BOSONI Floriacensis monasterii abbati uenerabili eiusque successoribus in perpetuum.

Nos quos propitia diuinitas ecclesie sue ministros ordinauit, ecclesiarum ac monasteriorum utilitatibus compellit suscepti regiminis cura debita sollicitudine  prouidere, ac piis bonorum desideriis assensum prebere. Eapropter dilectionis uestre iustis petitionibus annuentes, altare de Sorbonne absque personarum successione monasterio uestro perpetuo tenendum concedimus. Ut autem huius nostre concessionis pagina rata permaneat ac inconuulsa, sigilli nostri impressione ac probabilium personarum testimoniis eam muniri ac roborari precepimus.

    Signum Odonis Beati Remigii Remensis abbatis.
    S. Hugonis Altiuillarensis abbatis.
    S. Ioffridi Sancti Theoderici abbatis.
    Sig. Hugonis S. Basoli abbatis.
    S. Haiderici Mosomensis abbatis.
     Sig. Odonis Orbacensis abbatis.
    Sig. Ioranni Beati Nicasii abbatis.
    S. Duranni abbatis de Maurimonte.
    S. Nicolai archidiaconi.
    S. Ebali prepositi et aliorum.


Actum Remis anno incarnati uerbi 1119, indictione XI, Ludouico rege Francorum anno XII, archiepiscopatus autem domni Rodulfi anno XIII.

Fulcardus cancellarius recognouit, scripsit et subscripsit.



u. Monasterii S. Dionysii Remensis possessiones confirmat. 
[uARIN, Archiues administratiues de Reims, I, p. 274. Paris 1839. 4o.]

In nomine sancte et indiuidue Trinitatis . . . . Amen. RADULFUS omnipotentissima dispensatione Remensis Ecclesie sacerdos licet indignus, fratribus  in ecclesia Sancti Dionysii martyris, in suburbio urbis nostre degentibus, in perpetuum.

Cum superna adminiculante gratia, Remensem archiepiscopatum administraremus, adiit presentiam nostram frater noster Ursio, Sancti Dionysii abbas, satis humiliter implorans quatenus altaria et alia beneficia que uota fidelium Sancto Dionysio contulerant, et que in diuersis schedulis conscripta continebantur, in unum corpus redigi faceremus, et nostre imaginis auctoritate Sancto Dionysio perpetuo tenendam  firmaremus. Iuste petitioni aurem beneuolam inclinantes, annuimus, et ut petierat, fieri concessimus. Tenebat predicta Ecclesia altaria de . . . .  Sancti Petri Monte, de Sancto Iouino, de Bruciniaco, de Condato, de Noueileisio,  de Essia, de Bocio , de Breceio. In Nouiomensi episcopatu, altare de Montiscurte. In Atrebatensi episcopatu, altare de Assia. In Taruennensi episcopatu, altare de Stambere. Tenebat preterea eadem Ecclesia Sancti Dionysii beneficium archiepiscopi, decimam panis et uini et omnium reddituum suorum. Tenebat etiam quedam que ei emerat bone recordationis Geruasius archiepiscopus, terram scilicet et molendina de Aguliaca curte. Dedit idem archiepiscopus eidem Ecclesie, terram in suburbio ciuitatis sitam  , a porta uidule usque ad posternam. Insuper largitus est ei decimam fossatorum in circuitu ciuitatis preter terram sanctorum. A predicta autem posterna usque ad  portam Basilicarum, dedit eidem terram Manasses successor ipsius qui postea depositus fuit. Apud uillam que uentiliacum dicitur habet ecclesia predicta decimam in culturis et in pratis que archiepiscopi fuerunt, totam; in mansis uero medietatem. In uilla Tassiaco et in uilla que Seiles dicitur, similiter habet decimam sicut XI oblatrices tenuerunt. Dedit domnus Rainaldus archiepiscopus eidem Ecclesie culturam de Toireio inter Culmissiacum et liberam uillam Sancte Marie. In uilla que Attiniacum  dicitur, dedit ipse Rodulphus beato Dionysio decimam censuum, telonei, capitulaciorumque, consilio etiam et auxilio nostro cessit in dominium eiusdem Ecclesie capella de Carolifonte cum omnibus ad eam pertinentibus, saluo iure Altouillarensis  monasterii in cuius parochia eadem capella sita est. Nihilominus consilio nostro Fulchro de Betiniaci uilla et uxor eius, beato Dionysio omnia sua post decessum suum dederunt. Adam canonicus cognomento Magnus dedit seipsum prefate ecclesie et  partem allodiorum suorum que habet apud Beium et apud Seleriacum, et apud septem salites in terris, in molendinis, in seruis et ancillis. Item Guido canonicus Sancte Marie dedit Sancto Dionysio terram, ad petram in medio foro Remensi sitam X solidos et IX denarios quotannis soluentem. Dedit quoque ipsi Ecclesie Hescelinus comes de Grandi-Prato, allodium suum de Ambleio, tam in terris quam in pratis et siluis cum molendinis et tota piscaria. Apud Berniacam curtem habet ipsa ecclesia terram, molendina, aquam, seruos et ancillas que dedit ipsi comes Hugo de Registestis. Apud pontem Fabricatum habet eadem ecclesia terram et allodium Odonis et Reneri de Quarnaco pro quo dedit ecclesia ipsa XXII libras Catalaunensis monete. Giuellus   de Marmerei uilla fecit seipsum canonicum Sancti Dionysii, cui dedit nouem iornales allodii in campo Fiscali. Hermenricus de Claustro canonicus Sancte Marie dedit beato Dionysio pro anima sua furnum ad portam carceris in allodio suo situm. In piscaria de Ambleio habent medietatem Sparnacenses canonici; ipsam quoque tenet ab  ecclesia Sancti Dionysii in censu solidorum quinque Pruuinensis monete. De omnibus terris ministeriorum ad domum archiepiscopi pertinentium debet ecclesia Sancti Dionysii, habere decimas in quacunque iaceant parochia, totas si parochiani sui eas coluerint; si uero ab aliis parochianis culte fuerint dimidietatem. Apud Mormoreium paruum tenet in allodio sepedicta  Ecclesia Sancti Dionysii, molendinum unum, pratum unum, terram arabilem et Iu solidos Catalaunensis monete, uno denario minus, que Arnulphus cognomento dispersus de Nouo-Castro pro anima sua dedit ipsi ecclesie; et apud Mormoreium maiorem habet Sanctus Dionysius quartam partem unius molendini quam ei dedit Haimo sacerdos et incola ipsius uille. Hec omnia prescripta ecclesie Sancti Dionysii perpetua tenenda concedimus, et ut inconcussum permaneat, pontificatus nostri sigillo corroboramus, et idoneis testibus approbamus.

    S. domni Radulphii archiepiscopi.
    S. domni Odonis abbatis Sancti Remigii.
    S. domni Ioranni abbatis Sancti Nicasii.
    S. Ursionis abbatis Sancti Dionysii.
     S. domni Nicolai archidiaconi.
    S. domni Hugonis archidiaconi.
    S. Frearlici prepositi.
    S. Ioffrini decani.
    S. Leonis cantoris.
    S. Hugonis thesaurarii.
     S. Ade, S. Odonis, S. Alberti, sacerdotum.
    S. Guidonis, S. Ermenrici, S. Raineri, diaconorum.
    S. Geruasii, S. Petri, S. Gerardi, subdiaconorum.
    S. Guillelmi, S. Herberti, S. Stephani, lectorum.


Actum Remis, anno uerbi incarnati 1124, indictione I, regnante Ludouico rege Francorum piissimo, regni sui anno XuI, archiepiscopatus autem domni Radulfi similiter anno XuI.

Ego Fulcradus cancellarius scripsi et subscripsi.



uI. Litem de quadam decima inter ecclesiam S. Timothei et B. Sixti ortam componit. 
[D. MARLOT, Metropol. Rem., II, 281.]


Ego RADULFUS, Dei gratia Remensis Ecclesie licet indignus minister, cuiusdam decime litem, inter ecclesiam uidelicet S. Timothei et B. Sixti discernere uolens, presentis pagine testimonio dubiam terminaui causam.

Eo tempore quo magister Albricus decimam S. Sixti tenebat in beneficium ab Hugone Remensis Ecclesie thesaurario, suborta est querela decime cuiusdam culture Sancti Timothei, que cultura iacet inter uiriliacum et Tassieium. Canonici Sancti Timothei dicebant dimidiam partem decime culture illius ad se pertinere, eo quod terra Sancti Timothei esset; abbas autem Sancti Nicasii ad cuius monasterium  altare Sancti Sixti pertinet, legalibus personis et idoneis testibus paratus fuit probare decimam illam ad Ecclesiam Sancti Sixti pertinere: uerum pacis gratia inter utrosque dispensauimus, quatenus de his que in eadem terra extra domos S. Remigii, curtem et hortos, extra etiam alias edificandas ad agriculturam pertinent, predicti Canonici dimidiam tantum habeant decime partem, predicti autem mansionarii cum decima sua ad ecclesiam Sancti Sixti pertineant. Huius instituti testes habentur Odo abbas Sancti Remigii, sub cuius presentia factum fuit; Guillelmus abbas Sancti Theoderici, Nicolaus archidiaconns, Fridericus prepositus, Ioffridus decanus, Hugo thesaurarius, Adam, Odo, Albertus, presbyteri.



uII.  Cenobio S. Remigii Remensis altare S. Iuliani asserit. 
[Ibid., p. 282.]

In nomine Patris, et Filii, et Spiritus sancti, RADULFUS  ad Remensis Ecclesie culmen sola pietate diuina prouectus, ODONI uenerabili Sancti Remigii abbati et eiusdem loci fratribus, de bono ad melius in perpetuum promoueri.

Temporalibus bonis affluentibus, et caducis rebus sublimatis hoc incumbit, ut pro transitoriis permanentia, pro perituris eterna commutent. Hoc attendentes et anime periclitanti consultum esse cupientes, altare B. Iuliani, quod ecclesie B. Remigii adiacet, eo quod eadem ecclesia sub obtentu persone hucusque tenuerat, amore eiusdem patroni nostri, tibi et ecclesie tue impersonaliter conferimus et perpetuo tenendum concedimus, orantes ut  anniuersarius dies depositionis nostre in predicta Ecclesia quotannis in communi celebretur. Hanc paginam ratam esse uolentes, nostre imaginis testimonio  et idonearum astipulatione personarum eam confirmamus.

    Signum Nicolai archidiaconi,
    Signum Hugonis archidiaconi,
    Signum Frederici prepositi,
    Signum Ioffridi decani,
    Signum Leonis cantoris,
    Signum Odonis subthesaurarii,
    Signum Ade, Alberti presbyterorum,
    Sig. Raineri, Ioannis, diaconorum.
    Signum Geruasii, Stephani, subdiaconorum.


Actum Remis anno incarnati uerbi millesimo centesimo uicesimo quarto, indictione decima, regnante Ludouico  rege Francorum anno sexto decimo, archiepiscopatus autem domini Radulfi anno septimo decimo.

Fulchradus cancellarius scripsit et subscripsit.




ANNO DOMINI MCXXIu
CONON CARDINALIS PRAENESTINUS EPISCOPUS





NOTITIA HISTORICA IN CONONEM


 Conus, siue Conon, Germanus, olim canonicus regularis Ecclesie S. Nicolai de Aruasia, uir sanctimonia uite longe clarissimus, a Paschali II, dum in Galliis moraretur, factus est episcopus card. Prenestinus, ab eodemque in Orientem legatus est anno 1111; ubi cum accepisset impium imperatorem Henricum fidem fregisse pontifici, Paschalemque uiolenter arreptum coniecisse in carcerem, iustissima ira succensus in episcoporum concilio a se coacto, fedifragum Henricum ad ignominiam sempiternam religionis telo transfixit, eamdemque censuram in Occidentem reuersus, quinque celebratis conciliis in Grecia, Pannonia, Saxonia, Lotharingia, Galliaque contra sacrilegum imperatorem constanter perursit, ac deinde curauit, ut Romani concilii  Patres, quam iterato tulisset sententiam, ratam haberent anno 1116. Quod non modo facile obtinuit, sed ob id uehemens pietatis studium in pontificem, caputque Ecclesie, adeo celebre nomen adeptus est, ut quasi de celo delapsum Cononem deinceps uenerarentur mortales. Interea contigit in fide fluctuare  Germanos. Itaque Gelasius II ne longius serperet malum, Cononem potestate legati succinctum legat in Germaniam, quippe qui natione Germanus, titubanti prouincie sue commodius medicinam posse facere uideretur. Quamobrem caput tumultus, facemque seditionis, tam in Coloniensi, quam in Fritistariensi conciliis a se celebratis, Henricum iterum censura excommunicationis inuoluit.

Hic ille Prenestinus card. est quem Gelasius II, propemodum Clumaci cum morte luctans, tanquam uirum sanctissimum, ac pontificatui parem, purpuratorum senatui proposuit deligendum. Et quidem deprecanti pontifici respondisset euentus, ni Conon, ab omni ambitione procul alienus, in se purpuratorum prope ruentia studia diuertisset, conuertissetque  in Widonem archiepiscopum uiennensem, quem anno 1119 deinceps sub Calixti II nomine eiusdem Cononis hortatu creauere pontificem.

Hunc Prenestinum episcopum, qui pontificatum sibi oblatum dicitur respuisse, Oddonem appellat Baronius, manifeste nomen inuertens, cum Cononem  dicere debuisset. Siquidem et Conon hoc eodem anno uiuebat, preteritoque anno in Germania fuerat functus legatione, Calixtoque II legitur subscripsisse anno 1122. Huius meminit abbas Uspergensis, ac Sigibertus in Chronicis, Gothifredus Clarauallensis in epist. ad Albanensem episcopum, ubi Cononem narrat, cum Suessione in Gallia celebraret concilium, Petri Abelardi cum auctore scripta damnasse, contaminataque hereseos ueneno exussisse flammis. Cryptam, et altare S. Agapiti in cathedrali ecclesia Prenestina Cononem dedicasse refert sequens inscriptio marmorea ibidem apposita quam ex Suaresio correctiorem damus:

Anno Dominice Incarnationis millesimo CXuI. XuIII. Kal. Febr. Indic. X. dedicatum est altare  et crypta S. Agapiti Martyris per Domnum Cononem Prenestinum episcopum in quo uidelicet Altari requiescunt corpora SS. Mart. Agapiti,  Gordiani, et Abundii, et recondite sunt reliquie SS. Mart. Miliani et Nymphe.

Anno 1117 partem superiorem eiusdem ecclesie una cum altari S. Agapiti dedicauit, ut alia inscriptio ibidem refert, quam item correctiorem ex eodem Suaresio damus.

RC. anno Dominice Incarnationis MCXuII. M. Decembrio Sac. die XuI, Indict. XI. dedicata est superior Ecclesia, et Altare Sancti AG. Mart. a Domino Paschali II. Papa anno Pontificatus eiusdem XIX, in quo uidelicet Altari recondite sunt Reliquie Apostolorum et Sanctorum Mart. Callixti, Martini Pape, Agapiti, ualentini, Tiburtii, et Sondi et beate Agathe uirginis, et Sancti Siluestri Confessoris. Interfuerunt huic dedicationi Maifredus Tiburtinus Episcopus, Berardus Marsicanus Episcopus, et  Ecclesie Romane Cardinales Presbyteri Diaconi GG. AURIFEX





CONONIS EPISTOLAE.



I. Cononis cardinalis synodica epistola pro monasterio S. Quintini de Monte prope Perronam. .
[MABILL., Annal. Bened., u, 694.]


CONO, diuina gratia Prenestinus episcopus, apostolice sedis legatus, omnibus fidelibus tam presentibus quam futuris.

Cum legatione in Francia fungeremur, aduersus Henricum abbatem Sancti Quintini de Monte, de quadam terra de Botencurt, scilicet quam chyrographo sibi defendebat, a quibusdam monachis Sancti uedasti calumnia exorta est. Abbas tamen Sancti uedasti et plures ex fratribus eius illi chyrographo testimonium perhibebant et assensum non negabant. Cum igitur causa ista ad nos usque perlata fuisset, ad illos monachos litteras nostras direximus, ut uel ab iniusta calumnia quiescerent, aut si quid contra  chyrographum se habere confiderent, in concilio, quod Catalaunis futurum indixeramus, calumniam suam ad diffinitionem presentarent. In indicto igitur termino cum concilium celebraremus, neminem illorum, qui aduersus abbatem Sancti Quintini uel chyrographum eius quidquam dicerent, adesse cognouimus. Sic itaque iudicio concilii chyrographum illud ratum probauimus, et ut deinceps stabile et inconuulsum permaneat, auctoritate apostolice sedis in huius pagine patrocinio confirmauimus.

Actum Catalaunis anno Incarnationis Dominice 1115, indictione uIII.

Huic confirmationi testes interfuerunt: S. Radulphi archiepiscopi, S. Godefridi Ambianensis episcopi,  S. Gualonis Parisiensis episcopi, S. Guillelmi Catalaunensis episcopi, S. Ioannis Morinensis episcopi, S. Iohannis Aurelianensis episcopi, S. Philippi Trecensis episcopi, S. Rotberti Atrebatensis.



II.  Cononis apostolice sedis legati iudicium pro Ecclesia Hanachiensi ad terminandam litem inter abbatissam monasterii S. Marie et canonicos Miliacensis. 
[P. LOUuET, Antiquités de Beauuais, tom. I, p. 620, Rouen, 1614, 8o.]

Iudicium quod datum est per manum D. Cononis episcopi Prenestini sedis apostolice legati de Ecclesia Hanachiensi inter abbatissam monasterii S. Marie quod dicitur ad S. Paulum canonicos Miliacenses. Altare eius Ecclesie erat pertinens ad monasterium S. Marie sicut absque ulla contradictione ab ipsius abbatisse prolocutoribus dicebatur, et  ideo presbyterum se dicebat predicta abbatissa mittere debere in ipsam Ecclesiam et usque ad placiti diem per triginta annos se ecclesiam illam per introductionem presbyteri ordinasse. Que uerba abbatisse in nullo canonici Miliacensis refellebant. Sed hoc tantum dicebant quia, cum decimas maiores et partem minutarum haberent decimarum, presbyter post dispositionem super ipso ab eiusdem monasterii abbatissa factam ad eos deberet uenire, et per eorum licentiam in eadem ecclesia remanere. Et sic usque ad huius placiti diem per triginta annos asserebant se tenuisse, he sunt rationes utriusque.

Iudicatum ergo ut quando quidem altare absque contradictione esse iuris monasterii beate Marie  dicebatur; neque refragari poterat quin per triginta annos eiusdem monasterii abbatisse presbyterum in ipsam Hanachiensem ecclesiam misissent. Deinceps per ipsius abbatisse, dispositionem absque aliquo ad ipsos Miliacenses canonicos recursu presbyter in ecclesiam Hanachiensem mittetur.

Hec sunt nomina iudicum ipsorum: Rainaldus abbas uigeliacensis qui iudicium recitauit, Goscelinus, Halegredus decanus Beluacensis, Rogerus archidiaconus, Giraldus abbas S. Luciani, Odo abbas S. Symphoriani, Seranus, canonicus, Drago S. Quintini canonicus, Eustachius clericus.

Actum est hoc Beluaci presente domno Conone Prenestino episcopo qui iudicium hoc laudauit, et sigilli sui impressione firmauit, presidente Petro  Beluacensis Ecclesie episcopo.



III. Cononis sancte Romane Ecclesie legati epistola ad Theogerum abbatem S. Georgii. 
[D. BOUQUET, tom. XIu, p. 210.]

CONO Dei gratia Prenestinus episcopus et sancte Romane Ecclesie legatus, dilecto fratri THEOGERO abbati, in cunctis huius uite laboribus consolationem sancti Spiritus.

Religionis et honestatis uestre fama, et quam habetis in ueritatis defensione constantia, Romane Ecclesie uos notum et acceptum fecit. Unde cum in Gallias pro legationis nostre officio uenimus Moguntinum  archiepiscopum  pro pallio quod ei apportamus conuenturi, et quedam precipua cum eo et aliis tractaturi, uos etiam uocare necessarium duximus, ut uestre paternitatis consilium et testimonium habeamus. Abbatem S. Clementis, qui uos ad colloquii nostri locum conducat, misimus, et ut cum eo absque ulla dilatione ueniatis, rogamus et precipimus.



Iu. Cononis sancte Romane sedis legati epistola pro electione Metensis Ecclesie episcopi. 
[D. BOUQUET, t. XIu, p. 209.]

CONO Dei gratia Prenestinus episcopus et sancte Romane Ecclesie legatus, dilectis in Christo filiis  et fratribus, abbatibus et clericis ad electionem Metensis Ecclesie faciendam in Christi nomine congregatis, sancti Spiritus presentiam et consolationem.

Quomodo [quando uel quoniam] uos non ignorare sacros canones noui, et qualiter episcopi electio facienda sit nosse, auctoritate et precepto domini pape, insuper et rogatu domini uiennensis archiepiscopi, paucis uobis tantum scribere duximus. Ne quis igitur uestrum de minori numero causetur, ipsius Domini uoce moneo dicentis: Nolite timere, pusillus grex, etc. ; sicut alibi: Ubi duo uel tres congregati fuerint in nomine meo, in  medio eorum sum . Non dixit, Ego sapientia habito in multis, sed ego sapientia habito in consiliis . Neque conturbet uos discordia multorum; iam nec nouum est nec inusitatum, ut in electione episcopi discors inueniatur sententia cleri et populi. Non maiori itaque parti, sed saniori sacra Scriptura cedendum censet. Quapropter eadem autoritate precipimus, ut semota partium animositate dignum Ecclesie Dei pastorem eligatis: electo uero, quicunque ille est, ex parte Dei et Ecclesie omnem honorem haberi precipimus. Quod si contempserit, excommunicationi subiicimus; et domum eius, domum discalceati in Isrel nominari censemus, et tot animarum reum, quod prodesse poterat, decernimus; et in die iudicii grandine  grandinari addi adiicimus. Ceterum que uobis lator presentium ex parte nostra dixerit uel iniunxerit, tanquam ab ore nostro audiatis et audita implere non differatis.



u. 
[D. BOUQUET, ibid., p. 212.]

CONO Dei gratia Prenestinus episcopus et sedis apostolice legatus, dilecto fratri THEOGERO, salutem et dilectionem.

Litteras tue fraterne dilectionis, fratre Alardo referente, audiuimus, quibus Metensem Ecclesiam, ut constanter et fiducialiter ageret, hortabaris. Nunc uero, Deo annuente, tam tuis quam aliorum  monitis omnes eiusdem Ecclesie filii obtemperantes, omnesque in canonica electione conuenientes, pari uoto parique consensu te in pastorem sibi a Deo prouisum elegerunt. Unde nos unanimiter supplicantes rogant quatenus electioni eorum assensum prebeamus, et qualiter te in pastorem habeant, quem intra terminos nostre legationis morari cognouerunt, studeamus. Nos uero testimonium uite et conuersationis tue inuestigantes, gratia Dei nichil inuenimus quod sacris possit obesse canonibus. Quapropter, frater dilectissime, presentibus litteris te commonemus, et monendo apostolica auctoritate precipimus, quatenus iniunctum tibi onus et curam sancte Metensis Ecclesie, proprii pastoris solatio destitute, subire non subterfugias; sed potius murum  pro domo Isrel te opponas, et Ecclesiam Christi inter instantes et immanissima rabie persecutorum fluctuantes procellas nutantem, illis resistendo sustentare et iuuare nullatenus dissimules, exemplo illorum sanctorum qui in primitiua Ecclesia curam pastoralem suscipientes, pro defensione Ecclesie seipsos, cum opportunitas exigebat, periculis mortis tradere non dubitabant. Si autem  monitis Ecclesie ac nostris obedire contempseris, sciat te procul dubio ordinis tui periculo subiacere, et ecclesiarum introitum, nisi obediendo acquiescas, tibi nullo modo patere. Quamobrem dilectionem tuam iterum iterumque monentes  precipimus, ut iniunctam tibi obedientiam omni occasione remota suscipias; deinde suscepta obedientia, domino uiennensi archiepiscopo et sancte Ecclesie Romane legato te prestare non negligas, ut, pontificalis ordinationis accepta benedictione, digne in Ecclesia Christi militare ualeas.



uI. Cononis sedis apostolice legati epistola ad Theogerum Metensem episcopum electum. 
[D. BOUQUET, ibid., p. 212.]

CONO Dei gratia Prenestinus episcopus et apostolice sedis legatus, dilecto fratri THEOGERO Metensi electo, spiritum obedientie cum spiritu fortitudinis.

 Cum Filius Dei obediens fuerit Deo Patri, tu e contra obedientiam subterfugiendo membrum illius te esse negasti. uide igitur, reuerendissime frater, ne inobediendo idololatra efficiaris, et ignibus deputeris eternis. uides enim Ecclesiam Dei laborare, et concertare contemnis; sed magis requiescere elegisti ut in eternum laborares. Apostolica igitur te auctoritate commonemus, et commonendo precipimus ut electionem Metensis Ecclesie humiliter suscipias, atque usque ad Dominicam Misericordie Domini legato Romano uiennensi archiepiscopo te presentes. Quod nisi feceris, te ab omni diuino officio sequestramus. Fratribus uero tuis per summam obedientiam precipimus ut consentiant: quod  nisi fecerint, eidem sententie eos subiicimus. Nos enim per misericordiam regimen cenobii S. Georgii tibi concedimus, donec opportuno tempore eidem Ecclesie dignum pastorem possis eligere. Sancta Diuinitas, reuerendissime frater, te doceat obedire.



uII. Cononis Prenestini episcopi epistola ad episcopum Lingonensem pro Arnaldo abbate S. Petri uiui. 
[Spicileg. D. Luce D'ACHERI, t. II, p. 768.]

CONO Prenestinus episcopus et Romane Ecclesie legatus IOSCERANNO Lingonensium episcopo salutem.

 Querimoniam uenerabilis Arnaldi aboatis monasterii S. Petri uiui audiuimus de abbate Molismensi, et abbate monasterii Sancti Ioannis de Prato, quorum unus ecclesiam unam ei aufert, alter uillam cum appendiciis suis. uos autem iam bis diem placiti ei constituistis, sed neque uos neque abbates ad ullam illarum uenire noluistis. Et quia iniuriam huius rei penes uos esse sentimus, mandamus, et mandando obsecramus, ut ei inde plenariam iustitiam faciatis. Quod si facere nolueritis, querimoniam eius ante dominum papam, quia de legatione nostra est, me sciatis perlaturum, et causam eius quantumcunque potero prosecuturum.



uIII.  Cononis epistola ad Fridericum archiepiscopum Coloniensem.---Scribit ei posse regem ab eo excommunicari. 
[MARTENE, Ampl. collectio, I, 664, ex ms. S. Germani a Pratis.]

CONO Prenestinus Dei gratia episcopus et apostolice sedis uicarius, uenerabili fratri FRIDERICO Coloniensi archiepiscopo anime sue dimidio gaudium et letitiam in Spiritu sancto.

Denuntiamus uobis in nomine Domini ut non cito moueamini a uestro sensu tam dictis pseudofratrum nostrorum, quam aliorum dicentium non pertinere ad uos excommunicare regem, quia  nec rex nobis commissus, nec de parochia nostra esse uidetur; quibus ex ore domni pape efficaciter respondemus, quia, etsi nobis parochiali iure commissus non fuerit, auctoritate tamen Spiritus sancti et sanctorum Patrum pro tanto scelere merito excommunicare debuimus, attendentes quod B. Ambrosius Theodosium imperatorem Romanum non sibi commissum, licet non papa, non patriarcha, non Ecclesie Romane legatus, excommunicauit pro scelere quod non in parochia sua, sed Thessalonice commiserat. Quidam falsi fratres mandauerunt nobis quod pax esset infer uos et regem, sed domnus papa nec nos credere uoluimus quousque uos uideremus.



IX.  Epistola Cononis A. S. L. Ad II. Niuernensem episcopum.---De inauguratione Calisti P. II agit. Deinde comitem atque eius satellites ob sacrilegia in uizeliacensem ecclesiam commissa excommunicatos declarat.

CONO Dei gratia Prenestinus episcopus, apostolice sedis legatus, II. Niuernensi episcopo uenerabili et dilecto fratri, salutem et fraternam in Christo dilectionem.

Que postquam a nobis discessistis, apud nos gesta sunt, dilectioni uestre innotescere uolumus. Die ipsa qua ab inuicem discessimus cum electo nostro duce misericordia Dei ad partes Lugdunensium properauimus. Antequam autem Lugdunum  perueniremus, domnus Lugdunen. archiepiscopus electioni nostre assensit, et Lugduni subscripsit. Ibi facta processione solemni, dominum papam Calixtum et nos honorifice suscepit. Nam et Engolismensis episcopus antequam a nobis discederet, subscripserat, et domino pape humiliter se subdiderat. Inde uenimus uiennam, ubi in Dominica Quinquagesime dominus papa coronatus est. Cum autem ab illo digressi uizeliacum uenissemus, comperimus rumorem eum uerum, quem fama uulgante tristes acceperamus. Tristes, inquam, tum pro ecclesia uizel. in cuius lesione lesa est Romana mater Ecclesia  tum pro ipso Niuern. comite, quem satis dileximus, cuius clientela portas uizelia, claustri  fregit et dirupit, SS. Lazari et Marthe sororis eius, et SS. Andeoli atque Pontiani martyrum corpora, crucem quoque in qua de ligno Domini habetur, iactis lapidibus exornauerunt, monachos uerberauerunt, et lapidibus percusserunt, et quemdam ex ipsis ceperunt, et iniectis manibus sub habitu monachi dehonestauerunt. Pro quibus omnibus uos monemus, et apostolica auctoritate precipimus, ut ipsum comitem ex parte nostra conueniatis, et ad emendationem tanti sacrilegii eum uenire moneatis. Quod si dixerit non se interfuisse huic flagitio; de consensu eum arguite, quia scilicet cum eadem die uizeliacum ipse uenisset, et omnes sacrilegos qui flagitium commiserant ibi inuenisset, neque spontaneus neque monitus ab abbate  sub testimonio multorum, de suis hominibus iustitiam uel honorem, uel satisfactionem Ecclesie uizel. facere uoluit. Quamobrem timeat sententiam Lucii pape sanctissimi, que talis est ad episcopos Gallos et Hispanos inter alia in primo decretali suo: »Res ecclesiarum uestrarum, et oblationes fidelium quas significastis a quibusdam irruentibus uexari, uobisque et Ecclesiis uestris auferri, indubitanter maximum est peccatum, testante Scriptura que ait: Qui abstulerit patri uel matri aliquid, et dicit hoc non esse peccatum, homicide particeps est. Pater ergo noster sine dubio Deus est, qui nos creauit; et mater nostra Ecclesia, que nos in baptismo spiritualiter generauit. Hec fieri prophete, hec apostoli, hec successores eorum,  et omnium Catholicorum Patrum uetant decreta, et tales presumptiones sacrilegia esse diiudicantur: quorum nos sequentes exempla, omnes tales presumptores, et Ecclesie raptores, atque suarum facultatum alienatores una uobiscum a liminibus sancte Matris Ecclesie anathematizatos apostolica auctoritate pellimus, et damnamus, atque sacrilegos esse iudicamus, et non solum eos, sed omnes consentientes eis, quia non solum qui faciunt, rei iudicantur, sed etiam qui facientibus consentiunt. Par enim pena et agentes et consentientes comprehendit.« Item Symmachus papa aduersus peruasores Ecclesiarum: »Generaliter quicunque res ecclesiasticas confiscare, aut competere, aut peruadere  periculosa aut seua infestatione presumpserit, nisi se citissime per Ecclesie de qua agitur satisfactionem correxerit, perpetuo anathemate feriatur. Similiter et hi qui Ecclesie ius uel largitione principum uel quorumdam potentum, aut quadam inuasione, aut tyrannica potestate retinuerint, et filiis uel heredibus suis, ut a quibusdam iam  factum audiuimus, quasi hereditarias reliquerint, nisi cito res Dei, admoniti a pontifice agnita ueritate reddiderint, perpetuo anathemate feriantur. Iniquum esse enim censemus, ut potius custodes chartarum, quam defensores rerum creditarum, ut preceptum est, iudicemur.«

Quod si comes ipse priuilegia Ecclesie uizel. contemnit, audiat Anacletum papam a B. Petro tertium: »Priuilegia ecclesiarum et sacerdotum S. apostoli iussu Saluatoris eius decreuerunt manere temporibus.« Et in legibus seculi cautum habetur: »Si Ecclesie uenerabilis priuilegia cuiusquam fuerint temeritate uiolata, uel assimulatione neglecta, commissum hoc in triplo, iuxta legum sanctionem, Ecclesie cui factum est componatur,  nobisque bannus noster in triplo persoluatur.« Item in alio loco: »Nullius autem sacre res et religiose et sancte: quod enim diuini iuris est, nullius in bonis est.« Item aduersus eos qui portas fregerunt, ait Iustinianus: »Sancte quoque res, ueluti muri et porte, quodammodo diuini iuris sunt, et ideo nullius in bonis sunt. Ideo autem muros sanctos dicimus, quia pena capitis constituta sit in eos, qui aliquid in muros deliquerint.« Nolumus autem, frater carissime, exaggerare quod gestum est, ne cogamur iudicare quod dignum est, sed uolumus ut annunties eidem comiti, ut de perpetratis sacrilegiis nobis in manu nostra satisfactionem ab hominibus suis, quorum nomina subscribentur, fieri faciat usque ad mediantem  Quadragesimam, et in futuro ab inquietatione Ecclesie desistat: quia nisi obedierit, nos sequentes sanctorum suprascriptorum sententias, anathematis gladio tam ipsum, quam terram eius, licet inuiti, post transactum quem prefiximus terminum, feriemus. Hec sunt nomina illorum qui in sacrilegio illo manus commisisse uisi sunt: Rainaldus Prepositus de Moncellis, et frater eius Nicolaus, Guillelmus mariscalcus, Paganus buticularius, Petrus panetarius, Odo Camarlancus, Petiz de Moncellis; Theobaudus cocus, Guillel. prepositus de Cerciaco, Groslebos, Renaldus nepos Mainfredi de Porta, Beraldus de Moncellis, duo filii Aimberti de Moncellis, Ioannes Deli, Tardet de Moncellis,  Seguinus de Moncellis, Guichardus frater Galterii Baticularii, Burgensis de Moncellis, qui cognomine ita uocatur, Gaudricus de Climiciaco cum septem sociis, et multi alii quos donec nominatim nominemus suis conscientiis puniendos relinquimus, si non digne satisfactionem fecerint.




ANNO DOMINI MCXXIu
ERNULFUS ROFFENSIS EPISCOPUS





NOTITIA HISTORICA LITTERARIA.


Ernulfus, Roffensis episcopus, qui sedem ab anno 1114 ad 1124 tenuit, librum compilauit de Ecclesie Roffensis fundatione, dotatione, chartis, placitis aliisque rebus ad eam spectantibus. Codicem in Archiuo Ecclesie Roffensis asseruatum decanus et capitulum Roffense benignitate summa mihi transmiserunt. Plurimis nostre gentis antiquariis Textus Roffensis titulo innotuit. In fronte libri hanc inscriptionem manus antiquissima apposuit Textus de ecclesia Roffensi per Ernulfum episcopum. Continet autem plura monumenta tam Latine quam Saxonice scripta, uidelicet: Leges Ethelberti, Alfredi, Guthrunni, Edwardi, Edmundi et Ethelredi regum, Saxonice; Exorcismum Ordalii, Leges Canuti regis, Constitutiones Willelmi I regis, Excerpta ex decretis pontificum, Institutiones Henrici I regis, anno 1101 latas, successionem pontificum et imperatorum Romanorum, pontificum Ierosolymitanorum et quatuor sedium patriarchalium, Nomina archiepiscoporum et episcoporum Anglie a S. Augustino per singulas sedes distributa, Latine; Iudicia ciuitatis Lundonie, Genealogiam Edwardi regis ab Adamo, Genealogias omnium Anglie heptarcharum ab Adamo, Saxonice; priuilegia, chartas, ordinationes, etc. Ecclesie Roffensis Latine et Saxonice. Nulla habentur in codice, Ernulfi etate inferiora; si demas 13 nomina in Catalogo archiepiscoporum Cant., et 15 nomina in Catalogo episcoporum Roff., que ab aliena manu diuersis seculis accesserunt, ut ex litteris et atramento constat. Quedam enim manus episcoporum sex Ernulfum sequentium nomina adiecit; cui alia manus recentior episcoporum nouem succedentium nomina apposuit. His addenda sunt pauca quedam de rebus tempore Ioannis et Ascelini episcoporum gestis, post folium 203 congesta. Cetera omnia manu Ernulfo ceua scripta sunt. Leuiora forsitan hec uideri possent, ni quis ea que ad Historiam Roffensem ex hoc codice adnotantur inspexerit. Ista enim nos prefari debuisse tunc facile liquebit. Ceterum aliis ingenii monumentis Ernulfus inclaruit. In his exstat epistola ad Walkelinum Wintoniensem episcopum De incertis coniugiis preclara; quam R. P. Lucas Dacherius in Spicilegio suo euulgauit tom. III, p. 410 . Habetur eadem Ernulfo inscripta in codice uetustissimo bibliothece Lambethane, uix unico apice a Dacheriana diuersa. Turpissime uero hallucinatus est Baleus , qui opera quedam Arnulphi Lexouiensis episcopi et Arnoldi Boneuallis abbatis Arnulpho Roffensi episcopo inscripsit, eumdemque permiscuit cum Arnulpho presbytero, quem Romanorum clericorum insidiis Honorii II pape tempore Platina refert  fuisse sublatum, dum in Romane curie uitia acrius inueheretur. Reipsa enim Arnulphus ille concionator toto celo diuersus erat a Roffensi nostro, qui ante inceptum Honorii pontificatum obiit. ueritas autem Baleo parum cure erat, dummodo Romane Ecclesie inimicorum numerum augere posset. Ceterum nos insigniora Ecclesie Roffensis monumenta ex Ernulfi farragine delectu habito exscripsimus, et nunc primum euulgauimus.





ERNULFI EPISCOPI ROFFENSIS COLLECTANEA DE REBUS ECCLESIAE ROFFENSIS A PRIMA SEDIS FUNDATIONE AD SUA TEMPORA Ex Textu Roffensi, quem composuit Ernulfus.




Nomina episcoporum Roffensium.

 I. Iustus  . Obiit Iu Idus Nouembris. II. Romanus  . III. Paulinus  . Obiit uI Idus Octobris.  Iu. Ithamar  . u. Damianus  . uI. Putta  . uII. Guichelmus  , uIII. Gybmundus  . IX. Tobias   . X. Alduulfus  . XI. Dunno  . XII. Eardulfus  . XIII. Diora  . XIu. Weormundus  . Xu. Beornmodus  XuI. Tadnothus  .  XuII. Badenothus  . XuIII. Cuthuulfus  . XIX. Suithufius  . XX. Burhricus  . XXI. Ceolmundus  . XXII. Cynefertus  . XXIII.  Aelfstanus  XXIu. Goduuinus I.  . XXu. Goduuinus II.  . XXuI. Sywardus  . XXuII.  Ernostus  . XXuIII. Gundulfus  . XXIX. Radulfus  . XXX. Ernulfus  .



Donationes ecclesie Roffensi facte.


Anno ab Incarnatione Domini 600, rex Ethelbertus fundauit ecclesiam S. Andree apostoli Rofi et dedit ei Prestefeld, et omnem terram que est ad Meduwaie usque ad orientalem portam ciuitatis in australi parte, et alias terras extra murum ciuitatis uersus partem aquilonalem.

 Anno ab Incarnatione Domini 738, Eadberhtus rex Cantuariorum dedit ecclesie S. Andree apostoli Hrosi Stokes, et terram X aratrorum in Hou que uocatur Andscohesham, et commendauit Ealdulfo episcopo.

Anno ab Incarnatione Domini 764, Offa rex Merciorum, et Sigeredus rex Cantie donauerunt ecclesie S. Andree Aeslingeham cum omnibus appendiciis suis, scilicet Freondesberiam et Wicham, uidelicet XX aratrorum; et commendauerunt Eardwlfo episcopo. Item rex Offa et Ecbertus rex Cantuariorum dederunt ecclesie S. Andree Bromgeheg, et commendauerunt episcopo Dioran, et postea episcopo Wermundo.

Ecgberhtus rex Cantie dedit ecclesie S. Andree  Heallingas, id est terram X aratrorum et commendauit episcopo Dioran.

Anno ab Incarnatione Domini 788, Offa rex Merciorum dedit ecclesie S. Andree Trottesclib; et commendauit Wermundo episcopo. Obiit Offa rex Anglorum II Idus Augusti.

Cenuulf rex Merciorum dedit ecclesie S. Andree  Borcstealle; et commendauit Beornmodo episcopo.

Anno ab Incarnatione Domini 838, Ecbertus rex Westsaxonum et Cantuariorum dedit ecclesie S. Andree magnas libertates, et ista Maneria, Hallinges et Snodigland; et commendauit episcopo Beornmodo.

Anno ab Incarnatione Domini 841, Aetheluulf rex occidentalium Saxonum dedit ecclesie S. Andree Holanbeorgestun; et commendauit episcopo Beornmodo.

Anno Dominice Incarnationis 870, Aetheluulf rex Saxonum dedit ecclesie S. Andree Cucolanstan, et commendauit Suuithuulfo episcopo.

Eadmundus rex Anglorum dedit ecclesie S. Andree  Meallingas; et commendauit episcopo Burhrico.

Quidam prepotens ac probus homo, nomine Brihtricus, cum uxore Aelfsuuitha dederunt ecclesie S. Andree Damtunam et Langafeldam et Derente et Falcheham; et commendauerunt Aelfstano episcopo.

Anno Dominice Incarnationis 945, Edgarus rex Anglorum dedit ecclesie S. Andree Bromleage, et commendauit Aelfstano episcopo.

Anno Dominice Incarnationis 995, Ethelred rex Anglorum dedit ecclesie S. Andree Wldeham et Litlanbroc, et commendauit episcopo Goduuino. Idem dedit ecclesie S. Andree Stantun et Hiltun, scilicet Xu mansas terrarum et commendauit episcopo  Goduuino.

Willelmus primus rex Anglorum reddidit Fracenham terram S. Andree Lanfranco archiepiscopo, quam iniqui iniuste abstulerant, et ipse iuste reddidit Gundulfo episcopo. Sic etiam Stoches terram S. Andree eripuit ipse Lanfrancus de inuasione tyrannorum, et reddidit predicto Gundulfo episcopo et monachis eiusdem. Idem Willelmus rex reddidit Roffensi ecclesie Denintunam et Falcheham olim iniuste ablatas. Preterea inter cetera bona magna, que eidem ecclesie in uita sua fecit, imminente articulo mortis sue centum libras ei dedit, et tunicam propriam regalem, et cornu eburneum, et alia plura ornamenta. Obiit is u Idus Septembris.

Willelmus filius Willelmi regis dedit ecclesie  S. Andree manerium suum Lamhytham; et commendauit Gundulfo episcopo. Idem concessit libertates, quas ecclesia Roffensis huc usque obtinuit; et sua charta confirmauit omnium predictorum dona. Obiit Iu Nonas Augusti.

Lanfrancus archiepiscopus dedit ecclesie S. Andree manerium Hedenham ad uictum monachorum; quod concessit predictus Willelmus filius Willelmi regis. Obiit Lanfrancus u Kal. Iunii.

Estunam manerium idem rex Willelmus filius Willelmi dedit ecclesie S. Andree, et commendauit episcopo Gundulfo.

Nobilissimus rex Henricus multa bona contulit, scilicet ecclesias de Boxle, de Eilesford, Derenteford,  Suttune, cum capellis de Wilmintune, et de Kingesdune, item ecclesias de Chiselherste et de Wlewich, item decimas de Strodes et de Chealkes, et alia multa.

De placito apud Pinendenam inter Lanfrancum archiepiscopum et Odonem Baiocensem episcopum.

Tempore magni regis Willelmi, qui Anglicum regnum armis conquisiuit et suis ditionibus subiugauit, contigit Odonem Baiocensem episcopum et eiusdem regis fratrem multo citius quam Lanfrancum archiepiscopum in Angliam uenire, atque in comitatu de Cant. cum magna potentia residere, ibique potestatem non modicam exercere. Et quia illis diebus in comitatu illo quisquam non erat, qui  tante fortitudinis uiro resistere posset, propter magnam quam habuit potestatem, terras complures de archiepiscopatu Cantuarberie et consuetudines nonnullas sibi arripuit, atque usurpans sue dominationi ascripsit. Postea uero non multo tempore contigit prefatum Lanfrancum Cadomensis ecclesie abbatem iussu regis in Angliam quoque uenire, atque in archiepiscopatu Cantuarberie Deo disponente totius Anglie regni primatem sublimatum esse. Ubi dum aliquandiu resideret, et antiquas ecclesie sue terras multas sibi deesse inueniret, et suorum negligentia antecessorum illas distributas atque distractas fuisse reperisset, diligenter inquisita et bene cognita ueritate, regem quam citius potuit et impigre inde requisiuit. Precepit ergo rex comitatum totum  absque mora considere, et homines comitatus omnes Francigenas, et precipue Anglos, in antiquis legibus et consuetudinibus peritos, in unum conuenire. Qui cum conuenerunt, apud Pinendenam omnes pariter consederunt. Et quoniam multa placita de diratiocinationibus terrarum et uerba de consuetudinibus legum inter archiepiscopum et predictum Baiocensem episcopum ibi surrexerunt, et etiam inter consuetudines regales et archiepiscopales, que prima die expediri non potuerunt, ea causa totus comitatus per tres dies ibi fuit detentus. In illis tribus diebus diratiocinauit ibi Lanfrancus archiepiscopus plures terras, quas tunc tenuerunt homines ipsius episcopi, uidelicet Herbertus filius Iuonis, Turoldus de Hrouecestria, Radulfus de Curuaspina,  et alii plures de hominibus suis, cum omnibus consuetudinibus et rebus, que ad easdem terras pertinebant, super ipsum Baiocensem episcopum et super ipsos predictos homines illius et alios, scilicet Detlinges, Estoces, Prestetuna, Damtuna, et multas alias minutas terras. Et super Hugonem de Monteforti diratiocinauit Hrocinges et Broc, et super Radulfum de Curuaspina LX solidatas de pastura in insula Grean. Et omnes illas terras et alias diratiocinauit ita liberas atque quietas, quod in illa die qua ipsum placitum finitum fuit, non remansit homo in toto regno Anglie, qui aliquid inde calumniaretur, neque super ipsas terras etiam paruum quidquam clamaret. Et in eodem placito non solum  istas prenominatas et alias terras, sed et omnes libertates Ecclesie sue et omnes consuetudines suas renouauit, et renouatas ibi diratiocinauit soca, saca, toll, team, flymena-fyrmthe, grithbrece, foresteal, heimfare, infangennetheof, cum omnibus aliis consuetudinibus paribus istis uel minoribus istis, in terris et in aquis, in siluis, in uiis, et in pratis, et in omnibus aliis rebus infra ciuitatem et extra, infra burgum et extra, et in omnibus aliis locis. Et ab omnibus illis probis et sapientibus hominibus qui adfuerunt fuit ibi diratiocinatum, et etiam a toto comitatu concordatum atque iudicatum; quod sicut ipse rex tenet suas terras liberas et quietas in suo dominico, ita archiepiscopus Cantuarberie tenet suas terras omnino liberas et quietas  in suo dominico. Huic placito interfuerunt Goisfridus episcopus Constantiensis, qui in loco regis fuit, et iustitiam illam tenuit; Lanfrancus archiepiscopus, qui ut dictum est placitauit, et totum diratiocinauit; comes Cantie, uidelicet predictus Odo Baiocensis episcopus; Ernostus episcopus de Hrouecestra; Aegelricus episcopus de Cicestra, uir antiquissimus et legum terre sapientissimus, qui ex precepto regis aduectus fuit ad ipsas antiquas legum consuetudines discutiendas et edocendas in una quadriga; Ricardus de Tunebrigge, Hugo de Monteforti, Willelmus Dearces, Hamo uicecomes, et alii multi barones regis et ipsius archiepiscopi, atque illorum episcoporum homines multi; et alii aliorum comitatuum homines etiam cum isto toto comitatu,  multe et magne auctoritatis uiri Francigene scilicet et Angli. In horum omnium presentia multis et apertissimis rationibus demonstratum fuit; quod rex Anglorum nullas consuetudines habet in omnibus terris Cantuariensis Ecclesie nisi solummodo tres. Et ille tres quas habet consuetudines he sunt. Una, si quis homo archiepiscopi effodit illam regalem uiam que uadit de ciuitate ad ciuitatem. Altera, si quis arborem incidit iuxta regalem uiam, et eam super ipsam uiam deiecerit. De istis duabus consuetudinibus, qui culpabiles inuenti fuerint, atque detenti dum talia faciunt, siue uadimonium ab eis acceptum fuerit siue non, tamen ad insecutionem ministri regis et per uadimonium emendabunt que iuste emendanda sunt. Tertia consuetudo talis est:  Si quis in ipsa regali uia sanguinem fuderit aut homicidium, uel aliud aliquid fecerit quod nullatenus fieri licet, si, dum hoc facit deprehensus atque detentus fuerit, regi emendabit. Si uero deprehensus ibi non fuerit, et inde absque uade data semel abierit, rex ab eo nichil iuste exigere poterit. Similiter fuit ostensum in eodem placito quod archiepiscopus Cantuariensis Ecclesie in omnibus terris regis et comitis debet multas consuetudines iuste habere. Etenim ab illo die quo clauditur Alleluia, usque ad Octauas Pasche, si quis sanguinem fuderit, archiepiscopo emendabit. Et in omni tempore, tam extra Quadragesimam quam infra, quicunque illam culpam fecerit, que Cilduuite uocatur, archiepiscopus aut totam aut dimidiam emendationis partem  habebit; iufra Quadragesimam quidem totam, et extra aut totam aut dimidiam emendationem. Habet etiam in eisdem terris omnibus quecunque ad curam et salutem animarum uidentur pertinere. Huius placiti multis testibus multisque rationibus determinatum finem postquam rex audiuit, laudauit, laudans cum consensu omnium principum suorum confirmauit; et ut deinceps incorruptus perseueraret, firmiter precepit. Quod propterea scriptum est hic, ut future in eternum memorie proficiat; et ipsi futuri eiusdem Ecclesie Christi Cantuarberie successores sciant que et quanta in dignitatibus ipsius Ecclesie a Deo tenere atque a regibus et principibus huius regni eterno iure debeant exigere.



De Fracenham.


WILLELMUS gratia Dei rex Anglorum, episcopo ERFASTI, BALDUUINO abbati, PICOTO et ROTBERTO MALET uicecomitibus et ceteris fidelibus meis salutem.

Sciatis quod ego concessi archiepiscopo Lanfranco manerium qui uocatur Fracenham, sicuti Heroldus tenebat ea die quando mare transiui, et sicuti Turbertus et Gotinus ab ipso Heroldo tenebant in omnibus terris, pratis, pascuis, siluis, rusticis, et sochemanis, et ceteris omnibus.

Quomodo Lanfrancus terras extractas ecclesie S. Andree et alias acquisitas monachis contradidit, et de Gundulfo episcopo.

Preterea notandum, ac fidelibus omnibus futuris  maxime temporibus, quante ualentie quanteue Ecclesie Christi Cantuarberie necnon et ecclesie S. Andree Hrouecestrie hic pie memorie Lanfrancus archiepiscopus utilitati et honori, dum uixit exstiterit, sciendum est. Hic namque non solum illas, que superius nominate sunt, terras Ecclesie Christi, uerum etiam ex diuersorum dominatione tyrannorum ecclesie Hrofensi sue ratione prudentie ac sapientie acquisiuit; acquisitas uero ecclesie, unde antiquorum negligentia fuerant extracte atque disperse, contradidit, uidelicet Denitunam, Stoches, Falcenham et Fracenham, de manibus predicti Raiocensis episcopi et hominum suorum et aliorum hominum quasi quadam placitorum uiolentia extorsit. Et hec non solum sed et alia bona ad  opus monachorum, quos eidem Ecclesie ipse primum instituit, quoad uixit, impendit. Institutis uero seruitio Dei et sancti apostoli Andree omnia, que illorum uictui uel uestitui necessaria fore uidebantur, certo apparatu preparare procurauit. Annitente tamen ac per omnia suffragante beate memorie Gundulfo episcopo, quem ipse monachum et sacristam S. Marie Beccensis Ecclesie, dum ipse quoque prior eiusdem fuit Ecclesie merito sanctitatis ac beate religionis pre ceteris omnibus adamauit; adamatum uero post se in Angliam quam citius potuit uenire fecit; et eum omni domui sue imo rebus omnibus suis quas in archiepiscopio habuit solum post sese pre omnibus aliis preposuit. Prepositum  autem atque in omni sapientie et prudentie sensu diu probatum, tandem diuino admonitus instinctu, a sese deuote consecratum predicte Ecclesie prefecit antistitem. Qui XXXI annis inibi superstes existens, ecclesiam S. Andree, pene uetustate dirutam, nouam ex integro ut hodie apparet edificauit. Officinas quoque monachis necessarias, prout loci necessitas pati potuit, omnes construxit. Ipsos etiam monachos XXII suscepit, susceptos uero sancte religionis habitu induit; indutos postmodum sacris ordinibus aptos uel sancte religionis benedictione dignos ipsemet benedixit, consecrauit, et quantacunque ualuit diligentia et per se et per alios in Dei timore et amore semper instruxit; instructos quidem post Deum super omnia amauit, honorauit,  atque in eo quod potuit omnibus diebus uite sue beneficiis multimodis augmentare non cessauit. Et cum non amplius in introitu episcopatus sui quam quinque inuenisset in ecclesia S. Andree canonicos, die qua seculo presenti decessit, plusquam sexaginta monachos bene legentes et optime cantantes in seruitio Dei et apostoli sui Deum timentes et super omnia amantes reliquit. Sed inter cetera que illis beneficia nonnulla contulit, unum illis dignum memoria fecit. Fracenham, quod, ut dictum est, ab alienorum iniusta potestate archiepiscopus prudentie sue ratione Lanfrancus extorsit, et ad uictum monachorum eternaliter fore constituit, Gundulfus episcopus, quia ipsum manerium longinquis regionibus a Hrouecestra nimis erat remotum, ipsum manerium  in sua ac suorum omnium retinuit manu successorum; atque pro illo licentia et consilio sepedicti archiepiscopi Lanfranci Wldeham monachis eternaliter dedit; malens quidem sese ac suos successores annuis laboribus equitando uictum ibi tam longe queritare, quam monachos uel eiusdem uille pauperes homines singulis annis in annonam deportando fatigare.



De Falchenham.

Inter cetera beneficia ipsius archiepiscopi, Falchenham quoque sicut supra diximus ab iniusta extorsit Baiocensis episcopi potestate; partim auxilio magni regis Willelmi, pro qua re Radulfus Cadomensis monachus eius tunc existens capellanus, ad regem ipsum pro ipso auxilio in Northmanniam  fuit transmissus, partim pactione pecunie uidelicet LX librarum, quas archiepiscopus regi illi promisit se daturum; unde XXX libras accepit, XXX ei condonauit. Tandem litteris regis, quas secum Radulfus episcopo detulit, ac pecunia promissa adeptus est archiepiscopus ipsum manerium, statim illud constituens ad uictum monachorum, Xu reddens firmam dierum.

Quomodo Willelmus rex filius Willelmi regis rogatu Lanfranci archiepiscopi concessit et confirmauit Rofensi ecclesie S. Andree apostoli ad uictum monachorum manerium nomine Hedenham; quare Gundulfus episcopus castrum Rofense lapideum totum de suo proprio regi construxit.

Aliud quoque beate memorie Gundulfus episcopus  non minus memorabile illis contulit beneficium, sed omni potius omnibus seculis uenturis dignum ueneratione. Castrum etenim, quod situm est in pulchriori parte Hrouecestre, pro regia concessione illius doni, quod sepe dictus archiepiscopus predicte Ecclesie ad uictum monachorum disposuerat, dare manerium uidelicet quod situm est in comitatu de Bucingeham, nomine Hedenham, non enim aliter ut ratum permaneret ipsi Ecclesie illud absque regis concessione potuit dare, quia pater regis illud dederat archiepiscopo in uita sua tantum, ut sublimatus fuit in archiepiscopio. Unde Willelmo filio eius ipsum patrem succedente in regno, ab archiepiscopo et episcopo de eiusdem manerii concessione requisitus, respondit centum libras denariorum habere  se uelle pro ipsa concessione. Quod postquam archiepiscopus et episcopus audierunt, consternati ualde pariter responderunt illam tantam pecuniam neque tunc in promptu sese habere, nec etiam unde eam acquirere potuissent sese scire. Duobus autem amicis utrique parti fauentibus, Rodberto uidelicet filio Haimonis et Henrico comite de Warwic, hinc regium honorem et integram eius obseruantibus uoluntatem, hinc uero amicitie fauorem et pro Dei amore Ecclesie predicte magnificum et profuturum honorem, regi consuluerunt, quatenus pro pecunia, quam pro concessione manerii exigebat, episcopus Gundulfus, quia in opere cementarii plurimum sciens et efficax erat, castrum sibi Hrofense lapideum de suo construeret. Quod ubi archiepiscopo  et episcopo innotuit, tunc procul dubio magis consternati dixerunt et regie concessioni ex toto sese abnuere, etiam et ipsum manerium in profundo maris potius situm iri malle, quam predictam ecclesiam S. Andree futuris temporibus regiis exactionibus mancipari debere. Nam quotiescunque quidlibet ex infortunio aliquo casu in castro illo contingeret aut infractione muri aut fissura maceriei, id protinus ab episcopo uel ecclesia exigeretur usu reficiendum assiduo. Sicque episcopus et ecclesia futuri seculi temporibus omnibus summa districtione regie submitteretur exactioni. Isto itaque metu perterritus uterque: »Absit, hoc a me, inquit archiepiscopus.---Absit quoque a me, inquit et episcopus!« Responsum hoc audiens comes Henricus,  quasi modeste stimulis ire commotus, honestatis dans concito fremitus, inquit: »Hactenus mea estimatione ratus sum archiepiscopum Lanfrancum unum ex uiris uniuersi orbis exstitisse sapientissimis, nunc autem nec insipientie  esse dico, neque illa quidem qua dudum sapientia callebat impresentiarum uigere ullatenus asserere audeo.« Quid enim grauedinis, inquit, in hoc est, castrum ad ultimum maius pro XL libris ad uoluntatem regis facere, factum uero comiti uel uicecomiti comitatus seu aliis etiam quibus regi placuerit monstrare, monstratum etiam ex omni parte integrum liberare, semel uero liberato sese penitus expedire, nec unquam ulterius inde se intromittere,  nec etiam eo respicere? Ad hoc regem aduersus episcopum uel Ecclesiam future seruitutis occasionem nullatenus querere, imo potius eos ab omni seruituti liberare, atque sicut regem decebat pro Dei timore et seculi honore in summa libertate eos conseruare uelle. His ergo et aliis nonnullis huiuscemodi rationibus tandem acquieuit archiepiscopus. Igitur hoc pacto coram rege inito, fecit castrum Gundulphus episcopus de suo ex integro totum, costamine, ut reor, LX librarum. Quod quandiu in seculo subsistere poterit, pro Gundulfo episcopo manifesto indicio quasi loquens erit, eternum quidem illi ferens testimonium; quod manerium Hedenham ecclesie et monachis S. Andree ab omni exactione et calumnia regis et omnium hominum  permanebit liberrimum et quietissimum in secula seculorum.



Concessio Willelmi Magni regis.

WILLELMUS Dei gratia rex Anglorum, HAIMONI dapifero et omnibus suis teignis in episcopatu Roffensi, salutem.

Mando et precipio ut eas consuetudines, quas ecclesia S. Andree Rofensis ciuitatis habuit in terris uestris seu in annona, seu in porcis, uel aliis rebus, tempore Edwardi regis, habeat, et uos exsoluatis.



De contentione inter Gundulfum et Pichot.

Tempore Willelmi regis Anglorum magni, patris Willelmi regis eiusdem gentis, fuit quedam contentio inter Gundulfum Hrofensem episcopum et Pichot uicecomitem de Grendebruge pro quadam  terra que erat de Fracenham et iacebat in Giselham, quam quidam regis seruiens, Olchete nomine, uicecomite dante, presumpserat occupare. Hanc enim uicecomes regis esse terram dicebat; sed episcopus eamdem S. Andree potius esse affirmabat. Quare ante regem uenerunt. Rex uero precepit ut omnes illius comitatus homines congregarentur, et eorum iudicio cuius terra deberet rectius esse probaretur. Illi autem congregati terram illam regis esse potius quam B. Andree timore uicecomitis affirmauerunt. Sed cum illis Baiocensis episcopus, qui placito illi preerat, non bene crederet, precepit ut si uerum esse quod dicebant scirent, ex seipsis duodecim eligerent, qui quod omnes dixerant iureiurando  confirmarent. Illi autem cum ad consilium secessissent, et inibi a uicecomite per internuntium conterriti fuissent, reuertentes uerum esse quod dixerant iurauerunt. Hi autem fuerunt Edwardus de Cipenham, Heruldus et Leofuuine saca de Exninge, Eadric de Giselham, Wulfuuine de Landuuade, Ordiner de Berlingeham, et alii sex de melioribus comitatus. Quo facto, terra in manu regis remansit. Eodem uero anno monachus quidam, Grim nomine, quasi a Domino missus, ad episcopum uenit. Qui cum audiret hoc quod illi iurauerant, nimium admirans, et eos detestans, omnes esse periuros affirmauit. Ipse enim monachus diu prepositus de Frachenham exstiterat, et ex eadem terra seruitia et costumas ut de aliis terris de Frachenham susceperat,  et unum ex eisdem qui iurauerant in eodem manerio sub se habuerat. Quod postquam episcopus Hrofensis audiuit, ad episcopum Baiocensem uenit, et monachi uerba per ordinem narrauit. Que ut episcopus audiuit, monachum ad se uenire fecit, et ab ipso illa eadem didicit. Post hec uero unum ex illis qui iurauerant ad se fecit uenire; qui statim ad eius pedes procidens, confessus est se periurum esse.  Hinc autem cum illum qui prius iurauerat ad se uenire fecisset, requisitus se periurum esse similiter confessus est. Denique mandauit uicecomiti ut reliquos obuiam sibi Londoniam mitteret, et alios duodecim de melioribus eiusdem comitatus, qui quod illi iurauerant uerum esse confirmauerant. Illuc quoque fecit uenire multos ex melioribus totius Anglie baronibus, quibus omnibus Londonie congregatis, iudicatum est tam a Francis quam ab Anglis illos omnes periuros esse; quandoquidem ille, post quem alii iurauerant, se periurum esse fatebatur. Quibus tali iudicio condemnatis, episcopus Hrofensis terram suam ut iustum erat habuit. Alii autem duodecim cum uellent affirmare iis qui iurauerant se non consensisse, Baiocensis episcopus dixit, ut hoc ipsum  iudicio ferri probarent. Quod quia se facturos promiserunt, et facere non potuerunt, iudicantibus aliis sui comitatus hominibus, trecentas libras regi dederunt.



Donationes.

Aegelricus presbyter de Cetham, qui quondam canonicus ecclesie S. Andree exstiterat, pro anima uxoris sue Godgyfe, et pro eo quod sepelierunt eam honorifice monachi, dedit eis unam mensam reddentem XII denarios per annum.

Elfuuine [presbyteri filius] cum uxore sua dederunt ecclesie S. Andree et monachis illic Deo seruientibus unum mariscum infra insulam de Grean pro animabus suis in perpetuum. Pro quo beneficio  ipsi monachi seruitium in fine promiserunt facere, sicuti pro fratre et sorore.

Golduuinus presbyter de Rouecestra dedit ecclesie S. Andree dimidiam Hagam in Rouecestra pertinentem ad Freondesberiam. Pro quo beneficio monachi S. Andree iuxta petitionem suam fecerunt ibidem filium suum monachum.

Hec conuentio habita est inter monachos Roffenses et uxorem Rodberti Latimarii. Hec mulier tenebat quamdam terram de Freondesburia, que post mortem suam monachis Roffensibus cedere debebat. Diu ergo ante mortem suam placuit ei ut terram eamdem redderet S. Andree et monachis. Monachi uero pro hac re magis confirmanda dederunt illi LX solidos; quos postea Brodo presbyter, qui eius filiam habebat,  callide extorsit, etc. Huius conuentionis sunt testes Rodbertus presbyter filius Golduuini presbyteri, etc.

Gislebertus clericus de Hedenham concessit ecclesie Roffensi S. Andree tres hidas terre, quas habuit in suo dominico in Hedenham, ea conuentione quod quando ipse uoluerit fiet ibi monachus. Et hoc idem concessit et confirmauit Radulfus filius suus ex toto. Postea fit mentio Osmundi generi Gisleberti.





INCIPIT TOMELLUS SIuE EPISTOLA ERNULFI EPISCOPI ROFFENSIS DE INCESTIS CONIUGIIS. 


 Domino celsi consilii, ac integerrime sinceritatis uiro, Wentane Ecclesie digno pontifici Walchelino Ernulfus; sub ueste religiosa uiuentium minimus, dum hic uiuitur, feliciter uiuere, et in uita que finem non habet, uera ac beata felicitate gaudere.

Benedictus Deus et Pater Domini nostri Iesu Christi, qui benedictam animam uestram copioso sui amoris suique desiderii feruore ditauit, consilio, et prudentia tam seculari quam diuina repleuit, ac repletam moribus honestauit. Quod sane discretum quemque non latet, dum pro defensione pauperum constat beatitudinem uestram quotidianas secularium negotiorum curas patienter sustinere, pro tuenda libertate Ecclesie, necessitatibus regie maiestatis,  totiusque regni saluti certum est operam dare. Non latet profecto, dum que ad pontificale officium spectant, sine intermissione, manu, uerbo, ceteraque sollicitudine operamini, tam uestram quam subditorum uitam colentes, queque ad culturam utrorumque ualeant caute ac diligenter indagare non cessantes. Cuius rei ueritatem propria experientia cognoui, quando mihi Cantuarberie, posito colloquium uestrum participare uoluistis. Eo enim tempore quo regii exsecutores Cantuarberiam conuenerunt, contigit eminentiam uestram ad eamdem urbem deuenisse. Ubi Cesari que sunt Cesaris, et Dei que sunt Deo reddentes , paululum semotis occupationibus, questionem de cuiusdam adultere coniugis faciendo  diuortio mihi proposuistis, mecumque de ea conferre maluistis, non tam meam, quam que mea esset, ut reor, appetendo nosse sententiam, ne forte que mea esset, ei quam uestram feceratis consonantes  .

Questio ergo erat An uxor, a filio coniugis, non suo, adulterium passa, a thoro coniugis merito suo sit pontificali iudicio remouenda. Accidit ergo, ut de proposita questione contraria sentiendo, uterque  nostrum partem quam pretulerat tuendam susceperit. Conabar igitur modis omnibus astruere separationem coniugum predicto modo, predicta causa fieri debere, id tum ex Patrum consiliis, tum ex libris penitentialibus tum ex more Ecclesie, cui contradici non modo fas non esse, imo nefas esse creditur, asserens fieri oportere. Quod nequaquam sentiendum, nequaquam esse faciendum sanctitas uestra constanter acclamabat, id ipsum prolatis nitens approbare firmamentis, cum euangelice, tum apostolice auctoritatis, que omni Scripture, omni scientie, omni denique rationi opponenda ac preponenda ab omnibus scitur ac prescitur, nemo qui nesciat. Unde amica altercatione utrobique modice et modeste certatum est, sed uestris curis facientibus,  ab utroque indiscussa ueritate mansuete cessatum est. Perspiciens itaque reuerentie uestre diligentiam in questionem prefatam, prospiciens etiam celsitudini uestre irruentibus curis tam regiorum quam pontificalium negotiorum facultatem uestigandi negatam, decens et commodum fore ratus sum, quod de re maiestati uestre sentio tomelli clausula explicare, et explicando indicare. Opus quidem difficile, quia de coniugiis questionem implicitam esse, non ignorat quisquis eius nexus ac nodos non incaute contrectat. Quod magnus ille doctor, beatum Augustinum dico, in libro De adulterinis coniugiis his contestatur uerbis  : »Questionem de coniugiis obscurissimam et implicatissimam esse non nescio. Nec audeo profiteri omnes  sinus eius, uel in hoc opere, uel in alio, me adhuc explicasse, uel iam posse, si urgear, explicare.« Ad hoc ergo ut dicere ceperam quod de questione proposita teneo, breui scriptura uolo excellentie uestre aperire, ut quod minus poterat uerbo, enucleatius fiat scripto, et quo planius et plenius dicitur, eo attentius audiatur, auditum facilius intelligatur, intellectum tenacius memoretur, ac subtilius  iudicetur. Nec ab re depromendum uidetur decreta Patrum, Ecclesie morem, euangelice siue apostolice auctoritati non modo nulla contrapositione occurrere, uerum familiari ueneratione, ac ueneranti familiaritate concurrere.

Ut ergo cuncta que dicenda sunt perspicua luce clarescant, primum ea questio, quam discutiendam arripio, in duas partes, id est uestram et nostram, distributa disponatur, ut, omni ambiguitate remota, quid nostra pars affirmet, quid uestra neget lector agnoscat; et que affirmat unde affirmet, que negat unde neget coram positis rationibus indubitanter appareat. Et ea quidem pars cum suis firmamentis ordine prima digeratur, que a uobis idcirco preferenda iudicatur, quod eam excellentia legis euangelice  munit ac roborat, apostolice suadele protectio asseuerat. Quod asseuerat dico, pro parte uestra dico, non tamen ita fieri posse polliceor, hoc deinceps apparebit. Quod ergo statuitis, quodque lege diuina statuere, fulcire, firmare satagitis, hoc est coniux a coniugis filio passa adulterium, a coniuge pro ipso facinore manu presulis non est separanda. Cuius propositi testimonia ex Euangelio et Apostolo sumpta, quibus id contenditis approbare, consequens est consequenter supponere. Mattheus: Omnis qui dimiserit uxorem suam excepta causa fornicationis facit eam mecari. Et qui dimissam duxerit, adulterat . Item post multa: Dimittet homo patrem et matrem, et adherebit  uxori sue, et erunt duo in carne una. Itaque iam non sunt duo, sed una caro. Quod ergo Deus coniunxit, homo non separet . Et post pauca: Quicunque dimiserit uxorem suam, nisi ob fornicationem, et aliam duxerit, mechatur . Marcus: Relinquet homo patrem suum et matrem, et adherebit uxori sue, et erunt duo in carne una. Itaque iam non sunt duo, sed una caro. Quod ergo Deus coniunxit, homo non separet . Et iterum: Quicunque dimiserit uxorem suam et aliam duxerit, adulterium committit super eam; et si uxor dimiserit uirum suum, et alii nupserit, mechatur . Lucas: Omnis qui dimittit uxorem suam, et alteram ducit, mechatur . Si reuoluat ac percurrat quispiam lector uniuersas Euangeliorum  Scripturas, nichil me reliquisse, nichil quod ad uestram propositionem tuendam atque roborandam putetur, me subterfugisse reperiet. Hec ad uestre partis defensionem accire contenditis, et uobis summum in eis fortitudinis esse robur confiditis, hec ipse quoque approbo, et digna ueneratione approbanda censeo; sed tamen ex eis approbari posse quod queritur non adeo confido, imo plurimum diffido. Id loco suo explanatione sequenti clarebit. Sed ad proposita redeamus.

Ex Apostolo quoque sicut ex Euangelio gessimus, probationis uestre iuuamina colligantes, hanc preordinatam summi Preceptoris doctrinam apostolica prudentia prudenter intelligens, prouidenter ad Romanos scribendo: Que, inquit, sub uiro est mulier,  uiuente uiro alligata est legi. Si autem mortuus fuerit uir eius, soluta est a lege uiri. Igitur uiuente uiro uocabitur adultera, si fuerit cum alio uiro. Si autem mortuus fuerit uir eius, liberata est a lege uiri, ut non sit adultera, si fuerit cum alio uiro . Item Corinthios de eadem lege instruens, sic ait: Propter fornicationem unusquisque uxorem suam habeat, et unaqueque uirum suum; uxori uir debitum reddat; similiter et uxor uiro. Mulier sui corporis potestatem non habet, sed uir; similiter autem et uir non habet sui corporis, sed mulier. Nolite fraudare inuicem, nisi forte ex consensu ad tempus, ut uacetis orationi; et iterum reuertimini in idipsum . Et paucis interpositis: Precipio, inquit, non ego, sed Dominus, uxorem a uiro non discedere: quod  si discesserit, manere innuptam, aut uiro suo reconciliari . Prudenter dico intellexit, ac prouidenter Doctor gentium ea conscripsit, in quibus a suo, imo uniuersali ac summo Doctore dissentire non presumpsit, in utroque sexu neminem coniugum permittens relinquere suum, aut arripere non suum, indulgenter cuique consulens habere suum, in altero iustus, in altero misericors, in utroque Domini sui faciens uoluntatem. Hanc legem, tanto preceptore concessam, tanto testimonio roboratam, perhibemus nulla nouitate uiolandam, nulla inuectione contaminandam; nulla ullius usquequaque oppositione esse temerandam.

Hanc in uestre cause tutelam asciscitis, sed quid ex ea conficiatur, pace uestra, acutiuscula animaduersione  attendere debetis. Aliud enim queritur, et aliud probatur. Queritur an coniux, a coniugis filio adultera facta, a suo coniuge pontificali sit auctoritate separanda. Probatur quod coniux a coniuge, innocens ab innocente, propria uoluntate propriaque potestate se non debeat separare. Quid enim aliud loquuntur memorata Domini mandata de coniugibus lata, que constat Dominum sine interrogantibus respondentem, seu auditores docentem protulisse, reddidisse, insinuasse, nisi qua lege, quo federe ad inuicem iuncti, ab inuicem teneri, nec posse alterum ab altero dimitti, nisi causa fornicationis? Quid ipsa etiam prescripta Apostoli uerba, siue dicant a coniugio non esse discedendum, siue  moneant uicariis motibus esse seruiendum, seu ad concordiam a discordia esse redeundum? Quid, inquam, aliud loquuntur, quid aliud clamant, quam copula coniugali federatos fedus mutuum non omittere debere? Fedus dico, celitus mandatum, coniugibus datum, iure debito custodire debere. In cuius obseruantie mandato, ideo etiam excepta est causa fornicationis, ut intelligatur quia innocens nocentem dimittere potest causa fornicationis?

Questionis itaque proposite parte uestra ita premissa, sicut fuerat promissa; deinde quid a parte nostra ponimus, quid uestre opponimus, quid, quibus firmamentis astipulamur, proximo loco digerere non incompetens esse reor, neque aspernandum. Rectores Ecclesiarum, intuentes nonnullorum imbecillitatem  coniugum circa prefatarum custodiam legum, quibusdam quidem facilius ea in parte ruentibus, qua eniti constantia maiore debuerant , rectores, inquam, pro compescenda tali petulantia, habitis conciliis tante seueritatis leges decreuerunt, que et huiusmodi transgressores punirent, et sectatores a tali nequitia deterrerent. Decreuerunt enim ut qui pudicitiam coniugalem incestuose fornicantes nollent exhibere, indicta penitentia episcopali iudicio cogerentur in eternum a licito usu continere. Nec immerito tali damno, talique pena, talis presumptio est multanda, a iustis uiris nequaquam ferenda, imo grauiter ferienda. Qui enim illicita perpetrasse  noscuntur, rite a licitis et concessis abstinere iubentur. Quanto ergo magis districta seueritate ac seuera districtione sunt puniendi qui petulantia stimulante ea admittunt que scelerosi nefarium ducunt, adulteri immundum et infandum dicunt? Huiusmodi ergo impudici digne coguntur penitentie fructus agere, a carnalibus desideriis abstinere, amplexus deuitare, tum ut iram Dei placare ualeant, tum ne similes similia committant. Id si quis antistes preter regulam proprio fieri iuberet arbitrio, rem procul dubio nefandam preciperet, ad ueritatem Euangelii minime incederet, imo a semita predicationis excederet. Idipsum si forte superior quelibet potestas presumere attentaret, a  Deo ipsa separata canonica ultione terribiliter esset percellenda. Unde illa euangelica sententia qua dicitur: Quod Deus coniunxit, homo non separet , a quibusdam ita est exposita ut proprie contra humane presumptionem potentie uideatur esse posita. Prouida namque ueritatis dispensatione nomen, quod est, homo, appositum esse creditur, per quod humana potestas insinuata esse cognoscatur. Per hoc enim distinguitur, et diuine uirtuti esse potestatem separandi seruatam, et humane potestati eius rei possibilitatem sublatam. Ea plane separatio non est attribuenda uirtuti humane, sed iudicio Dei, ubi uiolenter nemo diuortium molitur, sed consilium Dei. Illud quippe diuina comparatum esse prouidentia comprobatur, quod decreto Patrum  uigore ecclesiastice discipline, annosa consuetudine sancitum esse dignoscitur; nec quemquam perturbet, si per Deum coniuncti a Deo dicantur separari, quasi Deo contra se sentiente, et consilii sui immutabilitatem mutabiliter agente. Non enim diuini permutatio fit consilii, ubi pro ratione causarum, pro diuersitate temporum, celestium conceditur distributio mandatorum. Quod ex Euangelio ostenditur, ubi priori tempore sacculus portari precipitur, posteriori non portari. De quo beatus Augustinus in libro contra Faustum hereticum edito, de quibusdam calumniatoribus sic ait: »Iam ne intelligunt  quemadmodum nulla inconstantia precipientis, sed ratione dispensantis, pro temporum diuersitate precepta, uel consilia, uel permissa mutentur.« Itaque sanctorum antistitum preceptis, doctrinis, regulis instructi dicimus quia coniux cum prole coniugis incestuose peccans, canonice ad penitentiam cogi, et, tam conciliis quam more et auctoritate Ecclesie testantibus, perpetuo ab usu coniugii pastorali iudicio amoueri debet.

Ex concilio Mogutino  : »Si quis uiduam uxorem duxerit, et postea cum filiastra fornicatus fuerit, seu cum duabus sororibus; aut si qua cum duobus fratribus, seu cum patre et filio. Si quis relictam fratris neptem, nouercam, nurum, consobrinam, filiam auunculi, aut eius relictam, aut priuignam  polluerit, eos disiungi, et ulterius nunquam coniugio copulari precipimus.« Idem in concilio apud uermeriam habito , et in Matiscensi , et Triburiensi , preceptum inuenitur. Quorum multiplicitatem, quia indifferenter loquuntur, epistolaribus compendiis minime estimaui inserendam, ne insolentibus et tediosis auribus molestus existam. Similis sententia de illis habetur qui proprios filios de sacro fonte leuasse perhibentur. Id bene cautum est in sacrorum serie canonum, Patrum decretis ac conciliis plane perfecteque definitum. De quo Deus dedit, Romane et apostolice Ecclesie presul, inter alia sic ait: »  Inuenimus in archiuo huius apostolice sedis  iam talia contigisse in Ecclesia Isaurie Ephesiorum, simulque Ierosolyme, aliarumque ciuitatum episcopis ab hac apostolica sede scire uolentibus, si uiri et mulieres qui de sacro fonte leuauerunt filios suos redirent ad proprium thorum. Beate memorie sanctissimi Patres Iulius, Innocentius, et Celestinus cum episcoporum plurium et sacerdotum conuentu in ecclesia beatorum apostolorum principis, prohibentes talia prescripserunt, et confirma uerunt; ut nullo modo se in coniugium reciperent mulieres et uiri qui per quamcunque rationem de sacro fonte susciperent natos, sed separarentur, ne suadente diabolo tale uitium peccati inolescat per mundum, et uniuersorum error eorum accrescat.« His et huiusmodi sententiis ea pars declaratur, que ex  preposita questione a nobis superius statuebatur.

Preterea Ecclesie esse atque fuisse hunc morem, hanc eius consuetudinem norunt omnes qui huius rei curam gesserunt; qui in locis propriis peregrinos, uel in peregrinis indigenas talium studiosos de talibus consuluerint. Hoc ipse aliquando uenetie positus uidi, audiui, et quibus, et de quibus factum fuerat agnoui. Morem profecto ecclesiasticum sicut a sanctis Patribus esse custoditum scio, ita consona Scripturarum ueritate inuiolabilem esse censeo. Unde Magister gentium dicit: Si quis uidetur contentiosus esse, nos talem consuetudinem non habemus  . Insinuans uidelicet non esse temerandam Ecclesie consuetudinem, cuius auctoritate preceptorum munire nititur rationem. Ecclesie morem quantum uiolare peccatum sit, bene beatus Augustinus in libro quem contra Faustum conscripsit, his uerbis ostendit, dicens : »Quando mos erat habere plures uxores, crimen non erat. Nunc uero propterea crimen est, quia mos non est.« Item in responsionibus ad Ianuarium : »Quod faciendum diuine Scripture presciuit auctoritas, non dubitandum quin ita faciamus ut legimus. Similiter de eo quod tota per orbem frequentat Ecclesia.« Quibus sententiis morem ecclesiasticum firmum, ratum, nec ulla simultate immutandum fore libere comprobare  potest, quisquis eius fidem confitetur, eius doctrinam suam sanctamque esse fateatur. Porro an non qui hec statuere Catholici fuere, Catholice uixere, Euangelia et Apostolum legere, lecta predicauere, predicando docuere? Cur ergo talia mandauerunt, si non esse facienda intellexerunt? Aut quomodo Ecclesiam Dei rexerunt, uerbo et exemplo illustrarunt, si contra Deum, contra Dei Apostolum, contra denique totius ferme religionis Christiane salutem a ueritate missi falsitatis precones exstiterunt? Atqui eos digne sanctis et Deum coluisse, et que Dei sunt docuisse, et legimus, et memoramus, et allegamus. Proinde illorum prudentiam certissime cognitam, sancta Ecclesia prudenter ac uenerabiliter  accepit, fideliter tenuit, more et antiquitate firmauit, neminem reprobauit. Liquido igitur constat precepta corrigende presumptionis illicite, castigande turpitudinis nefarie talibus scelestis imposita, salubriter esse inuenta, diuinitus data, pro ueritate, non contra ueritatem loquentia. Preterea si ab uniuersa Ecclesia non fuerunt instituta, non idcirco sunt reprobanda? Nunquid decreta et canones uniuersi Christiane fidei confessores aut defensores uno spiritu eodemque sensu decreuere? Pleraque enim ab uno, nonnulla a pluribus definita; que tamen ab omnibus gratanter sunt accepta, a nemine contempta.

Huc accedit, si omne diuortium coniugum a Domino  prohibitum erat, excepta causa eius adulterine fornicationis, quem ex Euangelio assignatis, alia causa separandi admittenda non erat. Quo ergo iure, qua audacia ab ipsis diuini eloquii predicatoribus noua exceptio est introducta? Aiunt enim, ut prefatum est, pro suorum susceptione filiorum de salutari fonte, diuortia coniugum fieri debere. Qua ergo facilitate, qua fronte mandatum Dominicum, intellectu perspicuum, nemini ambiguum, ab hominibus est derogatum, aliud subrogatum? aut cur ab Ecclesia memorata exceptio est accepta, que a Domino non est excepta? Cur, inquam, nisi quia mandata Dei probe intellexerunt, pie susceperunt, sibi id licere licenter posse cognouerunt, salua reuerentia canonicarum Scripturarum? Ad hec quis  gradus ac genera penitentiarum pro qualitate et quantitate peccatorum distribuit, nisi Ecclesia Dei, instructa uerbo Dei, docente et regente eam Spiritu Dei? Non enim in tota ueteris et Noui serie Testamenti leguntur modi penitentiarum, quanquam tam exemplis quam preceptis legatur esse penitendum. Quis ergo penitentiales libros decernente Ecclesia roboratos, more et antiquitate firmatos, quis, rogo, aut quo iure, quaue nouitate euertere queat, audeat, aut presumat? Nemo equidem, nemo tante presumptionis arcem sibi arripiat. Si ergo in ceteris penitentiarum distributionibus accipiuntur, accepta distribuuntur, a quo hac in parte utiliter data, nulli canonice sententie aduersa, abiiciuntur, aut reprobantur? Postremo, luce clarius apparet Dominum Ecclesiam  suam ubique et in omnibus regere, ac dirigere, iudicia sua per eam decernere ac discernere. Qua de re ipsa in Psalmo letabunda clamat: Dominus regit me . Et Euangelista: Ecce ego uobiscum sum : Et alio loco: Ubi duo uel tres congregati fuerint in nomine meo, ibi in medio eorum sum . Et illud: uos non estis qui loquimini, sed Spiritus Patris uestri qui loquitur in uobis . Si ergo Dominus habitat in suis, loquitur per eos et in eis, quis hominum, quis fidelium, quis, obsecro, sanum sapiens, et compos sui abnuat, abdicet, contradicat, tantorum decreta uirorum decreta esse Dei, que ad salutem humanam misericorditer sunt procurata, dictante Spiritu Dei? Quia ergo euidenti ratione ea  ipsius Domini esse edicta  magno gradu, magno locanda culmine, sublimique seruanda censentur ueneratione. Nimirum non iniuria ea digna reuerentia custodiuntur, que per seruos suos Auctor omnium instituit, et Ecclesie sancte usus et auctoritas roborauit.

Nonnulli, humanam fragilitatem attendentes, aiunt lapsos in coniugio nullo pacto esse separandos, ne unde procuratur eis medicina, amplior casus deteriorque contingat ruina. Quia cum putantur rigore huius discipline posse sanari, sua estuante incontinentia, paratur eis laqueus et uorago fornicationis. Continentie quorumdam impossibilitatem  comprobant ex ipso Euangelii loco, ubi Dominus ait: Non omnes capiunt uerbum istud . Et ex Apostolo, ubi coniugalia disponendo cubilia: Unusquisque, inquit, proprium donum habet ex Deo . Unde et inter uerba euangelica apposuit: Aut uiro suo reconciliari , id uidelicet insinuans potissimum esse reconciliari sue, quam misceri aliene. Quibus dictis inferunt: Quicunque ergo uoluerit coniuges separare, nouerit se contra Euangelium predicare, contra Apostolum sapere, contra salutem multorum, imo in perniciem miserrimam laborare. Huiusmodi ergo obiectionibus puto eo modo esse respondendum, quo de eiusmodi inobedientibus a beato Augustino legimus esse responsum:   Nunquid propter incontinentiam eorum censes legem Dei esse mutandam? Quid si captiuitate, uiolentia, aut egritudine concubitus impediatur, nunquid deserta castitate coniugali, spreta lege Dei, incontinentia cuiusquam coniugati Christiano iudicio remedium inueniet sibi? Ceterum si ceteris propter incontinentiam misericorditer cuique suum conceditur possidere, huiusmodi impudicos quemque separari a suo digna censetur ultione. Illos quidem incontinentia adiuuat, ne non habendo suum non ualeant continere; istos incontinentia impugnat, quia habentes suum cum possent, noluerunt continere, eo miserius ruentes, quo negligentes suum, presumpserunt irruere in alienum.

Dicit aliquis eum qui non peccauit iniuste damnari,  uidelicet ut separetur ab uxore, qui non peccauit cum uxore. Non enim equo iudicio ei est inferenda pena, in quo non fuit par culpa. Cui apostolica uoce respondemus: O homo, tu quis es, qui respondeas Deo? . Cui, inquam, omnipotens Deus reuelauit consilia sua? Quid ille peccauit, cuius uxor recens nupta infirmatur, aut eripitur, aut quolibet alio modo tantopere alienatur, ut ipse uiuente ea continere cogatur sine ea? Occulta sunt Dei iudicia, sed iusta. Unde scis si ad hoc permisit Deus cadere periturum, ut propter humilem patientiam, et obedientie obseruatiam, coronaret quem predestinauit sine fine uicturum? Ideo fortassis uoluit innocentem pati in hac uita, ut tali patientia comprobatum collocaret in eterna uita. Aut unde nosti si  ipse, quem iustum pronuntias, eo ipso penam promeruit, ueniam obtinere non debuit, qui id genus dilectionis, correctionis, custodie, negligentia aut maleuolentia faciente coniugi non adhibuit, quod aut quale si iustus aut prudens esset adhibere debuit? Preterea etsi de coniugis reatu coniux innocens nulla sorde inquinatur, nonne id ei sufficere uidetur ad communem penam, quod unum sunt corpus et una caro, ut propter unitatem coniunctionis in ea re merito communiter affligantur, pro qua facti sunt una caro?

Posita utraque portione proposite questionis, apposita confirmatione eiusdem utriusque portionis; hic breuiter memorandum uidetur euangelicum mandatum,  quod ad probandum affertis, et afferendo prefertis, quid quibus iubeat, quid ad questionem attineat, ut aliud a uobis statui, et aliud Euangelio allegari indubitanter appareat. Deinde non incommode, neque non suo loco dicendum erit, quo pacto posteriora prioribus statutis nec contraponantur, neque contradicant, quoque modo eis conueniant, eisque quodammodo subsidium ferant. Redemptor noster in eo sermone quem apud Mattheum celebrauit in monte, quibusdam premissis, ait: Quicunque dimiserit uxorem suam, excepta causa fornicationis, adulterat . Et in alio eiusdem Euangelii loco legitur, eum de eadem re a suis tentatoribus interrogatum esse his uerbis: Si licet homini  dimittere uxorem suam?  Quod Marcus remota ambiguitate sic protulit: Si licet uiro dimittere uxorem suam?  Ubi plane ostenditur quod ille dixit homini hoc esse quod iste dixit uiro. Huic ergo interrogationi Saluator respondens, et in respondendo rationem reddens, iuxta utrumque euangelistam eodem modo intulit: Quod ergo Deus coniunxit, homo non separet . In hac igitur illatione quid aliud intelligere debemus, ualemus, hominem, nisi uirum, et separare, nisi dimittere? Idem enim et de eodem debuit respondere, unde et de quo interrogatus fuit. ueritas quippe non uenerat ut falleret, potius ut fallaciam amoueret, ueritatem doceret. Eloquia enim Domini, eloquia casta . Idem ergo ualet,  Quod Deus coniunxit, homo non separet, ac si dictum esset, quod Deus coniunxit, uir non dimittat. Hac igitur explanatione comperimus euangelicam doctrinam id simpliciter habere, nulli uiro uxorem suam, id est casto castam, dimittere licere. Quia ergo addidit: Excepta causa fornicationis, tali cautela insinuauit castum incestam dimittere posse. Idipsum ex supradictis Apostoli uerbis Apostolum sentire innuitur, et docere. Quia ergo excellentia utriusque Scripture id accipitur, firmiter tenetur, nullum uirum uxorem suam, id est castum castam, sicut ibidem cautum est, dimittere debere, rationabiliter colligi posset quod uir, de quo sermo cepit, uidelicet cuius filius eius thorum fedauit, propriam uxorem non deberet abiicere, aut dimittere, excepta causa fornicationis,  ita quidem si ambo essent iusti. Quia uero ille est castus, illa incesta, ex Scripturis potest potius probari, quod ipse eam licite dimittere potest; ad hoc enim ualet quod dicit: Excepta causa fornicationis. Illud quidem quod dixi, quia ad castos coniuges Euangelium loquitur, ratione docente et ad id ducente, posset probari; sed quod a uobis propositum erat, sicut debuit ac decuit, ex ea sententia nequit approbari.

Propositum quippe, et qua poteratis elocutione a uobis assertum erat, coniugem a coniuge quacum filius eius peccarat, pro nequitia tali manu pontificis minime separari debere. Questio ergo de casto et incesto coniuge erat. Id, ut dixeram, prefata Euangelii  sententia, que de utroque casto loquitur, nec approbat, nec contestatur. Si quis enim ex ea generali propositione euangelica, que dicit: Nullus uir dimittat uxorem suam, id est castus, castam, excepta causa fornicationis, concludere conetur, quod coniux, de quo sermo ceptus est, a coniuge non debet separari manu pontificis pro inceste causa fornicationis, nunquid argumentatio recte procedit, atque ad suum regulariter finem decurrit? Fidenter dico: Nequaquam. Adeo enim euangelica illa propositio, que separationem casti a casto coniuge perhibet non esse faciendam, disiuncta ac separata est ab ea uestra propositione, que separationem coniugum casti ab incesta prohibet esse faciendam, ut  nulla se uirtute rationis, nulla probationis affinitate aspiciant, Sicut enim plurimum refert inter pudicos et impudicos, ita cum an ad hos, an ad illos sermo dirigitur, uel an de istis, an de illis ratio conficiatur, parua distantia est.

Est tamen quiddam quod a sanctitate uestra ex Apostolo sumptum, non parum confidentie uidetur uobis subministrare. Apostolus dicit: Nolite fraudare inuicem, nisi forte ex consensu . Ubi consensum auditis, pari iudicio nullos coniuges a coniugali debito preter consensum remouendos esse intelligitis. Sed animaduertat sanctitas uestra quia Apostolus eo loco non eis loquebatur coniugibus qui debita defraudassent, qui indebita subripuissent. Quo genere ii exstitisse feruntur, de quibus  et a uobis questio fuit proposita, et a nobis diutina est disputatione uentilata. uerum eis scribebat qui uicariam sibi fidem seruarant, qui quatenus, qualiue concordia ea fides seruanda esset, discretius intelligere indigebant. Qua causa ad tales loquens, de pudicitie coniugalis custodia pie commonens, iura coniugii prudenter ipsos edocebat, et cum infirmis infirmus, compatiens fragilibus, ne in adulteria prorumperent, reddere debitum consulebat. Unde constat apostolicam illam admonitionem nichil ad illam dubitationem attinere, que de casto et incesta coniugibus nos designabat ambigere. Porro quod dicitur, coniuges reconciliari licere, hoc solum est quod ad rem pertinere, et ad questionem magis  uidetur accedere. Hoc enim solum de casto et incesta coniuge dictum, casto incestum insinuat esse reconciliandum. Hoc est, illud precipuum in cuius uirtute pars uestra superior, nostra inferior, uestra superans, nostra superata putatur. Dicit enim Apostolus, mulierem uiro posse reconciliari. Proponitis ergo, si secundum Apostolum licet reconciliari, quis est qui contra Apostolum prohibeat reconciliari? Acute quidem dictum, sed acutius intuendum, subtilius discutiendum. Neque enim et in hac parte deerit misericordia Dei, que et ignorantium cecitatem queat illustrare, et questiuncule asperitates uelit explanare. Apostolus memorans legem a Domino latam: Precipio, inquit, non ego, sed Dominus, mulierem a uiro non discedere; quod si discesserit, manere  innuptam, aut uiro suo reconciliari . Hoc quidem aut illud necesse est fieri. Sed non hoc tantum, aut illud tantum fieri necesse est. Non enim necesse est manere innuptam, neque necesse est reconciliari. Que uero separata manet, innuptam esse necesse est. Ita enim faciendum esse Dominus iubet. Reconciliari uero non est Domini iussum, sed Apostoli permissum, siue consilium. Idcirco licet reconciliari, et licet non reconciliari. Nec tamen omnibus licet reconciliari. Que enim ex consensu continentiam uouent, post uotum iam non debent omnino denegatum exspectare coniugium. Unde beatus Augustinus: »  Que rectissime uouentur,  cum homines uouerint, nulla conditione rumpenda sunt que sine ulla conditione uouerunt.« Sufficit ad eneruandam uestre argumentationis oppositionem ostendisse quosdam non posse reconciliari. Non ergo omnes mulieres, a uiris separate, apostolica licentia eisdem sunt reconciliande. Cum ergo quibusdam permissum sit reconciliari, quibusdam illicitum esse peruideatur, enthymema propositum non immerito fragile iudicatur et infirmum. Ille quippe ualent reconciliari quibus Dominica lex id non contradicit. Porro ille non sunt reconciliande, que per reconciliationem et concordiam uiri sui, offendunt in odium Dei sui. Unde apparet quia neque ex ista Apostoli sententia ulteriore uestram partem tueri ualetis, neque nostram infirmare. Quod non  ignorat quisquis ueritatem rerum agnoscere, sensum Scripture discutere, uerborum proprietatem discernere, ac quidque quo debeat referre non ignorat.

Ecce, ut proposueramus, manifesta ratio docet sacre pagine sacras auctoritates, quas asciscitis ad probationem, nil ualere, nil facere in eam quam probandam statueratis propositionem. Sicut autem nullum parti uestre, ut ostensum est, subsidium prestant, ita nec nostre aduersantur, nec a nostra aliquatenus impugnantur. Non enim ea causa inuenta sunt statuta posteriorum ut pereant, aut infirmentur antecedentium precepta doctorum. uerum eo sine libidinosis ac neglectoribus imposita noscuntur, quo uerba Dei cautela maiore illibata custodiantur.  Dum enim Dominici mandati preuaricatores, coniugalis pudicitie contemptores, coniugum parentele uiolatores, predicta seueritate puniri iubentur, nonne peccatores eiusmodi circa mandatorum obseruantiam solliciti redduntur, tanto cautiores effecti, quanto preceptorum asperitate conterriti? Quibus rebus dubium non est morem ecclesiasticum, siue concilia Patrum, non modo euangelice siue apostolice institutioni non opponi, uerum quasi quodam uenerabili obsequio famulari. Qua in re etiam perspicua probabilitate coniectari potest que ad tantam data sunt hominum salutem, placita esse illi qui uenit hominibus ministrare salutem.

His ita digestis, nunc ipsa opportuni commoditas loci uidetur admonere diu dilatam, quam uestra  celsitudo postularat de questione sententiam, proximo loco prodere debere. Sicut sepe dictum est, precepit Dominus ne dimittat uir uxorem, causa fornicationis: quam fornicationem beatus Augustinus in eo libro quem de sermone Domini in monte declarato composuit, dicit generalem esse, asseuerans uidelicet fornicationem esse omnem illam preuaricationem, que animam male utentem corpore suo, alienam facit a Creatore suo. Non igitur solo concubitu intelligendum est fornicari, uerum furto, sacrilegio, homicidio, idololatria, aliisque capitalibus peccatis priuantibus hominem ab eterna uita. Et iuxta eiusdem doctoris explanationem, non licet uirum recedere  tantummodo causa fornicationis uxoris sue, sed et etiam causa fornicationis sue, hoc est, uel quia ipsa fornicatur, uel ne ipse fornicetur. Cuiuslibet enim utriusque modi causa recedens, fornicationis causa recedere docetur. Si ergo pudicus cum impudica uxore quouis genere fornicationis delusa, ea sanctitate cohabitare ualeat, ut anime sue periculum pro eius consortio non incurrat, nec se incursurum metuat, sperans etiam se illius offensionibus esse consulturum, hic salubre consilium sibi inuenit, si ab ea facile discedere nolit, et offensam eius dimittens, meliorem sibi uiam ostendere ac docere uelit. Ad quod pertinere intelligitur illud Apostoli consilium dicentis: Si quis frater infidelem habet uxorem, et hec consentit habitare cum illo, non dimittat illam . Quod non esse dictum gratia imponende necessitatis, sed misericordia consulente amborum saluti, paucis interpositis aperuit, dicens: Unde scis, uir, si mulierem saluam facies?  Qui uero ita se facilem cernit ad lapsum, procliuem ad periculum, ut a praue mulieris pessima uoluntate in partem aliam nequeat declinare, hic urgente periculo eam prudenti consilio dimittit, sine qua Deo placitam potest facere uitam suam, cum qua inter eius sordes nullo pretio potest redimere animam suam, sicut Apostolus dicit: uoluntarie peccantibus iam non relinquitur hostia pro peccato . Ut si qua mulier tanto furti desiderio teneatur, siue maleficiorum, seu immunditie corporalis, ut non modo a uiro non corrigatur,  sed potius uir ab ea quadam uiolentia, grata seu molesta, ad ea uel ad eorum consensum cogatur, satius est talem relinquere, quam cum tali equo iudicio perire. Cuius sententie bene consonat Eliberitanum concilium  dicens: »Si conscio marito uxor fuerit mechata, placuit, nec in fine dandam esse ei communionem. Si uero eam reliquerit, post decem annos accipiat communionem; si eam cum sciret adulteram aliquanto tempore in domo sua retinuit.« Hoc quippe canone datur intelligi quanto peccato sit inuolutus, quantoque iudicio a Deo sit damnandus, qui peccato uxoris uoluit consentire, quique etiam peccantem noluit excludere, maluit retinere. Quam sapienter sapiens Salomon  suam uxorem omnino exterminasset, quam per eam se a Deo exterminari permisisset, idola coluisset. Prestantius fuerat Deo eternaliter adherere, quam talibus amplexibus mulieris ad horam dissolute inherere.

Quod si quispiam Ecclesie pastor certissime sciret aliquos in suo regimine coniuges aliqua in hunc modum spurcitia coutentes, nonne rectissime eorum miseriam corripere, arguere, increpare, ad ultimum etiam, si res id exigeret, separare deberet? Cum ergo non sit dubium mundum coniugem ne immundus fiat immundum dimittere debere, nemo dubitauit iustum uirum inceste nequaquam reconciliandum esse, quando certum habetur capitale peccatum per ipsum sibi reconciliationem imminere.  Sicut enim expedit illi relinquere illum ut saluet animam suam, ita expedit isti non reconciliari ne perdat animam suam. Porro ueteri Testamento continetur: Qui concubuerit cum nouerca sua, uel qui dormierit cum nuru sua, morte moriatur . Que precepta non magis predecessores Saluatoris uenientes in mundum accipere, quam et successores accipere meruere. Refert enim magnus Augustinus precepta agende uite que data sunt antiquis, non impariter collata esse et nobis, in quos finis seculorum uenit. Non quod in Nouo Testamento huiusmodi peccatores corporali sint morte puniendi, postquam morte unius uniuersus orbis a morte est redemptus, et singularis hostia pro peccatis omnium est oblata: sed ad mortem ostenditur  eis esse hoc peccatum, quibus penitentie satisfactione non fuerit indultum. Ideo enim illo in tempore tali morte plectebantur, quia nullis adhuc hostiis a tali peccato redimebantur. Quia ergo hoc genere concubitus eius operis auctores ad eternam mortem creduntur peruenire, dum que ore Dei ad Moysem facie ad faciem colloquentis minaciter prohibita sunt, non uerentur temerare, dum immobilitatem mandatorum seueritate tonitruorum, ignium, nubium, fulminum, terribiliter testatam, renuunt custodire, cubare filium cum ea cum qua pater cubuit, aut patrem offendere in eam quam filius habuit, horrendum nefas esse dicitur, et intra summa scelera esse deputatur.

Amplius: Qui adheret, inquit Apostolus, meretrici,  unum corpus efficitur . Quia ergo filius, de quo prelocuti sumus, nouerce admistione effectus est unum corpus, cuius filius illi est, illa filia facta est. Si ergo pater apposuerit amplius cubare cum ea, cubabit simul cum uxore et filia. Quod quantum nefas sit, me tacente omnibus innotescit. Quod tamen et ex antiquis sancti Dauid gestis dilucide ualet assignari. Quem cum Absalon regno priuasset, idem consulto ingressus est ad patris concubinas, testante Scriptura: Tetenderunt Absalon tabernaculum in solario, ingressusque est ad concubinas patris sui coram uniuerso Isrel . Quo mortuo, et rege in domum regiam consensu communi restituto, exhorruit rex  ad eas denuo introire, non ignorans sibi illicitum esse post tantum facinus ulterius ad easdem secedere. Unde scriptum est: Cumque uenisset rex in domum suam Ierusalem, tulit decem mulieres concubinas suas, quas dereliquerat ad custodiendam domum: et tradidit eas in custodiam, alimenta eis prebens, et non est ingressus ad eas, sed erant incluse usque ad diem mortis sue, in uiduitate permanentes . Preterea tam decretis quam conciliis legitur esse definitum quatenus usque ad septimum gradum cognationis nemini cubare liceat cum ea, cum qua cubuit aliquis cognationis sue, ut qui hoc uiolare presumpserit, dignus estimetur aut legibus corripi, aut perpetuo anathemate feriri. Quod et nos scutimus, uniuersi acclamamus, neminem  dissentire nouimus. Id si quis aliter fieri persuaderet aut cogeret, profecto insolubilia statuta solueret, prefatas auctoritates damnaret. Post quorum edictum, est etiam in eamdem pestem cercendam etiam sequenti tempore coniugibus indictum ut nunquam ad operam coniugalem redeat quicunque simile fecerit incestum. Nec id tantummodo indictum est incestis coniugibus, sed, ut dictum est, carnalem filium spiritualiter regenerantibus. Hec indictio, ut legitur in libro Penitentiali, solo discipline uigore quibusdam est imposita, iis uero, de quibus prelocuti sumus, a fornicationis timore est apposita, ut tanto cautiores esse debeant, quanto eos et fornicationis timor repellit, et obedientie seueritas compescit.

 Si quis itaque contemptor, inobediens, presumptor hec transgressus fuerit mandata Dei, ille rectissime intelligitur a Deo fornicari, id est animam suam alienare, pro unius quidem solius una sola preuaricatione merito damnandus, pro omnium uero contemptu maxime a Deo repellendus, ac modis omnibus exterminandus. Si ergo tanta precepta a Christianis ueneranter obseruata, pro seruanda Christiana societate studiose imperata, per reconciliationem casti et inceste euacuantur, quis iudicet talem tali sub tali peccato licere reconciliari, presertim cum anima que penitere debuerat, ipsa concordia deterius incipiat periclitari, et post corporalem fornicationem, mente, quod peius est, fornicari? Que ratio, quod consilium siue permissum  adducit hominem ad eam reconciliationem, que eum introducit ad mortiferam fornicationem? Quis suadeat quemquam eo pacto oportere cuipiam reconciliari, quo uidet eum non posse a Deo non separari? Quis pontificum, quis sanum sapiens moneat eum ad eam concordiam redire, quam recte exigentibus culpis ab alio factam anathemate crudeli debuerat ferire? Hieronymus  in epistola ad Amandum presbyterum sciscitantem utrum mulier, relicto uiro adultero et Sodomita, et alio per uim accepto possit absque penitentia communicare Ecclesie, uiuente adhuc eo quem prius reliquerat, data de questione sententia, ait:  Rem nouam loquor, imo non nouam, sed ueterem, que ueteris Testamenti  auctoritate firmatur. Si reliquerit secundum uirum, et reconciliari priori uoluerit, non potest. Scriptum est in Deuteronomio: Si acceperit homo uxorem, et habuerit eam, et non inuenerit gratiam in conspectu eius propter aliquam feditatem, scribet libellum repudii, et dabit ei, et dimittet eam de domo sua. Cumque egressa alterum maritum duxerit, et ille quoque oderit eam, dederitque ei libellum repudii, et dimiserit eam de domo sua, aut certe mortuus fuerit, non poterit prior maritus recipere eam uxorem, quoniam polluta et abominabilis facta est coram Domino . Si ergo non licet huiusmodi  adulteras patrato adulterio redire ad uiri thorum, quo iure, qua lege licebit eam reconciliari, que tam grande fecit incestum. Reconciliata incestum duplicabit, preceptum uiolabit. Quod preceptum est, non fieri non licet, quod permissum est, non fieri licet. Licet enim quemquam sine peccato et reconciliari, et non reconciliari si non offenditur in preceptum Dei. Ubi uero occurrit preceptum, cessabit permissum. Maius est enim preceptum quam permissum. Preceptum usquequaque sanctum est. Permissum uero aliquando peccato non caret. Preceptum est uxorem a uiro non discedere; quod si discesserit, manere innuptam . Permissum est: Unusquisque habeat suam uxorem propter fornicationem: hoc autem secundum indulgentiam dico, non  secundum imperium . Ubi indulgentia fuit, locus erat peccati. Quia ergo maius est preceptum, minus permissum: ubi adest preceptum, quiescat permissum.

De preceptis Dei et apostolicis permissis magnus ac reuerenter nominandus Augustiuus in libro De adulterinis coniugiis ita disputat  : »Teneatur primitus ac maxime, ne committantur illicita. Ubi autem aliquid ita licitum est, ut aliud facere omnino non sit illicitum, fiat quod expedit, uel quod magis expedit. Illa igitur que Dominus ita dicit ut Dominus, id est non monentis consilio, sed dominantis imperio facere non licet, et ideo nec expedit.« Et post pauca:  »Hec constituta Domini sine ulla retractatione seruanda sunt. Habet enim hec iustitia,  que coram illo est, siue approbent, siue improbent homines: et ideo dici non oportet propter offensiones hominum, aut ne impediantur homines ab ea salute que in Christo est, non esse seruanda.« Et item aliquibus interpositis  : »Nihil expedit quod illicitum est, et nichil quod prohibet Dominus licitum est. Que autem nullo Domini constringento precepto, in potestate dimissa sunt, in his audiatur Apostolus in Spiritu sancto monens et consulens, ut uel meliora capiantur, uel ea que non expediunt, caueantur. Ibi audiatur dicens: »Preceptum Domini non habeo, consilium autem do .« Hec modulum meum cognoscens non ex meo sensu, non ex proprie intelligentie uirtute approbo,  uerum ex sacrarum doctrina ac magisterio Scripturarum coniicio, arbitrans nichil in Christiana religione temere fore definiendum; nichil, si fieri potest, sine diuini examine eloquii terminandum, nonnichil tamen, quantum fieri potest, et ratio postulat, rationabilis disputationis a nobis adhibendum. Si uero quis aliter sapit, et quod sapit indeficienti animo efferre atque preferre maluerit, non preiudicio sententie electiori; tantummodo, si eam testimonium Scripture adiuuat et Dominici auctoritas mandati non obumbrat. Hanc sancti uiri censuram obseruantes. et, ut sepe dictum est, terrore discipline  sceleris immanitatem, cohibere disponentes, coniuges quibus fallente diabolo offensio tanta contigerat, decreuere non esse reconciliandos, callentes tutius esse, rationabili causa mutare permissum consulentis serui, quam irreuerenter offendere in uenerandum ac reuerendum preceptum omnipotentis Dei. Quorum tamen uinculum coniugale nullo pacto dirumpi licet, quod, dicente Apostolo, non nisi morte alterius solui potest. Semper enim et ille dicetur uir uxoris, et illa uxor uiri. Hoc tantummodo audiant, ut a debito absoluti debitum non exigant, non reddant, de cetero uterque contineat, castus in incesti uita, incestus in sua uita. Propter idem fornicationis genus iussi sunt coniuges simili modo una continere. ii uidelicet qui una proprios de aqua  baptismatis filios accepere. Dictum est enim illos a Deo et contra Deum fornicari, qui, contempta obedientia, transgrediuntur mandata Dei. Mandatum Dei est: Ne cubauerit compater cum spirituali commatre. Unde in decretis Gregorii minoris scriptum reperitur  : »Si quis spiritualem commatrem in coniugium duxerit, anathema sit.« Inde Ecclesie obtinuit consuetudo ut qui cum tali cubare non abhorruerit, ut nefandi sceleris auctor a liminibus Ecclesie arceri, et cunctorum assensu Christiana communione iubeatur priuari. Si ergo pater et mater filii quem carnaliter genuerunt, spirituales profitendo pro eo exstiterunt genitores, mandato Dei, ex catholica consuetudine, ex decreto Patrum, non licet eos redire ad proprium torum. Si enim reconciliati fuerunt, inducentur in predicte perniciem fornicationis.

 Ad exaggerandam probationum contra positionem, adiicitis etiam dominum gloriose memorie Lanfrancum archipresulem, de diuortio casti et inceste quod dicitis sensisse, quod sentitis celebrasse. Celebriter enim memoratur simile negotium inter matrem et filiam pro filie marito inuicem contendentes, coram eodem presule nonnullis confidentibus episcopis exstitisse, matri quem sibi usurparat maritum filie episcoporum iudicio ablatum fuisse, filie redditum fuisse. Et quidem, uenerande Pater, idem uenerandus antistes fecit quod debuit, sed non perfecit quod decuit. Quia enim questa erat filia de rapina matris, de fraude uiri, dictante iustitia, merito et raptrix rapina priuanda erat, et quod suum erat, uidelicet fraudulentus ei, que fraudem  passa fuerat, restituendum erat. Que dum iure debito reparauit, fecit quod debuit. Quia uero quantitatem patrati facinoris per penitentiam non indicauit, nec qualitatem future cautele per doctrinam insinuauit, non perfecit quod decuit. Decuerat enim eum propter excellentem peritiam, ne posteritati dubietatem relinqueret, ea terminasse, sed, querela terminata, maluit ea interminata relinquere, ne iura episcopi, cuius id intererat, uideretur usurpare. Nouerit gloriosa beatitudo uestra nos de hac sententia cum domno archiepiscopo nonnunquam sermonem habuisse, et pro amanda eius humilitate, pro ueneranda patientia, de eadem quia familiares ei assistebamus familiariter cum eo contulisse, et quod nobis obiicitis quia sic eo tempore intelligebamus ei obiecisse, quod uobis respondemus eum nobis respondisse.




ANNO DOMINI MCXXIu . . . .
ARNALDUS S. PETRI uIuI SENONENSIS ABBAS





NOTITIA


Arnaldus, al. Ernaldus, cuius electionem sic narrat Clarius testis oculatus: »Richerius archipresul antequam moreretur uI Kal. Ianuarii 1096, mandauit fratribus monasterii S. Petri ut eo uiuente eligerent et prouiderent sibi abbatem, quod et fecerunt, eligentes omnium minimum Arnaldum monachum, eique presentauerunt. Cui ipse multis presentibus quis esset intimauit, scilicet ex humili parentela et sanguine ortus quemque sic uolebat uiuere ut dignus esset regere commissos de quibus ipse unus uolebat esse.« Hugonem comitem Trecensem et Constantiam eius uxorem sibi demeruit anno 1103. Eodem circiter anno cum Daimberto archiepiscopo dissidium habuit  qui preter decessorum suorum morem monasterii ecclesias subiecit interdicto, qua de re non solum ad summum pontificem, sed et ad Hugonem Lugdunensem archiepiscopum querelas detulit, qui rem ad concilium Trecis secunda post octauas Pentecostes  feria habendum reiecit. Anno enim 1103 Romam profectus est Arnaldus, ibique a Paschali II priuilegium amplissimum est consecutus Iu id. Nou., pontificatus u. Insequenti in concilio Trecensi priuilegii Sancti Petri confirmationem a Patribus obtinuit, et Gausbertum decanum celle Mauriacensis Case Dei monachum preceptis suis inobedientem et rebellem deponi fecit, et Petrum de S. Balderio e suis in eius locum substituit. Hec autem malorum tessera fuit: nam inde redux abbas a Robertinis militibus instinctu Petri Armari qui iniquas celle Mauriacensi consuetudines imponebat comprehensus retrususque in carcerem in castro pagi Lemouicini uentaduro, demum a Petro Claramontensi episc. liberatus est. Adstitit an. 1108 electioni Willelmi abbatis S. Remigii. Eodem anno preceptum obtinuit a Ludouico uI rege, ut prius concesserant Ludouici auus Henricus et Philippus pater. Anno 1109 Arnaldus decani Mauriacensis crudeli accepto facinore in Arueniam iterum concessit. Ibi in reum questionem moturus, acerbam patitur repulsam, facinorosis clam fauente Aruernensi episcopo. Legatus apostolicus et Bituricensis archiepiscopus frustra inuocati uirum flectere nequiuerunt, ut potius armis abbatem eiusque soc os obstinati Aruerni strictisque ensibus insequerentur. Denique nullum aliud frenandis illis preter regis auctoritatem succurrit remedium. Regia itaque potentia fretus rebelles in ordinem cegit anno 1110. Biennio post exorto bello Arnaldus muniuit burgum S. Petri uallo et sepe aliisque propugnaculis ad defensionem opportunis. Annis insequentibus longam et importunam cum abbatibus Molismensi et Reomensi litem quantumuis senio morbis et erumnis confectus habuit de monasterii sui prediis quibusdam que illi preter ius et equum sibi uindicauerant. uillam tamen Pauliacum Widoni abbati Molismensi tradidit anno 1120. Eodem cum ad concilium Bellouacense pergeret, morbo oppressus Naudi resedit, Clariumque monachum nomine suo ad Cononem legatum transmisit. Dum ibi demoraretur, ab Alexandro Stephani comitis sacellano sacras excepit reliquias quas ab Arnulfo Balduini regis scriniario habuerat. Anno 1123 libros officiis diuinis ac sacre lectioni deputatos describi et in optimum statum ordinari precepit. Tandem exactis in regimine annis XXuIII et mensibus quatuor, abbatiam dimisit an. 1124.





ARNALDI ABBATIS EPISTOLAE.



I.  Ad Ioscerannum Lingonensem episcopum.---De lite inter abbates S. Petri uiui, Molismensem et S. Ioannis Reomensis.


Domino suo IOSCERANNO uenerabili Lingonensium episcopo, frater ARNALDUS abbas monasterii Sancti Petri uiui, sic crucem Domini portare ut eius remigio ualeat transfretare.

Manifestum est dignitati uestre domnum archiepiscopum suas litteras in preterita synodo uobis misisse, et de iniuriis a domno abbate Molismensi, et Rainardo de Monte Barro monasterio nostro illatis, iustitiam uestram acclamasse. uos autem diem placiti dum Senonas ueniretis distulistis,  ubi cum uobis presentarer, tantum de Rainardo apud Retiacum diem posuistis. Quamuis autem debilitati corporis succumberem, tamen quasi in lectica me eo deuehi feci, sed iudice et responsore ibi non inuentis pro male tractato me habui. Proinde ad uos denuo recurrimus ut nos iustitia cassari non permittatis. Preterea de Retiacensi ecclesia quam Rainardum adhuc de nobis tenere, nec amisisse sperabamus, uestram misericordiam et huius sancte synodi acclamamus, ut quid rectitudinis in ea monstrare poterimus in ius nobis dirigatis. ualete.



II. Ad Bernardum abbatem S. Ioannis Reomensis.--- Eiusdem argumenti

.

Domno BERNARDO amico suo, monasterii Sancti Ioannis Reomensis uenerabili abbati, frater ARNALDUS  monasterii Sancti Petri uiui Abbas salutem in Domino.

Si bene et uos et uestra ualeatis, inde gaudemus. Cum enim precipuum sit Domini mandatum, ut inuicem diligamus, tamen uos et uestros inter amicos et confratres precipuos accepimus. uerumtamen cum in synodo Lingonensi nouiter habita, cui absens fuistis, clamores renouaremus, quos in anteriori synodo habuimus inter cetera de Retiacensi ecclesia quam Rainardus de nobis tenebat, iustitiam domini episcopi inuocauimus, a quo uos eam occupasse accepimus. Ex consulto itaque eius, et Cassidentium uos super hac re conuenimus, et ut benigne et caritatiue nostra dimittatis, uos admonemus. Si enim, quod absit! post firmatam inter  nos et uos societatem ex industria occupastis nostra, hoc est, unde in nimiam admirationem uertimur. Et quia monachi uestri Trecis satis contumeliose nostris monachis dixerunt nos in synodo sine ratiocinatione mutua de persona uestra querimoniam fecisse, id penitus abnegamus, et ut ueridicos nos comprobetis, exemplar litterarum quas Lingonas misimus et uobis mittimus. ualete et nobis super hoc conuenienter litteris respondete.



III. Ad Ludouicum regem.---Rogat ut liceat sibi alio transferre leprosos.


LUDOuICO, magnifico Francorum regi, carissimo domino suo, ARNALDUS humilis abbas S. Petri uiui cum omni grege sibi commisso, salutem et fideles orationes

 Precibus patris nostri Senonensis archiepiscopi [Daimberti] et clericorum ex uestra parte pulsati sumus, ut fratribus nostris leprosis manendi locum daremus, ubi tantum in primis respectu pietatis unum habitare permisimus. Sed nouerit sublimitas uestra quia tanta multitudo eorum excreuit, ut nobis et burgensibus nostris omnino intolerabilis sit. Locus enim ille inter sata et uineas nostras medius  est: inde et ingressus et egressus eorum, frequentatio et deambulatio penitus importabilis est. Et idcirco archiepiscopus noster alium locum spatiosum eis dari fecit, et ex uoluntate ipsorum, ut ibidem habitarent precepit. Nunc igitur ne sit uobis molestum, domine, si uictualia nostra ab eis aliquantulum elongare uolumus, quia per sanctam ueritatem morbo eorum cum eis periclitari timemus.




ANNO DOMINI MCXXIu.
PONTII ABBATIS S. RUFI





EPISTOLA AD CALMOSIACENSEM ABBATEM Respondet propositis questionibus, de quotidiano ieiunio, de silentio continuo, de uini abstinentia, deque laneis uestibus canonicorum cenobii Calmosiacensis.


 Dilectissimis fratribus Dei gratia Calmosiacensis ecclesie abbati cunctoque conuentui P. ecclesie Sancti Rufi humilis minister atque totius congregationis cetus, uia regia gradiendo ad dextram uel ad sinistram nullatenus declinare.

Perlectis dilectionis uestre litteris, reuerendi fratres, quasdam questiones de regula nostra a uobis proponi cognouimus, quibus quamuis prudentie uestre auctoritas certius respondere potuisset, quantam paruitati nostre reuerentiam [uidetur addendum exhibeatis] nos consulendo percepimus. Hinc igitur contentioni scrupulose uobis responderi cupientibus occurrit quod non est aliud, qui conantur iugum ceruicibus uestris imponere, quod nos neque patres nostri portare potuimus, sed per gratiam  Dei credimus saluari, quemadmodum et illi. Quatuor igitur inductionum ratione propensius inspecta, uidelicet ieiunii quotidiani, continui silentii, abstinentie a uino, uestimenti lanei, illorum obiectioni aggrediemur obuiare, si possimus, subnixi utriusque testamenti eloquio: qua tantum auctoritate scriptum illud dudum nobis notissimum regulam beati Augustini astruant uehementer miramur, cum in quibusdam uite ipsius eiusque institutioni aliorumque patrum, qui huius professionis auctores exstiterunt, plurimum uideatur esse contrarium, in plerisque, et ita sit impeditum atque obscurum, ut uix aut nunquam intelligi ualeat: in pluribus uero ita diuersum ut ubique terrarum omnimodo inusitatum  fiat. Cum itaque quotidianum asserit obseruandum ieiunium, sacris canonibus uidetur obuiare, qui in solemnitate Paschali et diebus Dominicis prohibent ieiunare, quia et mensa B. Augustini, ut in  uita ipsius legitur, propter hospites uel quosque infirmiores carnes aliquando habebat. Satis uidetur absurdum atque iudaicum carnes [non] comedere et quotidie ieiunare: quod si quis contentiose asserere uoluerit, quod propter hospites et infirmiores tantum, et non propter se carnem habuerit, uitam ipsius legat, et patenter inueniet quod sanctus uir nunquam aliter docere potuit quam uiuere. Quia uero aiunt continuum esse tenendum silentium, cognoscite quia omnia tempus habent. Tempus est tacendi, et tempus loquendi. Si igitur tempus est loquendi, et tempus tacendi, consequens est ut ostium circumstantie iuxta prophetam congruo tempore agatur. Est itaque tenendum silentium non continuum: sed ut ait beatus Augustinus in Regula: »Si  frater deliquerit, statim admonete.« Et alibi: »Magis quippe nocentes estis, si fratres uestros quos iudicando corrigere potestis, tacendo perire permittitis.« Ab otiosis quippe fabulis continuum obseruandum esse silentium, et nos uehementer approbamus. Quod uero abstinentiam a uino exceptis Sabbatis et Dominicis inducunt, uite atque institutioni beati Augustini omni modo resistunt, cum in uita ipsius legatur quod mensa eius semper uinum habebat, ore et Salomonis didicimus quod uinum moderate potatum sanitas sit anime et corporis. In Regula quoque B. Augustini precipitur: »Carnem uestram domate ieiuniis, et abstinentia esce et potus, quantum ualetudo permittit.« Notate uerba. Non aque  potus, sed uini abstinentia congruens haberi precipitur, licet panis desiderium et aque concupiscentia simili modo prohibeantur. In uita etiam ipsius legitur quia cum ipso semper clerici una etiam domo  ac mensa sumptibusque communibus alebantur et uestiebantur; quibus etiam instituerat ne quis iuraret, ne ad mensam quidem: quod si prolapsus fuisset unam . . . . perdebat portionem. Numerus enim erat clericis secum commorantibus et conuiuantibus poculorum prefixus. Hi autem quod de laneis uestibus asserunt, dicentes proprium esse fullonum officium non lineas, sed laneas uestes abluere, uidetur esse ridiculum, cum ubique et precipue in partibus nostris tam lineas quam laneas fullones uestes abluant. Cum uero beatus Augustinus in Regula ablui iubebat indumenta secundum arbitrium prepositi, siue a fullonibus ne interioris anime sordes contrahat munde uestis nimius appetitus, liquido claret non esse lineam sed laneam. Quis enim appetitus  in ablutione uestis lanee requiritur, qui quo amplius lauatur eo magis fedari uidetur, et nunquam a sua specie, nisi deteriorando mutatur? Nullus igitur appetitus in ablutione frequenti lanee uestis, ut candidior appareat, monstratur. Nos autem qui licet indigni apostolica uita uiuere optamus, lineis uti uestibus euidentioribus testimoniis probare possumus Iacobus enim frater Domini lineis semper usus est uestibus. In ueteri quoque Testamento pluribus modis habitus noster est figuratus. Duabus quippe tunicis lineis, exteriori uidelicet et interiori, Aaron sacerdos, Domino precipiente, induitur. A femoralibus quoque usque ad thiaram lineo candore refulget. Non hoc autem dicimus,  quod ieiunium, silentium, asperitatem uestium deuitemus, quod pro modulo nostre infirmitatis secundum instituta regule nostre et sanctorum Patrum obseruamus, appetimus, approbamus, uosque obseruanda et appetenda monemus: sed unusquisque proprium habet donum ex Deo. Si enim fratres illi ad altiora montis cacumina conscendere disponunt, nequaquam dissuademus, tantum ut qui stat uideat ne cadat: nobis autem paruula Segor sufficiat, tantum ut saluemur in ea. Iam uero quid absurdius, quidue enormius dici ualeat, quam illa diurni nocturnique officii discretio, qua nec Romanum, nec monachicum, nec ecclesiasticum sequitur usum? Si quidem iuxta Apostolum rationabile debet esse obsequium nostrum. Idcirco nisi prolixitas nimia  epistolarem excederet modum, dicendum erat qua ratione in ecclesiastico officio die Dominico XIX psalmi, IX lectiones IX que responsoria, cur in hebdomada Pasche et Pentecoste tres psalmi tresque lectiones dicantur. uos igitur, fratres, in ea uocatione in qua uocati estis, Domino cooperante, unanimiter persistentes, et precedentium patrum uestigiis irretractabiliter inherentes, nequaquam moueamini a uestro sensu, neque per sermonem, neque per epistolam, neque fluctuemini omni uento doctrine: sed que audistis et uidistis et didicistis firmiter retinete, et Deus pacis et dilectionis maneat semper cum omnibus uobis. Amen.




ANNO DOMINI MCXXXuII.
IOANNIS CONSTANTIENSIS





EPISTOLA Ad Gaufridum abbatem Richardum priorem et monachos Sauigniensis monasterii SIuE IN LIBRUM DE COMPUTO ECCLESIASTICO PRAEFATIO


 Reuerendissimo domino et Dei seruo abbati Sauigniensi GAUFRIDO, nec non et eiusdem cenobii uenerando priori RICHARDO, uniuersoque conuentui, IOANNES Constantiensis sic de uirtute in uirtutem proficere, ut Deum deorum mereantur in Sion uidere.

Gratias et laudes diuine misericordie refero, quoniam oliue fructifere domus Domini, nec non et  altitudo cedrorum Libani, quinimo et montis Sion cupressi, me seruum pigrum, arborem pene inutilem et ulmi similitudine infructuosam, saltem ad Domini uineam sustinendam inuitare et supponere gratia sua dignantur. Petitis etenim, domini mei, ut de mari magno et spatioso compotorum ea que necessariora sunt sustentationi regiminique sancte Dei Ecclesie compendiose decerpta uobis in unum conscribam,  et scribendo planiore uulgatiorique sermone, sicut introducendis pueris fieri solet, etiam nomina rerum et uerba interpretando, uel etymologias enucleando, cunctis patefaciam. Quamuis itaque multorum dentes et cachinnos, qui in multis aliter quam ego sentiunt, in me scienter commoueam, libenter tamen de Domini pietate confisus uestrisque meritis et orationibus adiutus, onus et opus expetitum subeo, et prout Deus dederit complebo. Si igitur aliquantisper longius quam putatis illud complere distulero, queso suppliciter ne tedeat dominos meos; grauiter namque medie hiemis algore et intemperie impedior et ecclesiastico seruitio. uos autem, domini mei beati et uere philosophi, quorum uera philosophia in humanis atque  diuinis iam longe lateque diffunditur, si quid inutile in hoc opusculo uideritis, illud corrigite, uel corrigendum mihi notificate; noui enim sanctum uenerandumque collegium uestrum, multos honestos et eruditos uiros habere: qui si placuisset uobis, hoc  opusculum potuissent sufficientius explere, et ubi fuerit opus iidem poterunt emendare. uolo autem uos premonere, ut prenoscatis de ueterum regulis et tabulis et laterculis in hoc opere me multa postponere, quia quandoque fallunt, et ueritatis tramitem nequeunt conseruare; et quoniam de his que iuuant ecclesiasticum compotum tractabitur, titulus huius operis erit: Compotus ecclesiasticus. Intentio uero tractare de eodem compoto secundum solis et lune cursus, et ea que ex his colliguntur. Utilitas quippe est, ut hoc compoto lector edoctus, sanctam paschalem solemnitatum solemnitatem, reliquasque precipuas anni festiuitates, et natalitios dies sanctorum ecclesiastica sanctione constitutos, propriis temporibus et diebus denuntiare sciat et obseruare;  cursum quoque temporum et statum computare, sed et hereticos, et quoslibet deuiantes, ad uiam Catholice ueritatis auctoritate et ratione constringere. Orantem pro nobis caritatem uestram misericors Dominus exaudire dignetur.




ANNO DOMINI MCXXIu.
MARBODUS REDONENSIS EPISCOPUS





[OPERA OMNIA MARBODI REDONENSIS.]






ANNO DOMINI MCXXIu.
RADULFUS CANTUARIENSIS ARCHIEPISCOPUS





EPISTOLA AD CALIXTUM II






uolume back matter






ORDO RERUM QUAE IN HOC TOMO CONTINENTUR.



PASCHALIS II, PONTIFEX ROMANUS.
    Notitia ex Bullario. 9
    Notitia ex Conciliis. 9
    uita Paschalis II pape auctore Petro Pisano. 13
    Laus metrica Paschalis II pape auctore Milone cardinali. 27
    Notitia diplomatica. 27

EPISTOLAE ET PRIuILEGIA.
    I.---Ad Hugonem abbatem Cluniacensem.---Urbani obitum et suam ipsius electionem significat. 31
    II.---Rescriptum ad Pibonem episcopum Tullensem.--- Monachis Calmosiacensibus asserit altare parochialis ecclesie a Pibone donatum. 31
    III.---Ad Bertrandum Narbonensem archiepiscopum. ---Primatum ei super Aquensem metropolim, et quidquid dignitatis uel honoris Narbonensis Ecclesia habuerit ipsi inconcussum confirmat. 31
    Iu.---Ad Hildefonsum Hispaniarum regem.---Didacum  ab ecclesia S. Iacobi Compostellana canonice remotum esse. 33
    u.---Ad Clerum et populum Compostellane Ecclesie, de eodem. 34
    uI.---Godino Oritano interdicit sub excommunicationis pena ne Brandusini episcopatus bona sibi uindicet. 34
    uII.---Ad Gehbardum episcopum Constantiensem. 34
    uIII.---Bulla ad Iuonem episcopum Carnotensem. Ne quis obeunte eo uel eius successore quolibet domum episcopalem exspoliare presumat. 35
    IX.---Iuoni Carnotensi et Rannulfo Santonensi episcopis precipit ne concilii Claromontensis de monasteriorum altariis decretum negligant. 36
    X.---Paschalis priuilegium monasterii uindocinensis de professione ab abbate non facienda confirmat. 36
    XI.---Conuentui ecclesie S. Iacobi Compostellane nuntiat Didacum, eorum ecclesie canonicum et uicedominum a sese ordinatum subdiaconum esse. 36
    XII.---Monasterio Reinhardsbornensi ecclesiam Tittebornensem asserit. 37
    XIII.---Ad Hermannum Augustensem episcopum. 37
    XIu.---Monasterii Deruensis seu S. Bercarii protectionem suscipit, possessionesque ac priuilegia confirmat. Statuit insuper ut nullus secularium aut ecclesiasticorum abbatem, eiusue successores ad secularem curiam trahat, neque episcopus ullus ad synodum, »nisi ob causam fidei, ire, nec denique monasterii sui solemnitates relinquere, et urbanis interesse cogat.« 37
    Xu.---Paschalis pape epistola ad Philippum episcopum Catalaunensem. 37
    XuI.---Bulla Paschalis II, de unione Ecclesie Arausicane ad Tricatisnam. 38
    XuII.---Bulla eiusdem pape pro unione predicta. 38
    XuIII.---Ad Norigaudum Augustodunensem episcopum. ---Confirmat eius electionem et omnes eius ecclesie possessiones, et alia quedam decernit. 39
    XIX.---Priuilegium pro Ecclesia Matisconensi. 40
    XX.---Epistola ad archiepiscopum Ausciensem. 42
    XXI.---Ad exercitum in Palestina militantem.---Gratulatur ei de uictoria obtenta, et simul ad progrediendum hortatur. 42
    XXII.---Epistola ad archiepiscopos et episcopos Gallie. Eos infames haberi decernit, qui uoto astricti Hierosolymitane profectioni se subduxerant, uel qui ab obsidione Antiochena inglorii recesserant; eis uero qui, peracta uictoria, reuertuntur, sua restitui iubet. 43
    XXIII.---Ad consules Pisanos.---Illis laudes impertit quod »anno preterito« Hierosolyme expugnande operam nauarint. Promittit, Daibertum, eorum archiepiscopum, »nunc ciuitatis Ierusalem patriarcham,« contra Arnulfum, eiusdem sedis inuasorem, a sese defensum et »nobili strenuoque uiro Gotefrido, aliisque principibus Christianis adhuc in Syria et transmarinis partibus commorantibus« commendatum iri. Legatos suos »primo Ianuam, deinde in Sardiniam profecturos« commendat. 44
     XXIu.---Godofredo, episcopo Magalonensi, mandat ut Didacum electum Ecclesie Compostellane episcopum consecret. 44
    XXu.---De destructione ecclesie Compostellane.--- uetat ne clerici Compostellani occasione Hierosolymitani itineris prouinciam suam deserant. 45
    XXuI.---Ad Adefonsum Hispaniarum regem.---Eius angustias dolet. 45
    XXuII.---Fines episcopatus Mazariensis in Sicilia petente Stephano episcopo confirmat. 45
    XXuIII.---Ad Albericum abbatem noui monasterii Cabilonensis. ---De priuilegio ibi concesso. 47
    XXIX.---Ecclesie Troiane protectionem suscipit ac bona et priuilegia confirmat, petente Huberto episcopo. 47
    XXX.---Priuilegium quo monasterium Siluiniacense tanquam Cluniacensis cenobii membrum sub apostolice sedis protectione suscipit, eo modo quo Urbanus papa secundus. 50
    XXXI.---Priuilegium quo monasterii Cluniacensis bona omnia et iura confirmantur. 51
    XXXII.---Paschalis epistola ad Galliarum episcopos.--- Cenobium Cluniacense commendat. 53
    XXXIII.---Maioris Monasterii protectionem suscipit, possessionesque ac priuilegia confirmat, imposito monachis aurei denarii censu annuo. 54
    XXXIu.---Paschalis pape epistola ad Hugonem abbatem Cluniacensem.---Priuilegium Cluniacense. 56
    XXXu.---Bulla Paschalis II pro unione Ecclesie Arausicane ad Tricastinam. 58
    XXXuI.---Priuilegium pro monasterio S. Saluatoris Papiensis. 59
    XXXuII.---Geraldo archiepiscopo Bracarensi »pallium et priuilegium concedit.« 60
    XXXuIII.---Rescriptum Paschalis pape ad Argentinensem Ecclesiam. 60
    XXXIX.---Paschalis epistola ad Bernardum, archiepiscopum Toletanum.---Primatum Toletane Ecclesie confirmat. 60
    XL.---Priuilegium pape pro monasterio Sancti Sauini Placentini. 62
    XLI.---Epistola ad Gothofredum episcopum Magalonensem. ---Non peruenisse suas de consecrando electo Compostellano litteras, »in autumno preterito« missas, miratur. Mandat ut consecrationem perficiat. 63
    XLII.---Ad clericos S. Iacobi Compostellanos.---De consecrando Didaco que iam litteris mandauerat repetit. 63
    XLIII.---Ad Al[defonsum] regem.---Nuntiat quid de consecrando Didaco iam mandauerit. 64
    XLIu.---Ad clericos et laicos Al[defonsi] regnum habitantes. ---Ne occasione Hierosolymitani itineris occidentalis depopuletur Ecclesia. 64
    XLu.---Priuilegium pro monasterio Casinensi. 65
    XLuI.---Ad uelletranos.---Abrogat que a Guiberto contra fas instituta apud eos erant. Eorum limites definit. 66
    XLuII.---Confirmatio dotationis monasterii S. Benedicti Alperspacensis. 67
    XLuIII.---Paschalis epistola ad Lambertum episcopum Atrebatensem.---Confirmat Atrebatensem episcopatum: inter quem et Cameracensem limites constituit. 69
    XLIX.---Ad Henricum regem Anglorum.---Contra inuestituras ecclesiasticas. 70
    L.---Priuilegium pro ecclesia Calmosiacensi. 72
    LI.---Priuilegium pro ecclesia S. uincentii Bergomatis. 73
    LII.---Ad Guillelmum Melphiensem episcopum.--- Abrogat Lauellanum episcopatum; Melphiensis possessionis et iura confirmat. 73
    LIII.---Ad Constantinum Rauellensis Ecclesie episcopum. ---Priuilegia et possessiones Ecclesie Rauellensis confirmat. 74
    LIII bis.---Ad Madelmum abbatem Sancte Sophie.---  Priuilegium cenobii Sancte Sophie. 75
    LIu.---Priuilegium pro monasterio Casinensi. 77
    Lu.---Ad Lanuinum Turris priorem scribit ex Richardo episcopo Albanensi se cognouisse »pacem et concordiam eremi reformatam et eum in locum Brunonis successisse.« Hortatur ut Brunonis uirtutes emuletur. 78
    LuI.---Ecclesie S. Iacobi Compostellane priuilegia ac possessiones confirmat. 78
    LuII.---Ad Didacum Compostellanum episcopum.--- De reformandis moribus istius Ecclesie deformibus, qui per bella in eam irrepserant. 79
    LuIII.---Ad Bernardum Toletanum, Giraldum Bracarensem, etc.---Illos iubet ad synodum uenire Rome habendam. 80
    LIX.---Ad Anselmum Cantuariensem archiepiscopum. ---Det operam Anglicane Ecclesie restaurande et Anglorum regem cum Northmannie comite conciliet. 80
    LX.---P[etro] episcopo Pictauiensi precipit ut monasterio Cluniacensi satisfaciat de abbate S. Cypriani consecrato; eidemque monasterio satisfieri ab abbate Malleacensi iubet. 81
    LXI.---Ad episcopos Scotie, suffraganeos Eborum Ecclesie pro archiepiscopo Eborum. 81
    LXII.---Gerardo archiepiscopo Eboracensi pallium tribuit. 82
    LXIII.---Priuilegium pro monasterio Iesu Nazareni. 82
    LXIu.---Priuilegium pro monasterio S. Ambrosii Mediolanensis. 82
    LXu.---Monasterii S. Petri Celi Aurei Papiensis priuilegia confirmat. 84
    LXuI.---Monasterii Montis Maioris priuilegia, apud Arelatem petente Guillelmo abbate confirmat. In illo diplomate recensentur ea que concessione pontificum, liberalitate principum uel oblatione fidelium collata fuerant, in his castrum Biduini cum suis appendicibus; monasterium S. Martini de Alamonte, et in comitatu Regensi castrum Crisellum et monasterium Stabloni. 84
    LXuII.---Ecclesie Fesulane bona, rogante Ioanne episcopo, confirmat. 84
    LXuIII.---Commutationem inter Geruntonem abbatem S. Benigni Diuionensis et Gilbertum abbatem Cadomensem factam, possessionesque monasterii Diuionensis confirmat. 86
    LXIX.---Ad Giraldum archiepiscopum Bracarensem, Didacum Compostellanum et Adefonsum Tudensem, episcopos. ---Pelagii matrimonium non esse dirimendum. 87
    LXX.---Monasterii S. Dionysii priuilegia confirmat. 88
    LXXI.---Monasterium S. Marie Rosenfeldense tuendum suscipit priuilegiisque ornat, imposito monachis byzantii unius censu annuo. 88
    LXXII.---Ad abbatem et monachos monasterii Beccensis. ---Monasterio Beccensi asserit ecclesias a Willelmo, Rothomagensi archiepiscopo, et Iuone Carnotensi et Gofrido Pariensi episcopis »in salarium collatas.« 90
    LXXIII.---Ad Anselmum Cantuariensem archiepiscopum. ---Ut se constanter gerat in tuenda Ecclesie Anglicane libertate. 90
    LXXIu.---Ad eumdem.---Respondet ad multa de quibus eum Anselmus consuluerat. 91
    LXXu.---Ad Henricum Anglorum regem.---Contra inuestituras ecclesiasticas. 94
    LXXuI.---Ad Osbernum episcopum.---Ne monachi prohibeantur habere in monasterio suo cemeterium ad sepeliendos suos. 95
    LXXuII.---Ad Robertum episcopum Couentranum.--- Statuit ut Robertus episcopus eiusque successores Couentrie, non Licidfeldie nec Cestrie, sedem habeant, et possessionis Ecclesie Couentriensis confirmat. 95
    LXXuIII.---Ad Crescentium archiepiscopum Salonitanum. ---Iura eius metropolitana confirmat, ac pallium ei concedit. 96
    LXXIX.---Iura et priuilegia abbatie SS. Philippi et Iacobi et Walburgis in Silua Hagenonensi, a Friderico duce Alsatie et Sueuie, atque a Petro comite Lucelburgensi fundate, confirmat. 97
    LXXX.---Bulla de Fundatione monasterii Cheminonensis. 99
    LXXXI.---Ad Iuonem episcopum et canonicos Carnotenses. ---uetat ne pro ecclesiasticis beneficiis munus accipiatur, nec ecclesiastica negotia ad seculares deferantur, etc. Tum firmat excommunicationem ab Iuone dictatam, de domibus Ecclesie contiguis. 100
    LXXXII.---Priuilegium pro monasterio uichpacensi. 101
    LXXXIII.---Ad Altardum abbatem uizeliacensem--- Priuilegium uizeliacense. 102
    LXXXIu.---Bulla pro abbatia Sancti Ioannis in ualleia. 104
     LXXXIu bis.---Monasterii Sancti Martini in Monte Pannonie priuilegia confirmat. 105
    LXXXu.---Ad Anselmum Cantuariensem.---Inuestituras regibus aliisque laicis magistratibus non esse concedendas. 105
    LXXXuI.---Ad Anselmum Cantuariensem archiepiscopum. ---De inuestituris ecclesiasticis; de clericorum filiis; de Gualensis episcopi causa. 106
    LXXXuII.---Ad Gerardum archiepiscopum Eboracensem. ---Monetur ut professionem Anselmo Cantuariensi iuxta morem predecessorum suorum faciat. 107
    LXXXuIII.---Ad Robertum Flandrensium comitem.--- Ut Leodienses schismaticos Henrico imperatori adherentes ab Ecclesia expellat. 108
    LXXXIX.---Petro archiepiscopo Aquensi pallii usum concedit. 108
    XC.---Confirmat donationes factas abbatie S. Auberti canonicorum regularium ordinis S. Augustini Cameraci. 107
    XCI.---Ecclesie S. Auberti Cameracensis possessiones et priuilegia confirmat. 108
    XCII.---Priuilegia et exemptionem abbatie S. Petri in monte Blandinio, ordinis S. Benedicti, iuxta Gaudauum, confirmat. 111
    XCIII.---Ecclesie Compostellane possessiones confirmat. 111
    XCIu.---G[undisaluo] Minduniensi episcopo precipit ut aut archipresbyteratus  iniuste retentos D[idaco] episcopo Compostellano restituat aut apud Bernardum, archiepiscopum Toletanum, apostolice sedis legatum, causam dicat. 113
    XCu.---Ad D[idacum] episcopum Compostellanum. 114
    XCuI.---Ad abbatem Sancte Marie apud Bantium.--- Priuilegium huius cenobii. 114
    XCuII.---Ad preces Manegaldi prepositi monasterium Marbacense in protectionem sedis apostolice recipit. 116
    XCuIII.---Ad D[idacum] episcopum Compostellanum. 117
    XCIX.---Bulla pro Ferrariis. 118
    C.---Ad Anselmum Cantuariensem archiepiscopum.--- Primatum ipsi confirmat. 119
    CI.---Ad Henricum regem Anglie.---Pro Anselmo Cantuariensi archiepiscopo inuestituras ecclesiasticas iure contra regem propugnante. 119
    CI bis.---Monasterii Casalis Benedicti priuilegia confirmat. 120
    CII.---G[ebhardum] Hirsaugiensem et ceteros catholicos abbates et monachos per Sueuiam hortatur ut mala equo animo ferant et G[ebhardum] Constantiensem colant. Arnoldum, Ecclesie Constantiensis inuasorem, excommunicatum nuntiat. 121
    CIII.---Ad Guelphonem ducem Bauarie, Bertholdum ducem Sueuie; etc.---Illos ad catholicam Ecclesiam reuocat. 121
    CIu.---Ad Gallos.---Soluit interdictum cui Eduensis episcopus uizeliacensem Ecclesiam subiecerat. 122
    Cu.---Clero et populo Papiensi significat se monasterii S. Petri Celi Aurei priuilegia ledi a Willelmo episcopo non esse passurum. 123
    CuI.---Ad Petrum regem Aragonum. 123
    CuII.---Ad Bertrannum comitem Tolosanum.---Increpatoria quod burgum S. Aegidii inuaserit, et oblationes altaris tanquam populares merces exposuerit. 123
    CuIII.---Ad Rangerium episcopum et canonicos Ecclesie Lucensis. 124
    CIX.---Ad Lanuinum eremi S. Marie de Turri magistrum. 124
    CX.---Ecclesie S. Crucis et B. Eulalie Barcinonensis tutelam suscipit possessionesque et priuilegia confirmat. 125
    CXI.---Monasterii Pegauiensis tutelam suscipit priuilegiaque confirmat, imposito monachis aurei unius censu annuo. 126
    CXII.---Priuilegium pro monasterio Iesu Nazareni. 126
    CXIII.---Lamberto episcopo Atrebatensi mandat ut ante diem apostolorum Petri et Pauli  una cum Ioanne episcopo Taruanensi iudicet inter Landfridum S. Wilmari abbatem et Heribertum, a comite Boloniensi eadem abbatia priuatum. 127
    CXIu.---Ad oppidanos. S. Geminiani.---Ne illorum oppidum, illiusque ager, a uolaterrensis Ecclesie possessione unquam alienetur 127
    CXu.---G[arsiam] episcopum Burgensem ire Astoricam iubet, ubi eo presente »quinque persone ex uetustioribus Mindunensis Ecclesie« iurent se archipresbyteratus duos, quos Ecclesia Compostellana sibi uindicet, »XL annorum spatio inconcusse possedisse.« 128
     CXuI.---Ad archiepiscopos et episcopos prouinciarum, Remensis, Senonensis ac Turonensis.---Ut Philippum regem et eius pellicem a uinculo excommunicationis absoluant. 128
    CXuII.---Monasterii S. Marie Bornhemensis protectionem suscipit, bonaque ac priuilegia confirmat, petente Manasse episcopo Cameracensi. 129
    CXuIII.---Monasterii Gottwicensis priuilegia confirmat. 129
    CXuIII bis.---Monasterii S. Blasii Admontensis possessiones confirmat. 129
    CXIX.---Ecclesie S. Frigdiani possessiones iuraque confirmat. 131
    CXX.---Priuilegium pro monasterio S. Orientii Auscitani. 132
    CXXI.---Didaco episcopo Compostellano pallii usum tribuit. 132
    CXXII.---Ad principes, milites ac ceteros laicos per Hispaniam et Galliciam.---De illicita copulatione. 134
    CXXIII.---Priuilegium pro monasterio Usenhouensi. 134
    CXXIu.---Priuilegia atque possessiones ecclesie collegiate S. Amati Duaci confirmat. 136
    CXXu.---Ad Lanuinum, eremi S. Marie de Turri magistrum. 137
    CXXuI.---Ascero archiepiscopo Lundensi, Luccie primati pallium mittit. 138
    CXXuII.---Manassi, archiepiscopo Remensi scribit de abbate S. Medardi per militem inimicum Simonie accusato. 138
    CXXuIII.---Ad Stephanum abbatem et monachos S. Aegidii.---Denuntiat se excommunicaturum Bertrannum comitem Tolosanum et quosdam eius milites, nisi ab iniuriis monasterio illatis desistant. 139
    CXXIX.---Ad monachos et ceteros fideles S. Aegidii. ---Ne quis de altaris oblatione quidquam, inuito abbate, distrahere uel fraudare presumat. 139
    CXXX.---Gisle, abbatisse Romaricensi, suadet a canonicis Calmosiacensibus pro parochialis ecclesie S. Marie parte concambium accipiat. 139
    CXXXI.---Gisle abbatisse Romaricensi precipit ut ab iniuriis in monachos Calmosiacenses desistat. 140
    CXXXII.---Eustachium comitem monet ut Lambertum episcopum Arelatensem manere in possessione altarium quorumdam sinat. 140
    CXXXIII.---Ad Manassem archiepiscopum Remensem. ---De ecclesiis decem Lamberto restituendis. 141
    CXXXIu.---Ad Lambertum episcopum Atrebatensem. ---De clericis quibusdam excommunicatione solutis. 141
    CXXXu.---Ad B[ernardum archiepiscopum Toletanum], D[idacum] Compostellanum, D.  Minduniensem, P[etrum] Lucensem, episcopos.---De abbate Ciniensi. 142
    CXXXuI.---Ecclesie Affligemensis immunitatem corroborat. 142
    CXXXuII.---Ad Stephanum Besuensem abbatem.--- Besuensis cenobii possessiones et iura confirmat. 142
    CXXXuIII.---Henricum regem de »Saxonia Romane Ecclesie communi reconcilianda« hortatur. 144
    CXXXIX.---Monasterii Casinensis possessiones et priuilegia confirmat. 144
    CXL.---Monasterii S. Petri Celi Aurei Papiensis priuilegia confirmat. 148
    CXLI.---Monasterii S. Benedicti Padilironensis possessiones et priuilegia confirmat, imposito monachis duarum auri unciarum tributo annuo. 148
    CXLII.---Ad Guidonem Papiensem episcopum.---Priuilegia, possessiones et iura Papiensis episcopatus confirmat. 151
    CXLIII.---Ad Martinum priorem Camaldulensem.--- Monasteria subiecta cremo Camaldulensi in protectionem suscipit. 152
    CXLIu.---Ad Anselmum Cantuariensem archiepiscopum. ---Excommunicatio esse in Lateranensi concilio inuestiturarum in Anglia fautores. 154
    CXLu.---Roberto, comiti de Mellento, iram Dei minatur si pergat Anglorum regi persuadere ut »in causa inuestiturarum Romane Ecclesie repugnet.« 154
    CXLuI.---Gerardum archiepiscopum Eboracensem reprehendit quod neque Anselmum »adiuuare iurauerit neque iniquitati regie obuiauerit.« 155
    CXLuII.---Monasterii Altorfensis possessiones et priuilegia confirmat, imposito monachis bizantii unius censu annuo. 155
    CXLuIII.---Pontii episcopi Aniciensis priuilegia confirmat. 155
    CXLIX.---Ad Parisiensis Ecclesie clericos.---Galonem  Parisiensem episcopum effectum. a se discedentem, ipsis commendat, mittitque cum amplissima potestate. uetat ne maiores prebendarii a minoribus hominia suscipiant. Sancti Eligii cenobium, monialium dissolutione infame, Galonis arbitrio permittit. 157
    CL.---Ad Daimbertum archiepiscopum Senonemsem. ---Consecratum a se Parisiensem episcopum commendat. 158
    CLI.---Erectio collegiate ecclesie S. Marie Brugensis confirmatur. 158
    CLII.---Confirmatio bonorum ad ecclesiam Ferrariensem spectantium, cui assignantur limites, et undecim minores masse de patrimonio Romane Ecclesie donantur. 159
    CLIII.---Ad Bernardum Toletanum archiepiscopum et Didacum Compostellanum episcopum. 161
    CLIu.---Priuilegium pro monasterio Trenorciensi. 161
    CLu.---Priuilegium pro Parthenone Fontis Ebraldi. 164
    CLuI.---Monasterii S. Michelis  protectionem suscipit possessionesque confirmat. 165
    CLuII.---Confirmat antiquam Sedis Ouetensis exemptionem. 168
    CLuIII.---Ad Beluacensem episcopum de quadam terra Sancti Bertini, Hubertinsin dicta. 169
    CLIX.---Ad Didacum episcopum Compostellanum.--- De mitris habendis. 170
    CLX. Ad G[undisaluum] episcopum Minduniensem.--- Significat se cognouisse archipresbyteratus Bisancos, Trasancos, Salagia, iuris esse Ecclesie Compostellane. Quos ne amplius uindicet precipit. 170
    CLXI.---Monasterii Tutelensis bona et priuilegia confirmat. 171
    CLXII.---Monasterium S. Georgii in Silua-Nigra in specialem sedis apostolice tutelam suscipit. 172
    CLXIII.---Ad Hugonem abbatem Cluniacensem. 173
    CLXIu.---Ad Rothardum Moguntinum Archiepiscopum. ---De episcopis qui inuestiuntur a regibus; item de iis qui schismatis tempore consecrati sunt. 174
    CLXu.---Ecclesie S. Walburgis Furnensis possessiones quasdam, rogatu Gertrudis, Flandrie comitisse confirmat. 175
    CLXuI.---Priuilegium pro episcopatu Pistoriensi. 175
    CLXuII.---Ad Eustachium abbatem S. Nicolai.---Priuilegium illius abbatie. 178
    CLXuIII.---Ad Gallicanum clerum uniuersum.---Wernerii inuasionem in apostolicam sedem narrat. 179
    CLXIX.---Rescriptum Paschalis ad epistolam Ottonis Bambergensis episcopi qua significabat se ab imperatore accepisse episcopatum, sed in eo permanere nolle nisi a pontifice inuestiretur et consecraretur. 180
    CLXX.---Causam Odonis abbatis Sancti Quintini episcopis Carnotensi et Parisiensi committit. 180
    CLXXI.---A[damo] abbati monachisque S. Dionysii interdicit »ne preter Galonis, episcopi Parisiensis, licentiam sacramentis suscipiendis alios adeant antistites.« 180
    CLXXII.---Charta super confirmatione Ecclesiarum, quas tenent canonici Lingonenses. 181
    CLXXIII.---Gisle abbatisse Romaricensi sub excommunicationis pena precipit ut de uexandis monachis Calmosiacensibus desistat. 182
    CLXXIu.---Bulla pro cenobio Sancti Petri Carnotensis. 183
    CLXXu.---Bulla pro cenobio S. Walarici. 184
    CLXXuI.---Ad Bertramnum priorem S. Fidis in Selestadt. ---Bona ac eiusdem monasterii priuilegia confirmat. 185
    CLXXuII.---Ad Anselmum Cantuariensem archiepiscopum. ---De concordia cum rege inita ei gratulatur. 186
    CLXXuIII.---Ad Willelmum Rothomagensem episcopum. ---Suspensus erat Willelmus: ad eum scribit pontifex, se Anselmi deprecatoris gratia, quidquid Anselmus indulserit, indulgere. 188
    CLXXIX.---Ad Willelmum archiepiscopum Rothomagensem. 188
    CLXXX.---Ad B[uthardum] episcopum Moguntinum. 188
    CLXXXI.---Ad Guidonem episcopum Ticinensem et clericos Papienses. 189
    CLXXXII.---Priuilegium pro monasterio S. Saluatoris et S. Iulie Brixiensis. 189
    CLXXXIII.---Ad R[uthardum] archiepiscopum Moguntinum. ---Commendat Ottonem episcopum Bambergensem a sese consecratum. 191
    CLXXXIu.---Ad clerum populumque Bambergensem. ---Illis Ottonem episcopum commendat. 192
    CLXXXu.---Ecclesie S. Frigdiani Lucensis parochianos laudat quod canonicis obtemperent. 192
     CLXXXuI.---Ecclesie S. Frigdiani Lucensis priuilegia confirmat. 193
    CLXXXuII.---Ad B[ernardum] archiepiscopum Toletanum. 194
    CLXXXuIII.---Ad Petrum Acheruntinum archiepiscopum. ---Eius electionem confirmat, et iura metropoleos Acheruntine; mittit pallium. 194
    CLXXXIX.---Bulla pro Benedicto abbate monasterii S. Saluatoris in Moxi. 195
    CXC.---Ad episcopos Galliarum.---Aduersus interfectores abbatis uizeliacensis. 196
    CXCI.---Gisle abbatisse Romaricensi, si suum de monachis Calmosiacensibus preceptum »usque ad proxime Quadragesime initium adimplere contempserit, ex tunc aditum ecclesie interdicit.« 197
    CXCII.---Ad Gebehardum Constantiensem et Odericum Patauiensem episcopos.---Non quoslibet excommunicatos esse uitandos. 197
    CXCIII.---Hugoni abbati S. Aegidii abbatiam Seumichensem a Ladislao Ungarorum rege fundatam confirmat. 198
    CXCIu.---Ad Guidonem abbatem S. Stephani Laudensis. ---Priuilegium monasterii S. Stephani. 199
    CXCu.---Ad monachos S. Petri et S. Saluatoris Papienses. 200
    CXCuI.---Ad canonicos Augustenses. 200
    CXCuII.---Didaco episcopo Compostellano mandat ut una »cum prouincialium sedium episcopis, Petro Legionensi, Pelagio Asturicensi et aliis inter Oxomensis et Burgensis Ecclesie clericos ambiguitatem de finibus communis parochie certissima indagine determinet.« 201
    CXCuIII.---Priuilegium pro Ecclesia Colimbriensi. 201
    CXCIX.---Ad Hugonem Cluniacensem abbatem.--- uetat ne pedaticum quis uel aliud quidquam exigere possit ab his qui Cluniacum eunt, uel inde exeunt, infra terminos designatos. 201
    CC.---Monasterii Case Dei iura et bona confirmat. 202
    CCI.---Ad Willelmum de Sabrano et alios Bertranni comitis Tolosani socios.---Ad satisfactionem eos inuitat sub pena excommunicationis, ob damna monasterio S. Aegidii illata. 202
    CCII.---Ad Ricardum Narbonensem archiepiscopum et comprouinciales episcopos.---Narrat Bertranni Tolosani comitis adulteria et illata monasterio S. Aegidii damna, et hortatur ut ceteros ab auxilio et communione ipsius et sociorum eius compescant. 203
    CCIII.---Ad clericos Augustenses.---Illos in gratiam rediisse cum Herimanno episcopo gaudet. 204
    CCIu.---Ad Hugonem abbatem Cluniacensem.---Confirmat Cluniacensium iura et possessiones. 204
    CCu.---Confirmatio ecclesiarum et possessionum monasterii Athanacensis facta abbati Gauceranno. 205
    CCuI.---Parthenonis Romaricensis et canonice Calmosiacensis controuersiam diiudicat. 206
    CCuII.---Ad monachos et burgenses S. Aegidii.---Denuntiat eis excommunicatum a se Bertrannum comitem Tolosanum, et mandat ut ab eodem sub excommunicationis pena abstineant. 207
    CCuIII.---Priuilegium pro monasterio S. Germani a Pratis. 207
    CCIX.---Monasterii S. Launomari Blesensis priuilegia confirmat. 208
    CCX.---Monasterii S. Ioannis Carnotensis priuilegia confirmat. 209
    CCXI.---Priuilegium pro abbatia S. Martini de Campis. 209
    CCXII.---Priuilegium pro monasterio S. Arnulphi 210
    CCXIII.---Possessiones abbatie Elnonensis, seu S. Amandi, ordinis S. Benedicti, confirmat easque apostolicis munit priuilegiis. 211
    CCXIu.---Ad Gebhardum Constantiensem episcopum. ---Reprehendit quod inuestiti  consecrationi interfuerit nec uenerit ad concilium uocatus. 213
    CCXu.---Reinhardi episcopi Halberstadensis petitioni non satisfacit quod »Ecclesie regimen per inuestituram, manus laice susceperit.« In concilio Trecensi quid statutum sit nuntiat. 214
    CCXuI.---Ad Rothardum archiepiscopum Moguntinum. ---Arguit eum de quibusdam excessibus ab eo commissis, utque in posterum ex ignorantia non erret, mittit ei quedam ex sacris canonibus excerpta, atque ad preces quorumdam prelatorum ipsi benigne indulget. 214
    CCXuII.---Ad Nicolaum abbatem et monachos Corbeienses. ---In gratiam scholarum Corbeiensem confirmat donum a rege Philippo factum, ut negotiatoribus ad forum Corbeie liber pateat commeatus. 215
    CCXuIII---Monasterii S. Remigii Remensis priuilegia  quedam confirmat. 216
    CCXIX.---Ecclesie Antissiodorensis bona, petente Humbaldo episcopo, confirmat. 217
    CCXX.---Priuilegium pro monasterio insule Agensis. 218
    CCXXI.---Ad Anselmum Cantuariensem episcopum.--- Presbyterorum filios ad sacros ordines promouere Anselmo permittit, Richardum abbatem in communionem suam admittere; cetera, ut pro tempore uisum erit, dispensare. 219
    CCXXII.---Bulla qua iam concessam bulla Nicolai pape II exemptionem Corbiniacensis cenobii a subiectione Flauinianensis confirmat. 220
    CCXXIII.---Ad Hugonem abbatem Cluniacensem.--- Cluniacensibus adiudicat cellam sancti Dionysii de Nongento, aduersus Guillelmum abbatem Sancti Petri Carnotensis. 220
    CCXXIu.---Hugoni abbati S. Germani Antissiodorensis bullam tribuit. 221
    CCXXu.---Ad Ricardum Narbonensem archiepiscopum. ---Narbonensis Ecclesie possessiones et iura confirmat. 222
    CCXXuI.---Ad abbatem S. Pontii et Electensem.--- Ne excommunicatos a Narbonensi episcopo suscipiant. 223
    CCXXuII.---Ad monachos S. Aegidii.---Bertrannum comitem nuntiat se absoluisse, cum is illata monasterio S. Aegypti damna reparauerit. 223
    CCXXuIII.---Decretum pro pago Salmoriacensi. 224
    CCXXIX.---Ad Hugonem abbatem Cluniacensem.--- Sancti Wlmari abbatiam illi subiicit corrigendam. Eius abbates in perpetuum ab abbatibus Cluniacensibus constituantur. Cuiuis monacho liceat ad Cluniacense cenobium transire. 225
    CCXXX.---Monasterio S. Benedicti Padilironensi priuilegia quedam concedit. 226
    CCXXXI.---Ecclesie Lucensis priuilegia, petente Rangerio episcopo, confirmat. 226
    CCXXXII.---Gregorii archidiaconi, Huberti archipresbyteri, Rainerii primicerii, Guidonis cantoris, fratrum ecclesie Lucane priuilegia quedam confirmat. 227
    CCXXXIII.---Ad Ioannem abbatem Florentinum.--- Priuilegium Florentini cenobii. 227
    CCXXXIu.---Bulla Paschalis II pape.---Priuilegium pro Parthenone S. Petri de Luco. 228
    CCXXXu.---Ad Daimbertum archiepiscopum Senonensem. ---Diiudicandam committit causam abbatum duorum. 229
    CCXXXuI.---Ad Hierosolymitane Ecclesie clericos, regem [Balduinum] et populum. 230
    CCXXXuII.---Monasterio Case Dei monasteria quedam subiicit. 232
    CCXXXuIII.---Anselmo archiepiscopo Cantuariensi mandat iudicet de matrimonio Roberti comitis a rege Anglie capti. 232
    CCXXXIX.---Priuilegium pro ecclesia Sancti Martini. 232
    CCXL.---Ad Adelgotum Magedaburgensem archiepiscopum. ---Citat eum ad sedem apostolicam de excessu commisso rationem redditurum. 233
    CCXLI.---Ad Brunonem Treuirensem archiepiscopum. ---Committit ei absolutionem ab excommunicatione episcopi Leodiensis. 234
    CCXLII.---Ad Conradum Salzburgensem archiepiscopum. ---Consolatur quod a suis multa passus esset. Item de quibusdam ab ipso interdictis, et de Guibertinis. 234
    CCXLIII.---Hugoni abbati Cluniacensi monasterium. S. Germani Antissiodorense addicit. 235
    CCXLIu.---R[angerio] episcopo Lucensi canonicos S. Frigdiani commendat. 235
    CCXLu.---R[angerium] episcopum Lucensem reprehendit quod canonicos S. Frigdiani patiatur iniuriis affici. 236
    CCXLuI.---Ad R[othonem] prepositum S. Frigdiani. 236
    CCXLuII.---Ad R[angerum] episcopum et canonicos Ecclesie Lucensis.---De canonicis S. Frigdiani. 236
    CCXLuIII.---Monasterii S. Michelis Siegburgensis possessiones et priuilegia confirmat. 237
    CCXLIX.---Lamberto Atrebatensi et Ioanni Taruannensi mandat, iudicent inter canonicos Tornacenses et monachos S. Martini. 237
    CCL.---Priuilegium pro ecclesia S. Euasii. 237
    CCLI.---Ottoni episcopo Bambergensi asserit oppidum Albegerinstein, ab Heinrico rege traditum. 238
    CCLII.---P[etro] Legionensi, D[idaco] Compostellano, R. Palentino, P. Nazarensi, P[elagio] Asturicensi episcopis scribit de Ecclesie Burgensis finibus non imminuendis.  238
    CCLIII.---Diecesis Burgensis fines, petente Garsia episcopo, confirmat. 239
    CCLIu.---Ad aliquot episcopos et abbates Gallie.--- De legatione sedis apostolice commissa Girardo Engolismensi episcopo. 240
    CCLu.---Priuilegium pro ecclesia Sancte Marie uasertensis. 241
    CCLuI.---Laurentio abbati S. uitoni significat Richardum episcopum uirdunensem in communionem a sese receptum non esse. 242
    CCLuII.---Ad Eustachium episcopum ualentinum et Leodegarium uiuariensem.---Ut Bertrannum comitem Tolosanum, ob ipsorum preces a uinculo excommunicationis absolutum, S. Aegidii monasterium rursus spoliantem compescant. 242
    CCLuIII.---Ad Berengarium Foroiuliensem et Leodegarium. Aptensem episcopos.---Ut ab expugnando S. Aegidii monasterio cum Tolosano comite cessent. 243
    CCLIX.---Monasterii S. Bertini Sithiensis libertatem, priuilegia, possessiones confirmat. 243
    CCLX.---Ad Anselmum Cantuariensem archiepiscopum. ---S. Ecclesie Cantuariensis priuilegio consulturum spondet. 243
    CCLXI.---Priuilegium pro monasterio Selbaldensi. 246
    CCLXII.---Ad D[idacum] Compostellanum episcopum. ---Ut super altare B. Iacobi nemo celebret missam, nisi episcopi uel septem cardinales. 247
    CCLXIII.---Exemptionem Ecclesie Burgensis eiusque statutos in concilio terminos confirmat. 248
    CCLXIII bis.---Ecclesie Burgensis fines libertatemque confirmat. 248
    CCLXIu.---Ad Henricum Anglorum regem. De eodem argumento. Perierunt littere regis ad quas respondet. 249
    CCLXu.---Ad Anselmum Cantuariensim archiepiscopum. ---Concedit quod Anselmus postularat. 250
    CCLXuI.---Ildefonsum Hispanorum regem hortatur ne ecclesiarum parecias, per pontifices Romanos confirmatas, confundi patiatur. 251
    CCLXuII.---Episcopo Oscitano precipit ut episcopo Barbastrensi de illatis iniuriis satisfaciat. 251
    CCLXuIII.---Ad Baldricum Dolensem archiepiscopum. ---Priuilegium Baldrici Dolensis archiepiscopi de pallio. 251
    CCLXIX.---Ad suffraganeos, clerum et populum Dolensem. ---Baldrico Dolensi archiepiscopo pallium concedit. 252
    CCLXX.---Ecclesie S. Frigdiani Lucensis possessiones iuraque confirmat. 253
    CCLXXI.---Ecclesie uirdunensis fratribus catholicis precipit ut Richardum episcopum excommunicatum uitent, etc. 253
    CCLXXII.---Abbates et clericos archidiaconatus Guidonis hortatur ut Guidoni, deiecto per Richardum, Ecclesie uirdunensis inuasorem, obediant. 254
    CCLXXIII.---Bulla protectionis et confirmationis bonorum Calmosiacensis monasterii. 254
    CCLXXIu.---Monasterii S. Lamberti protectionem suscipit ac possessiones confirmat. 256
    CCLXXu.---Priuilegium pro ecclesia S. Deodati. 256
    CCLXXuI.---Monasterium Weissencense tuendum suscipit et eius possessiones ac iura confirmat, imposito monachis bizantii unius censu annuo. 257
    CCLXXuII.---Ad Hugonem Gratianopolitanum episcopum. ---De non alienandis Ecclesie Gratianopolitane possessionibus. 257
    CCLXXuIII.---Bulla pro Sancto Martino Ambianensi. 258
    CCLXXIX.---Priuilegium pro Maiori Monasterio. 259
    CCLXXX.---Ad Pontium abbatem Cluniacensem.--- Confirmat ei et successoribus eius omnia ab antecessoribus suis pontificibus monasterio Cluniacensi concessa, collata et confirmata. 260
    CCLXXXI.---Ad episcopos Anagnie et Campanie.--- De canonizatione Sancti Petri Anagnie episcopi. 261
    CCLXXXII.---Ad Petrum presbyterum. 261
    CCLXXXIII.---Ad Pontium Cluniacensem abbatem. ---Priuilegia Cluniacensis monasterii confirmat. 262
    CCLXXXIu.---Priuilegium ad Pontium abbatem Cluniacensem ad quem mittit pallium candidum, ut ex eo sibi paret dalmaticas in usu ecclesie Cluniacensis, concedens ei quod utatur insigniis pontificalibus in octo precipuis festiuitatibus monasterii sui. 262
    CCLXXXu.---Priuilegium pro monasterio Sigeburgensi. 263
    CCLXXXuI.---Theodorico duci et Riquino electo Tullensi  mandat ut monasterii Caimociasensis aduersarios seculari et ecclesiastica censura ab oppressione monachorum repellant. 264
    CCLXXXuII.---Ad Henricum abbatem S. uedasti. 265
    CCLXXXuIII.---Ad Gebeardum Constantiensem episcopum. ---De communicantibus cum excommunicatis, et quomodo recipiantur heretici. 265
    CCLXXXIX.---Priuilegium de mercato et de cena que dabatur in duabus festiuitatibus S. Remigii, item de immunitate istius Ecclesie. 265
    CCXC.---Priuilegium pro monasterio S. Marie Florentine. 266
    CCXCI---Diecesis Sorane fines, Ecclesieque possessiones, rogante Goffrido episcopo, confirmat. 267
    CCXCII.---Confirmatio dotationis et bonorum monasterii Sancti Benigni Fructuariensis. 268
    CCXCIII.---Ecclesie Scyllacensis libertatem, priuilegia, possessiones, petente Petro episcopo, confirmat. 268
    CCXCIu.---Priuilegium pro ecclesia Sancti Christophori de Phalempin. 270
    CCXCu.---Priuilegium pro monasterio S. Petri Mellicensis. 270
    CCXCuI.---Ecclesie S. Iacobi Compostellane possessiones, Didaco episcopo petente, confirmat. 272
    CCXCuII.---D[idaco] episcopo Compostellano scribit dolere se de Ecclesiarum Hispanicarum angustiis. 273
    CCXCuIII.---Ad D[idacum] episcopum Compostellanum. ---De ecclesia S. Michelis P[etro] capellano restituenda. 273
    CCXCIX.---Ad Gofridum abbatem Sancti Maxentii.--- Eius cenobium in Sancte sedis tutelam recipit. 274
    CCC.---Ad Petrum Pictauiensem episcopum.---Hugonem de Liciniaco commoneat ut iniurias monasterio S. Maxentii illatas emendare non differat. 275
    CCCI.---Ad Petrum Pictauiensem episcopum.---Plures ei causas monasterii S. Maxentii iudicio suo dirimendas committit, ac terras Romane Ecclesie censuales eidem commendat. 275
    CCCII.---Bulla S. Raymundo Barbastrensi episcopo directa. 275
    CCCIII.---Monasterium S. uincentii Capersanum tuendum suscipit eiusque possessiones ac priuilegia confirmat. 277
    CCCIu.---Ecclesie Sonnebecanie possessiones et priuilegia confirmat. 278
    CCCu.---Ecclesie S. Donatiani Brugensis possessiones confirmat. 279
    CCCuI.---Ad Leodegarium uiuariensem episcopum.--- Arguit eum quod ecclesiam S. Andeoli, canonicis S. Rufi ab eo traditam, eisdem a clericis suis auferri permittat. 280
    CCCuII.---Ad Didacum Compostellanum episcopum.--- Monet ut Uraca regina, filia regis Castelle, sub pena priuationis regni ab incestu, quem contraxit ineundo matrimonium cum Alphonso Aragonie rege, sibi in tertio gradu consanguinitatis coniuncto, desistat. 280
    CCCuIII.---Ad Pontium abbatem et Cluniacenses monachos. ---Reprehendit quod chrisma in monasterio suo consecrari fecerint. 281
    CCCIX.---Ad canonicos Ecclesie Lucensis. 281
    CCCX.---Ad Parochianos ecclesie S. Frigdiani Lucensis. 282
    CCCXI.---Ad clerum et plebem Arelatensem.---Ut in locum Gibelini episcopi sui, Hierosolymam translati, alium eligant. 282
    CCCXII.---Henrico regi gratulatur quod »patris nequitiam abhorreat.« Affirmat, si »plena mentis deuotione sibi suisque legitimis suscessoribus obedientiam exhibeat quam siue reges siue imperatores catholicis suis predecessoribus exhibuerint, se profecto eum ut catholicum imperatorem habiturum esse.« Nuntios ad se mitti uult. 283
    CCCXIII.---Northmannos et Langobardos ad Romane Ecclesie seruitium inuitat. 283
    CCCXIu.---CCCXu.---Henrico regi ab episcopis et abbatibus reddi regalia iubet. 283
    CCCXuI.---Priuilegium de inuestituris ui extortum. 284
    CCCXuII.---Ottoni Bambergensi episcopo eiusque successoribus pallio utendi crucisque preferende copiam facit. 285
    CCCXuIII.---Priuilegium pro monasterio Hersueldensi. 286
    CCCXIX.---Ad Henricum imperatorem. 287
    CCCXX.---Ad Aretinos. 287
    CCCXXI.---Ad Henricum imperatorem a se ordinatum. 288
    CCCXXII.---Henricum imperatorem rogat ut Ecclesie Ariminensi bona ablata restitui iubeat. 288
     CCCXXIII.---Ad Balduinum Hierosolymitarum regem. ---Decernit ut, ad ampliandos fines Hierosolymitane dieceseos, omnes urbes quas subegerit, Hierosolymitano tanquam metropolitano subiaceant. 289
    CCCXXIu.---Ad Gibelinum Hierosolymitanum patriarcham. ---Eiusdem argumenti. 289
    CCCXXu.---Henrico imperatori gratias agit quod clericis Patauiensibus et H. iudici amissa bona reddi iusserit. 290
    CCCXXuI.---Ad Henricum imperatorem. 290
    CCCXXuII.---Ad Ioannem Tusculanum, et Leonem uercellensem episcopos et cardinales---Concessionem inuestiturarum imperatori factam se cassaturum et irritaturum promittit. 290
    CCCXXuIII.---Brunoni episcopo Signiensi, abbati Casinensi, scribit »non debere episcopum simul esse et abbatem.« Precipit ut abbatiam dimittat. 291
    CCCXXIX.---Monachos Casinenses Brunonis obedientia soluit, eique substitui successorem iubet; quod nisi faciant, fore ut omnibus monasterii cellis proprios abbates preponat. 291
    CCCXXX.---Signienses hortatur ut loco Brunonis alium sibi episcopum sumant. 291
    CCCXXXI.---Ad Henricum imperatorem. 291
    CCCXXXII.---Ad Guidonem uiennensem episcopum.--- Inuestituram clericorum regibus admirandam. 292
    CCCXXXIII.---Iuoni Carnotensi episcopo, de inuestituris ecclesiarum, scribit »se coactum fecisse quod fecerit, et adhuc se prohibere quod prohibuerit, quamuis quedam nefanda quibusdam nefandis scripta permiserit.« 292
    CCCXXXIu.---Monasterii Corbeiensis  priuilegia confirmat. 293
    CCCXXXu.---Ad Radulphum archiepiscopum Turonensem et cepiscopos pro abbate S. Albini. 293
    CCCXXXuI.---Ad Lambertum Atrebatensem episcopum. 294
    CCCXXXuII.---Ad eumdem. 294
    CCCXXXuIII.---Casinense monasterium ceteris per Occidentem cenobiis preferendum, a quacunque iurisdictione liberum, solique sancte Romane Ecclesie subiectum fore confirmat; eiusdem cenobii abbas in omni episcoporum ac principum consessu, superiorem ceteris abbatibus locum habere, prioremque omnibus sui ordinis sententiam dicere, sub anathemate statuit. 295
    CCCXXXIX.---Priuilegium pro parthenone Fontebraldensi. 296
    CCCXL.---Ad Radulphum Remensem archiepiscopum. ---Confirmat priuilegia Atrebatensi episcopo concessa. 297
    CCCXLI.---Ad clerum et populum Atrebatensem.--- Prohibet Atrebatensem ecclesiam Cameracensi subiici. 297
    CCCXLII.---Balduinum Flandrensium comitem et Clementiam matrem eius hortatur ut Ecclesie Atrebatensis libertati faueant possessionesque tueantur. 298
    CCCXLIII.---Monasterii S. Martini de ualle, cui apostolice tuitionis presidium elargitur, ecclesias designat, enumerat priuilegia . 298
    CCCXLIu.---Monasterii S. Bertini Sithiensis protectionem suscipit bonaque confirmat. 301
    CCCXLu.---Monasterio Aquicinctino asserit ecclesiam S. Georgii prope Hesdinium, a Ioanne episcopo Morinensi datam. 303
    CCCXLuI.---Ad Bernardum Antiochenum patriarcham. ---Nuntiat se non intendisse, concessione priuilegii supradicti, Antiochene patriarchalis Ecclesie dignitatem imminuere. 303
    CCCXLuII.---Arausicane Ecclesie a Tricastinensi disiuncte libertatem confirmat. 304
    CCCXLuIII.---Decreta concilii, a Guidone uiennensi aliisque archiepiscopis, episcopis, abbatibus, uienne celebrati, confirmat. 305
    CCCXLIX.---Episcopos Hispanie ad synodum »proxima beate Marie Festiuitate«  agendam uocat, »ut de Aragonensis regis et Urrace regine negotio et de pacis atque concordie colloquio in presentia sua tractent.« 305
    CCCL---Monasterii Nonantulani possessiones et priuilegia confirmat. 306
    CCCLI.---Priuilegium pro monasterio Areauallensi. 308
    CCCLII.---Episcopis per Daciam constitutis inter cetera: »De censu etiam quem B. Petro predecessores uestri singulis annis instituerunt, fraternitatem uestram una cum eodem fratre nostro Lundense archiepiscopo uolumus esse sollicitam, ne in ipso negotio fraudem Romana Ecclesia ulterius patiatur, sed integre huiusmodi caritatis debitum prudentia uestra satis sapienter suscipiat.« 310
    CCCLIII.---Ad Baldricum episcopum Nouiomensem et Tornacensem.---Ne monasterii S Martini fratres uexari a clericis Tornacensibus sinat. 310
     CCCLIu.---Ad Galonem Parisiensem episcopum et capitulum Ecclesie Parisiensi.---Ut Ecclesie Parisiensis famuli ad dicendum testimonium in causis forensibus admittantur. 311
    CCCLu.---Ad Henricum imperatorem. 312
    CCCLuI.---Sententia super controuersia inter abbates Casinensem et monasterii Terre Maioris, super ecclesia S. Marie de Casali Plano, que Casinensi adiudicatur. 312.
    CCCLuII.---Bulla qua apostolice sedis tuitionem concedit xenodochio S. Ioannis Hierosolymitani. 314
    CCCLuIII.---Lanuino, Turris priori, concedit ut anachoretas doceat et benedicat. 316
    CCCLIX.---Ad Bernardum Antiochenum patriarcham. ---Significat priuilegium Hierosolymitane Ecclesie in preiudicium Antiochene non concessisse. 316
    CCCLX.---Ad Balduinum regem Hierosolymitarum.--- Eiusdem argumenti. 316
    CCCLXI.---Priuilegium pro monasterio S. Nicasii Remensi. 317
    CCCLXII.---Priuilegium generale monasterii S. Nicasii. 318
    CCCLXIII.---Monasterio Anianensi cellam Gordanicensem addicit. 320
    CCCLXIu.---Episcopos et principes Hispanie hortatur ut ecclesiarum subuersionibus, cedibus, rapinis, incendiis finem imponant. 321
    CCCLXu.---Priuilegium de burgo  et de concordia intra abbatiam S. Remigii iam dicti et abbatiam de S. uichasio. 322
    CCCLXuI.---Monasterii S. uictoris Massiliensis possessiones confirmat. 327
    CCCLXuII.---Bulla qua recensentur et suscipiuntur sub apostolica protectione monasteria Camaldulensia. 330
    CCCLXuIII.---Ad Tornacensis Ecclesie clericos.--- Proprium eis concedit habere episcopum excusso Nouiomensis Ecclesie iugo. 332
    CCCLXIX---Ad Lambertum episcopum et canonicos Atrebatenses. 333
    CCCLXX.---Ad Lambertum Atrebatensem episcopum. 333
    CCCLXXI---Monasterii S. Bertini Sithiensis libertatem contra Pontium abbatem Cluniacensem tuetur. 334
    CCCLXXII.---Ad Guillelmum archiepiscopum uesuntionensem. 334
    CCCLXXIII.---Ad duodecim arbitros Atrebatenses.--- Ut litem clericorum Atrebatensis ecclesie, et monachorum Sancti uedasti, absque partium studio definiant. 335
    CCCLXXIu.---Ad Lambertum Atrebatensem episcopum. ---Ad litem inter canonicos et monachos Atrebatenses dirimendam a se delectos arbitros scribit. 336
    CCCLXXu.---Priuilegium pro monasterio S. Ruffi Auenionensis. 336
    CCCLXXuI.---Priuilegium pro Ecclesia Aptensi sub Langerio episcopo. 337
    CCCLXXuII.---Ecclesie Marsorum possessiones, petente Berardo episcopo, confirmat. 338
    CCCLXXuIII.---Ad Ioannem Morinorum episcopum.--- De conseruanda monasterii S. Bertini Sithiensis libertate. 340
    CCCLXXIX.---Monasterio S. Bertini Sithiensi asserit terram Berquariam, a Balduino Flandrie comite pro uilla Ostresala datam. 341
    CCCLXXX.---Priuilegium pro monasterio Tutelensi. 341
    CCCLXXXI.---Bulla pro Ebroliensi monasterio Esbreuille uel Ebreuil. 343
    CCCLXXXII.---Monasterii Sublacensis possessiones omnes et priuilegia confirmat. 345
    CCCLXXXIII.---Landulphum archiepiscopum Beneuentanum, episcopali officio multatum, ad synodum Idibus Octobris celebrandam accersiri iubet. 348
    CCCLXXXIu.---Landulphum de Greca, comestabulum Beneuentanorum, inuitat ad synodum Idibus Octobris agendam. 348
    CCCLXXXu.---Ecclesie Farinatensis, a comitibus Bergomatibus condite ac B. Petro collate, possessiones confirmat, ea lege ut duodecim monete Mediolanensis nummi quotannis palatio Lateranensi persoluantur. 349
    CCCLXXXuI.---Priuilegium pro ecclesia B. Laurentii Florentie. 349
    CCCLXXXuII.---Ad Mauritium archiepiscopum Bracarensem. 350
    CCCLXXXuIII.---Priuilegium pro ecclesia S Euasii Casalensis. 350
    CCCLXXXIX.---Priuilegium pro episcopatu ecclesie Bononiensis. 351
    CCCXC.---Oggerii episcopi Reiensis bona confirmat et terminos episcopatus describit. 353
     CCCXCI.---Priuilegium pro ecclesia Lascurrensi. 354
    CCCXCII.---Ad Laurentium abbatem Sancti uitoni.--- Ut nullam obedientiam nullamque communionem clericis uirdunensibus impendat. 355
    CCCXCIII.---Didacum episcopum Compostellanum hortatur ut paci restituende operam det. 356
    CCCXCIu.---Ecclesie B. Marie in portu Rauenne possessiones et iura confirmat. 356
    CCCXCu.---Monasterii S. Marie de Charitate, a se quondam consecrati, protectionem suscipit, possessionesque in presenti septima indicatione confirmat, Odone priore per Pontium abbatem Cluniacensem petente. 357
    CCCXCuI.---Ad canonicos Ecclesie Carnotensis.--- Confirmat Iuonis episcopi decretum quo ille preposituras et cetera beneficia que precarie dicebantur, in communes usus redigit. 357
    CCCXCuII.---Ad Pontium Cluniacensem abbatem.--- Confirmat possessiones ab ipso acquisitas. 358
    CCCXCuIII.---Ad Pontium abbatem Cluniacensem.--- Concedit ornamenta pontificalia. 359
    CCCXCIX.---Priuilegium pro monasterio S. uictoris Parisiensis.---Regio diplomate concessa canonicis S. uictoris confirmat. 359
    CD.---Ad Ioannem priorem ecclesie B. Petri de ualeriis in Septimania. 360
    CDI.---Diecesis Bracarensis fines, petente Mauritio archiepiscopo confirmat. 361
    CDII.---Confirmatio prima fundationis monasterii S. Margarete Baumburgensis, a fundatore B. Petro oblati. 363
    CDIII.---Ad clericos Ecclesie Carnotensis. 364
    CDIu.---Ad Begonem abbatem Conchensem.---Indulget Conchensibus ut ieiunio solemni uigilie Sancte Fidis celebrent, ut in ordine misse ipsius martyris nomen inter alias uirgines habeatur, utque pro reuerentia eiusdem sancte abbas Conchensis ad electionem episcopi Ruthenensis semper aduocetur. 364
    CDu.---Ad Lambertum Atrebatensem episcopum. 365
    CDuI.---Husgerum canonicum Antissiodorensem uetat prepositura tributa ab Humbaldo episcopo priuari. 366
    CDuII---Ad milites de S. Geminiano. 366
    CDuIII.---Ad Comitissam Mathildam.---Petens censum, debet rationem exprimere. 366
    CDIX.---Ad Lambertum Atrebatensem episcopum. 367
    CDX.---Ad canonicos Ecclesie Carnotensis. 367
    CDXI.---Priuilegium pro confirmatione donationum Ecclesie Berchtesgadensis. 368
    CDXII.---Ad Ioannem episcopum et canonicos Castellanos. 368
    CDXIII.---G. episcopum Papiensem de controuersiis cum monachis S. Petri Celi Aurei componendis hortatur. 368
    CDXIu.---Ad Bonum seniorem Rheginum episcopum. 369
    CDXu.---Ad Teruanenses clericos.---Qui uxores relinquere noluerint, officiis et beneficiis priuandos. 369
    CDXuI.---Ad Raimundum episcopum Uceticensem. 369
    CDXuII.---Bernardo archiepiscopo Toletano iniungit ne quid aduersus Burgensem moliatur antistitem. 370
    CDXuIII.---Paschalis II pape epistola ad canonicos Lugdunenses. 370
    CDXIX.---Ad Berengarium episcopum Gerundensem. ---De priuilegiis Ecclesie Gerundensis. 371
    CDXX.---Priuilegium pro monasterio uallumbrosano. 372
    CDXXI.---Monasterii S. Petri Perusini, possessiones et priuilegia confirmat. 374
    CDXXII.---Ad Cantuarienses.---De translatione Radulphi a Ruffensi sede ad Cantuariensem. 376
    CDXXIII.---Ad Henricum Anglorum regem.---Permittit transferri Radulfum a Raffensi sede ad Cantuariensem. Quod tamen iniussu sedis apostolice id susceptum sit, reprehendit. 376
    CDXXIu.---Ad Arnaldum episcopum Carcassonensem. 377
    CDXXu.---Ad Henricum regem et episcopos Anglie. ---Reprehendit quod inconsulto pontifice multa perperam agant. 378
    CDXXuI.---Ad Bernardum Toletanum primatem, apostolice sedis uicarium.---De electione Burgensis episcopi. 380
    CDXXuII.---Ad Guidonem archiepiscopum uiennensen, sedis apostolice legatum.---Ut liti que est inter Bisuntinos canonicos et S. Stephani finem imponat. 380
    CDXXuIII.---Inter fratres Molismenses et monachos S. Abri de cella Castiniacensi litigantes pacem conficit. 380
     CDXXIX.---Ad Archembaldum abbatem Sancti Albini Andegauensis.---Confirmat iudicium Urbani II de concordia inita inter monachos S. Albini et uendocinenses. 382
    CDXXX.---Bulla pro Mauritio Bracarensi archiepiscopo. 383
    CDXXXI.---Ecclesie Teatine possessiones quasdam, rogante Guillelmo episcopo, confirmat. 383
    CDXXXII.---Ad archiepiscopos, episcopos, etc., per Hispaniam. ---De concilio generali Rome celebrando. 385
    CDXXXIII.---Portugalensem Ecclesiam a metropolitani iurisdictione eximit, et eius diecesis limites asserit et confirmat. 385
    CDXXXIu.---Gonsaluo episcopo Colimbriensi, precipit ut occupatam diecesis Portugalensis partem Hugoni episcopo restituat. 387
    CDXXXu.---Ad Didacum episcopum Compostellanum. 387
    CDXXXuI.---Ad Guidonem sedis apostolice legatum. ---De controuersia orta inter Bizantinos canonicos et S. Stephani. 387
    CDXXXuII.---Ad Alexium imperatorem Constantinopolitanum. 388
    CDXXXuIII.---Ad Theodericum presbyterum cardinalem, apostolice sedis legatum. 389
    CDXXXIX.---Oratorium S. Marie penes Nouum-burgum apud Aldenardam, membrum Eihamensis Ecclesie, tuendum suscipit. 390
    CDXL.---Monasterii S. Xisti Placentini possessiones confirmat, monachisque ius eligendi abbatis tribuit. 390
    CDXLI.---Gonsaluo episcopo Colimbriensi precipit ut ad Mauritii Bracarensis obsequium redeat. 390
    CDXLII.---Ad Bernardum archiepiscopum Toletanum, apostolice sedis legatum. 391
    CDXLIII.---Inter Anastasium, SS. Andree et Gregorii in Cliuo Scauri Rome siti abbatem, et Scolam piscatorum stagni de parte eiusdem stagni litem pro abbate discernit. 391
    CDXLIu.---Monasterii Sinsheimensis priuilegia confirmat. 391
    CDXLu.---Ad canonicos et laicos parochianos ecclesie S. Frigdiani Lucensis. 391
    CDXLuI.---Ad canonicos S. Frigdiani Lucensis. 392
    CDXLuII.---Parochianos ecclesie S. Frigdiani Lucensis hortatur ut decimas et oblationes subtractas Ecclesie restituant. 392
    CDXLuIII.---Priuilegium pro canonicis S. Fidelis. 393
    CDXLIX.---Ad Bernardum Toletanum primatem, apostolice sedis uicarium.---Segouiensem ciuitatem ipsius persone permittit. Monasterium S. Seruandi donat. 393
    CDL.---Excommunicationem Uberti presbyteri prolatam a Rothone preposito et fratribus S. Frigdiani confirmat. 394
    CDLI.---Ad Florentinos clericos.---Ut Dominicis diebus et precipuis festis, maioris misse officio, sicut prius solebant, intersint. 394
    CDLII.---Ad Lanuinum Turris priorem. 395
    CDLIII.---Ad Otbertum Leodiensem episcopum.--- Pro querela Radulfi Remensis archiepiscopi. 395
    CDLIu.---Ad Reinhardum episcopum Halberstadensem. ---Laudat eum quod quedam monialium monasteria reformauerit. 395
    CDLu.---Ad Adelgotum Magdeburgensem archiepiscopum. 396
    CDLuI.---Clerum populumque Merseburgensem de superiore ad Adelgotum epistola certiorem facit. 396
    CDLuII.---Ad uitalem abbatem Sauigniensem.--- Permittit Sauigniensibus fratribus ut tempore interdicti diuina celebrent officia. 397
    CDLuIII.---Monasterium Fabariense ab episcopi Basileensis potestate liberat et bona eius confirmat. 397
    CDLIX.---Ad clerum et populum Florentinum.---Innocentem eorum episcopum declarat; eius calumniatores officiis et beneficiis priuat. 397
    CDLX.---Breue ad Stephanum Augustodunensem. 398
    CDLXI.---Ad Gozeranum archiepiscopum Lugdunensem. ---Primatum illi confirmat in Lugdunenses prouincias. 399
    CDLXII.---Priuilegium pro ecclesia S. Pancratii Hadmerslebensi. 399
    CDLXIII.---Dominico, monasterii S. Facundi Sahagunensis abbati ligandi ac soluendi potestatem super Burgenses S. Facundi concedit. 400
    CDLXIu.---Bulla pro monasterio S. Tiberii. 401
    CDLXu.---Monasterii S. Facundi Sahagunensis possesiones quasdam et priuilegia confirmat, imposito monachis duorum solidorum censu annuo. 402
    CDLXuI.---Sedem episcopalem uesontionensem ex  synodi sententia iubet in ecclesia B. Stephani permanere. 402
    CDLXuII.---Monasterium S. Archangeli de Morfisa Neapolitanum tuendum suscipit, eiusque bona et priuilegia confirmat. 404
    CDLXuIII.---Ad R. Guillelmum prepositum Nantensem de subiectione Nantensis monasterii ad uabrensem. 405
    CDLXIX.---Oldegarium abbatem S. Rufi, electum Barcinonensem, a monasterii regimine soluit, eique precipit ut episcopatum suscipiat. Bosonem, presbyterum cardinalem, in Hispaniam legatum mittit. 405
    CDLXX.---Ad Raimundum Barcinonensem marchionem. ---Gratulatur ei de uictoria in hostes reportata, eumque ac suos sub sua suscipit protectione. 407
    CDLXXI.---Ad archiepiscopos, episcopos et clerum Anglie.---Significat se mittere Anselmum S. Sabe abbatem, legatum in Angliam, ut synodales conuentus celebret. 407
    CDLXXII.---Henrico Anglorum regi significat se Anselmo, abbati Sabe, uices apostolicas in Anglie administrandas tribuisse. 408
    CDLXXIII.---B[ernardo] Toletano et M[auritio] Bracarensi archiepiscopis, atque Al[fonso] Tudensi, Ie[ronymo] Salmanticensi, T. regine et baronibus eius P. Gunçaluiz, E. Muniz, E. Gusendiz, significat se ecclesiam Lamegensem, Gonsaluo episcopo Colimbriensi adiudicatam Hugoni episcopo Portugalensi addixisse. 408
    CDLXXIu.---Ad episcopos, abbates, priores, clerum, regem et populum Hierosolymitane Ecclesie.---Significat Arnulfum patriarcham, cui legatus suus officio pontificali interdixisset, a sese restitutum. 408
    CDLXXu.---Ad Robertum uizeliacensem abbatem.--- Declarat eum esse in apostolice sedis tutela. 410
    CDLXXuI.---Decretum quo aduersus abbatem Crassensem abbati Electensi confirmatur monasterium S. Polycarpi. 410
    CDLXXuII.---Ad Augustane Ecclesie clerum.---Episcopum suum de adulterio accusatum a se necdum esse absolutum. 412
    CDLXXuIII.---Ad Arnoldum archiepiscopum Moguntinum. ---Illi causam episcopi Augustani ad audiendum et decidendum committit. 412
    CDLXXIX.---Priuilegium ad confirmationem datum omnium bonorum monasterii S. Bartholomai ad Ioannem abbatem. 412
    CDLXXX.---Ad canonicos S. Marie in portu Raueunatis. ---Ut regulam a Petro canonico exaratam obseruent 414
    CDLXXXI.---Priuilegium pro ecclesia B. Marie in Portu. 414
    CDLXXXII.---Ecclesiam S. Pancratii Backnangensem rogatu Hermanni marchionis tuendam suscipit et eius possessiones confirmat, ea lege ut aureus unus quotannis Lateranensi palatio persoluatur. 415
    CDLXXXIII.---Priuilegium pro monasterio S. Bertini Sithiensis. 415
    CDLXXXIu.---Ad fratres S. Frigdiani Lucenses. 416
    CDLXXXu.---Ad monachos Sancti Aegidii. 416
    CDLXXXuI.---Ad Hermannum Augustensem episcopum. 417
    CDLXXXuII.---Priuilegium pro canonicis S. Fidelis. 417
    CDLXXXuIII.---Monasterii Miciacensis possessiones confirmat. 417
    CDLXXXIX.---Ad episcopos et regem Anglie.---De dignitate Ecclesie Cantuariensis. 417
    CDXC.---Ad canonicos Augustane Ecclesie.---De causa episcopi sui. 418
    CDXCI.---Albino abbati et canonicis S. Marie de Bosco  capellam B. Nicolai Credonensem asserit. 419
    CDXCII.---Priuilegium pro abbatia Fontebraldensi. 419
    CDXCIII.---Ad Henricum regem Anglie.---In causa Turstani Eboracensis archiepiscopi absque iudicio e sua Ecclesia eiecti. 420
    CDXCIu.---Ad Radulphum Cantuariensem episcopum, super primatu Ecclesie Eboracensis. 421
    CDXCu.---Confirmatio priuilegii regis Ludouici pro Ecclesia Carnotensi. 421
    CDXCuI.---Antonio preposito S. Petri ad oratorium de Capistrano, presbytero cardinali, priuilegia tribuit. 422
    CDXCuII.---Ad regem Danorum. 422
    CDXCuIII.---Ad Fridericum archiepiscopum Coloniensem. ---Approbat excommunicationem regis ab eo factam, et ut Rome Ecclesie subueniat, hortatur. 423
    CDXCIX.---Priuilegium S. Petri de Murki S. Nicolai de Mugubi. 423
    D.---Monasterii Sublacensis possessiones quasdam confirmat.  424
    DI.---Ad Rogerium confitem Sicilie. 425
    DII.---Ad Gerardum episcopum Engolismensem.--- Afflictum consolatur. Interdictum abbati Rotonensi illatum confirmat. 426
    DIII.---Conanum Britannorum comitem hortatur ut cogat monachos Rotonenses ut Bellam insulam monachis Kemperelegiensibus restituant. 427
    DIu.---Ad Guillelmum comitem Niuernensem.---Ut uiseliacense monasterium quietum ac liborum esse sinat. 427
    Du.---Ad Daimbertum Senonensem et alios episcopos. ---Ut uizeliacense monasterium protegant. 428
    DuI.---Archiepiscopo Spalatino explicat cur legati sui pallium deferentes sacramentum ab eo exegerint. Saxonum et Danorum exemplum ad imitandum proponit. 428
    DuII.---Ad Rothonem priorem S. Frigdiani Lucensis. 430
    DuIII.---Ad canonicos S. Frigdiani Lucensis. 430
    DIX.---Ad canonicos B. Martini Lucensis. 431
    DX.---Ad Rothonem priorem S. Frigdiani Lucensis. 431
    DXI.---Ad Rothonem priorem et canonicos S. Frigdiani Lucensis. 431
    DXII.---Monasterii Gottwicensis priuilegia confirmat, petente Hartmanno abbate. 432
    DXIII---Hartmanno abbati Gottwicensi litteras mittit in quibus eum et sibi subditos a communione excommunicatorum prohibet. 432
    DXIu.---Priuilegium pro ecclesia S. Trinitatis Norwicensis. 432
    DXu.---Monasterii Andrensis protectionem suscipit. bonaque ac priuilegia confirmat, petente Ioanne episcopo Taruannensi. 433
    DXuI.---Ad Guidonem archiepiscopum uiennensem. ---Ipsi episcopatum et metropolitana iura confirmat, palliumque mittit. 434
    DXuII---Priuilegium pro Ecclesia Bellilocensi. 435
    DXuIII.---Ad canonicos S. Martini.---Quidquid fidelis offert Ecclesie, oblationis nomine continetur, et a secularibus possideri non debet. 436
    DXIX.---Docet hec: Ubi agitur ad correctionem de impediendo peccato, principalis persona admittitur in testem. 436
    DXX.---An decimas clerici clericis debeant. 437
    DXXI.---Sacrilegi sunt iudicandi, qui Ecclesiam Dei non permittunt regulariter ordinari. 437
    DXXII.---Spiritum sanctum uendit, qui decimas pro pecunia tribuit. 437
    DXXIII.---Nullus ministret abbatibus episcopalia, qui alicui episcoporum nolunt subesse. 437
    DXXIu.---De propriis laboribus monachi et canonici decimas soluere minime cogantur. 437
    DXXu.---Excommunicetur qui per laicos ecclesias obtinet. 438
    DXXuI.---De eodem. 438
    DXXuII.---De eodem. 438
    DXXuIII.---Ad Lanuinum Turris priorem. 438
    DXXIX.---Ad eumdem. 439
    DXXX.---Ad uictorem Bononiensem.---Absque episcoporum consensu episcopalia iura monachi non usurpent. 439
    DXXXI.---Monasterium Othoniense eiusque possessiones confirmat, Nicolao rege et Hubaldo episcopo per litteras petentibus. 439
    DXXXII.---Ad Conradum archiepiscopum Salzburgensem. ---Ut de causa abbatis S. Emmerammi Simonie accusati cognoscat. 440
    DXXXIII.---Ad eumdem.---De Ratisbonensi episcopo obedientiam Romane Ecclesie denegante. 441
    DXXXIu.---Ad Henricum Ratisbonensem episcopum. ---Ut abbatem S. Emmerammi restituat, alioquin se nouerit interdictum. 441
    DXXXu.---Ad Pontium Cluniacensem abbatem.---De non porrigenda communione intincta. 442
    DXXXuI.---Bulla pro Gerardo de Ham, decano ecclesie S. Quintini. 443

DUBIA.
    DXXXuII.---Ecclesie Christi Colcestriensi priuilegia uaria tribuit, et eius possessiones confirmat. 443
    DXXXuIII.---Ecclesie S. Saluatoris Lateranensis priuilegia confirmat. 445

DIuERSORUM AD PASCHALEM PAPAM EPISTOLAE.
    I.---Pibonis Tullensis episcopi epistola ad Paschalem pro Calmosiasencibus. 447
    II.---Littere Gualteri episcopi Cabilonensis ad Paschalem papam, pro monasterio Cistercii. 448
    III.---Daimberti Pisani archiepiscopi, Godefridi Bullonii  et Raimundi comitis S. Aegidii littere encyclice.--- De uictoriis ab exercitu Christiano in terra sancta reportatis. 448
    Iu.---Lamberti Atrebatensis episcopi epistola prima ad Paschalem. 451
    u.---Eiusdem ad Paschalem epistola secunda.---De clericis Iprensibus. 452
    uI.---Eiusdem epistola tertia ad Paschalem.---Pro archiepiscopo Remensi. 453
    uII.---Eiusdem epistola ad Paschalem quarta.---De synodo Parisiensi. 454
    uIII.---Eiusdem epistola ad Paschalem quinta.---De lite inter canonicos Atrebatenses et monachos S. uedasti exorta. 455
    IX.---Odonis abbatis Lesatensis epistola ad Paschalem. 456
    X.---Seheri Calmosiacensis abbatis epistola ad Paschalem prima. 456
    XI.---Eiusdem epistola ad Paschalem secunda. 458
    XII.---Mathildis marcise ad Paschalem papam. 458
    XIII.---Epistola Reinhardi episcopi Halberstadensis ad Paschalem.---Petit a papa confirmationem decimarum Ecclesie sue legitime concessarum, rogatque edoceri quid faciendum sit de ordinatis a Friderico sedi sue superposito et a sede apostolica exauctorato. 459
    XIu.---Eiusdem ad eumdem.---Suspensus ab officio absolutionem a summo pontifice humiliter petit, eo quod ipsius ignorans decretum, a laico inuestituram illicite acceperit, excusatque se quod propter temporum improbitatem ad eum nequeat accedere. 460
    Xu.---Geruasii, Hugonis comitis Regitestensis et Melesinde filii, Remensis archidiaconi, epistola ad Paschalem papam, scripta occasione schismatis inter Rodulfum et Geruasium pro episcopatu Remensi. 461
    XuI.---Epistola Suauii abbatis S. Seueri, Willelmi ducis et Gastonis ad Paschalem papam. 461
    XuII.---Petri Peccatoris, clerici Rauennatis, epistola ad Paschalem summe sedis pontificem, in qua ei Regulam clericorum destinat emendandam. 462
    XuIII.---Conuentus Ecclesie Cantuariensis ad Paschalem papam. 462
    XIX.---S. Brunonis Signiensis episcopi epistola ad Paschalem. 463
    XX.---Epistola Argentinensis Ecclesie ad Paschalem. 464
    XXI.---Ottonis episcopi Bambergensis ad Paschalem II papam epistola.---Se ab imperatore accepisse episcopatum, sed in eo permanere nolle, nisi a pontifice inuestiatur et consecretur. 464
    XXII.---Epistola Balduini I, Hierosolymarum regis, ad Paschalem. 465
    XXIII.---Epistola synodica Patrum concilii uiennensis in Germania, in quo Henricus imperator quintus ob extortas inuestituras excommunicatus est. 465
    XXIu.---Mathildis regine Anglorum ad Paschalem papam. ---Gratias agit pro litteris hortatoriis ad coniugem datis. 466
    XXu.---Henrici u imperatoris Augusti rescriptum ad Paschalem papam, ut ecclesiastici regalia et feuda sua imperio ac Cesari resignent, et decimis contenti in Ecclesia uiuant. 467
    XXuI.---Theodorici ducis Lotharingie epistola ad Paschalem. ---De cella Castiniacensi. 468

CONCILIA DE INuESTITURIS PRAELATORUM.
    Paschalis II concilium Warstallense. 470
    Concilium Trecense. 470
    Concilium Lateranense. 471

GELASIUS II PONTIFEX ROMANUS.
    uita Gelasii II auctore Pandulpho Aletrino familiari.
    Monitum. 473
    Incipit uita. 475
    Notitia diplomatica in epistolas Gelasii II. 485

EPISTOLAE ET PRIuILEGIA.
    I.---Ad A. priorem ecclesie S Frigdiani Lucensis et eius fratres, sub proprio Ioannis, quo ante susceptum pontificatum appellabatur nomine. 487
    II.---Ad clerum et plebem Romanam.---Commendat eorum constantiam aduersus intrusum pseudopapam. 487
    III.---Ad Iordanum archiepiscopum Mediolanensem.--- De Landulpho restituendo. 488
    Iu.---Ad Gallos.---Mandat ut se contra Mauritium Bracarensem episcopum, ab Henrico imperatore in sedem intrusum pseudopapam, arment. 489
    u.---Oldegarium, episcopum Barcinonensem, Ecclesie Tarraconensi preficit, eique pallium tribuit. 489
    uI.---Ad Bernardum Toletanum episcopum, Hispanie primatem.---De Mauritio in sedem intruso 491
    uII.---Ad Bernardum Toletanum et ceteros Hispaniarum  episcopos. 491
    uIII.---Ad Pontium abbatem Cluniacensem.---Priuilegium Cluniacense. 492
    IX.---Cononem episcopum Prenestinum sedis apostolice legatum, certiorem facit de archiepiscopo Bracarensi papa per imperatorem constituto. 492
    X.---Bernardo, monasterii S. Sophie Beneuentani abbati, priuilegium concedit de aqua ex Calore flumine ducenda. 493
    XI.---Ad Didacum episcopum Compostellanum. 494
    XII.---Ad abbates monachosque Terre Maioris.--- Precipit ut que Paschalis papa inter eos et episcopum ciuitatensem constituerit, negligere desinant. 494
    XIII.---Ad Gualterum Rauennatem archiepiscopum.--- Illius electionem post schisma eiuratum confirmat, eique pallium cum aliis iuribus concedit. 495
    XIu.---Ad R., ecclesie Springersbacensis prepositum et eius fratres. 496
    Xu.---Ad canonicos Lucenses.---Eorum consuetudines approbat et innouat. 497
    XuI.---Ad canonicos regulares S. Frigdiani Lucensis. ---Iura eorum et libertates confirmat. 499
    XuII.---Monasterium S. Mamiliani, situm in insula Monte-Christi, tuendum suscipit, et eius possessiones iuraque confirmat. 500
    XuIII.---Canonicis Lucensibus affirmat se S. Frigdiani canonicorum priuilegia confirmando eorum iura non imminuisse. 501
    XIX.---Bulla in qua Nobiliaci possessiones recensentur. 502
    XX.---Bernardi, primatis Toletani, priuilegia confirmat. 503
    XXI.---Ad Didacum episcopum Compostellanum.--- Commendat nuntios suos. 503
    XXII.---Prohibitio ne professi in ecclesia S. Marie Fontis Ebraldi recipiantur ab abbatibus aut prioribus aliorum monasteriorum. 504
    XXIII.---Bulla pro abbatia Crassensi. 504
    XXIu.---Ad Bernardum Auscitanum archiepiscopum. 507
    XXu.---Ad exercitum Christianorum ciuitatem Cesaraugustanam obsidentem.---Omnibus ad eum aliquid conferentibus indulgentiam largitur. 508
    XXuI.---Ad Pontium abbatem Cluniacensem.---Monasterii Cluniacensis priuilegia confirmat. 509
    XXuII.---Bulla pro monasterio Caunensi, in diecesi Narbonensi. 511
    XXuIII.---Priuilegium pro monasterio S. Andree Auenionensis. 512

LAURENTIUS uERONENSIS, DIACONUS PISANUS.
    Notitia historica. 513

DE BALEARICO BELLO LIBRI SEPTEE.
    Liber I. 513
    Liber II. 521
    Liber III. 529
    Liber Iu. 535
    Liber u. 543
    Liber uI. 549
    Liber uII. 565

ANONYMI GESTA EPISCOPORUM METENSIUM.
    Obseruationes preuie. 575
    Incipiunt gesta pontificum Metensium. 579

PLACIDUS IGNOTAE SEDIS EPISCOPUS.
    Monitum 613

LIBER DE HONORE ECCLESIAE.
    CAP. I.---Dominum nostrum Iesum Christum specialius beato Petro sanctam Ecclesiam commendasse. 623
    CAP. II.---Quid sit Ecclesia. 623
    CAP. III.---Quod sancta Ecclesia sponsa Christi sit. 624
    CAP. Iu.---Quod Christus caput Ecclesie, et sancta Ecclesia corpus Christi sit. 625
    CAP. u.---Quod honor sancte Ecclesie honor Christi sit. 625
    CAP. uI.---Quod sancta Ecclesia non solum in spiritualibus, sed et in corporalibus rebus intelligatur. 625
    CAP. uII.---De possessione Ecclesie. 626
    CAP. uIII.---De eadem re. 626
    CAP. IX.---Item de eadem re. 627
    CAP. X.---Quod uotum Deo sit per omnia persoluendum. 627
    CAP. XI.---Ut laici ecclesiastica non disponant. 627
    CAP. XII.---Que pena maneat eis qui ecclesiasticas res inuadunt. 627
    CAP. XIII.---Quod excommunicandus sit qui ecclesiasticas res inuadit. 628
     CAP. XIu.---Quid sit proprium sacerdotum et populorum. 628
    CAP. Xu.---De eo ut potestates terrene non impediant episcopos. 628
    CAP. XuI.---De eo quia principes sub disciplina fidei retinentur. 628
    CAP. XuII.---De imperatoria lege. 628
    CAP. XuIII.---Quomodo intelligendum sit: Reddite que sunt Cesaris, Cesari, et que sunt Dei, Deo. 628
    CAP. XIX.---Admonitio ex uerbis Sancti Ambrosii. 628
    CAP. XX.---Item confirmatio eiusdem rei. 629
    CAP. XXI.---De episcopis, a quibus ordinari precipiuntur. 629
    CAP. XXII.---Qualis debeat eligi episcopus. 629
    CAP. XXIII.---De eo quia illi qui contra canones ordinantur, episcopi non sunt habendi. 630
    CAP. XXIu.---De eo quia electio pontificis imperatori non pertineat. 630
    CAP. XXu.---De eo quia concordia omnium in electione requiritur. 630
    CAP. XXuI.---De eadem re. 630
    CAP. XXuII.---De eo quia sacri canones imperatoribus electiones episcoporum non tribuunt. 630
    CAP. XXuIII.---Electus pastor quid regendum susceperit. 630
    CAP. XXIX.---Quod predicatores ex Euangelio uiuere debeant. 631
    CAP. XXX.---Quod ecclesiastici uiri duplici honore honorandi sint. 631
    CAP. XXXI.---Quod episcopi ecclesiasticas res in potestate sua habere debeant. 631
    CAP. XXXII.---Quod Ecclesia etiam terrenas res habere debeat. 631
    CAP. XXXIII.---Quod res Ecclesie ad laicos disponende non respiciant. 631
    CAP. XXXIu.---De eadem re. 621
    CAP. XXXu.---Admonitio, ut bene intelligantur he sententie. 631
    CAP. XXXuI.---Synodale decretum S. Symmachi pape de laicis qui per se Ecclesiam ordinare desiderant. 632
    CAP. XXXuII.---De eo quia ab electione pontificum non segregantur principes, sed a dominatione. 632
    CAP. XXXuIII.---Que sit canonica electio episcoporum. 633
    CAP. XXXIX.---De eadem re. 633
    CAP. XL.---De honore ecclesiastico, quo ordine suscipi et retineri debeat. 633
    CAP. XLI.---Non licere imperatoribus episcopos in Ecclesiam introducere. 633
    CAP. XLII.---De eo quia gratia Dei etiam terrena nobis donat. 634
    CAP. XLIII.---De possessione Ecclesie. 634
    CAP. XLIu.---Quot portiones de redditibus Ecclesie fieri debeant. 634
    CAP. XLu.---Quod non debeat unquam Ecclesie tolli quod semel ei donatum est. 634
    CAP. XLuI.---De rebus terrenis Christo donandis. 635
    CAP. XLuII.---De his qui donata Ecclesie auferunt. 635
    CAP. XLuIII.---Ut omnes Ecclesie, cum omnibus que possident, in episcopi potestate sint. 635
    CAP. XLIX.---Ea que sunt clericorum, ad eas Ecclesias pertinere, in quibus titulantur. 635
    CAP. L.---De eo quia omnia, que Deo afferuntur, oblationes appellantur. 635
    CAP. LI.---Quantum mali sit res Ecclesie tollere. 635
    CAP. LII.---Ecclesiasticas res dona Dei esse. 635
    CAP. LIII.---Quare antiqui Patres nominatim non contradixerint inuestituras Ecclesiarum a laicis fieri. 636
    CAP. LIu.---Ut laici Ecclesias inuestire nullo modo audeant. 636
    CAP. Lu.---Quia graue scelus est laicos baculo, uel annulo, Ecclesias inuestire. 637
    CAP. LuI.---Contra eos qui dicunt ideo nos hoc dicere, ut honor regni minuatur. 637
    CAP. LuII.---Ut nostri temporis imperatores sequi dignentur exemplum magni Constantini imperatoris. 638
    CAP. LuIII.---Exemplum magne humilitatis Constantini imperatoris. 639
    CAP. LIX.---Exemplum uere humilitatis ualentiniani imperatoris, et de electione S. Ambrosii. 639
    CAP. LX.---De eo quia S. Ambrosius Theodosium imper. excommunicauit. 640
    CAP. LXI.---De Marciano imperatore. 641
    CAP. LXII.---Exemplum obedientie Caroli imperatoris. 641
    CAP. LXIII.---Ubi Carolus imperator, unde ab apostolico  admonitus fuerat, emendare promittit. 641
    CAP. LXIu.---De eadem re. 641
    CAP. LXu.---Admonitio imperatorum, ut sequantur precedentium imperatorum exempla. 641
    CAP. LXuI.---De eadem ro. 641
    CAP. LXuII.---Quare S. Adrianus inuestiri Ecclesias permittere imperatoribus potuit. 642
    CAP. LXuIII.---De inuestitura, quid significet, et quam graue sit scelus sanctuarium inuestire uelle. 642
    CAP. LXIX.---Quia inuestitura Ecclesiarum fieri non debet. 642
    CAP. LXX.---Romano pontifici summo studio procurandum est, ut sanctorum instituta seruentur. 643
    CAP. LXXI.---De eo quod pro terrenis, que Ecclesia possidet, non debet iuri imperatorum addici. 644
    CAP. LXXII.---De eo quia pastores non tantum animarum, sed et corporum curam gerere debeant. 644
    CAP. LXIII.---Nullum episcoporum debere aliquam Ecclesiam laicis subdere. 645
    CAP. LXXIu.---Exempla quibus probatur sanctam Romanam maiores Dei Ecclesias semper ordinasse. 646
    CAP. LXXu.---De excommunione et zizaniis. 647
    CAP. LXXuI.---Quia Dominus ipse excommunionem precepit, et quid intersit excommunicare et eradicare. 647
    CAP. LXXuII.---De excommunicatione, qua intentione fieri debeat. 648
    CAP. LXXuIII.---Non posse episcopum uices suas in ecclesiasticis rebus laicis tribuere. 648
    CAP. LXXIX.---Contra adulatores, qui contra canones auctoritatem dare contendunt. 649
    CAP. LXXX.---Utrum alicui pro honore terreno ecclesiam ordinare concedendum sit. 649
    CAP. LXXXI.---Contra eos qui ideo putant iuste imperatorem Ecclesias inuestire, quia nonnulli antiquorum, qui inuestiti sunt, sancti fuerunt. 650
    CAP. LXXXII.---uera et certa comprobatio, quia sicut simoniacus est ille, qui per auaritiam pecuniarum ordinatur, ita et ille qui per auaritiam sublimitatis, simoniacus certissime comprobatur. 653
    CAP. LXXXIII.---Quanta gloria et honore digni sint sancti sacerdotes. 657
    CAP. LXXXIu.---Simoniacus est qui officia ecclesiastica a laicis accipit. 657
    CAP. LXXXu.---Quia graue sacrilegium sit auferre Ecclesie que ei donata sunt. 658
    CAP. LXXXuI.---Quod episcopi uices apostolorum in Ecclesia habeant. 660
    CAP. LXXXuII.---De temporali uirtute sancte matris Ecclesie. 660
    CAP. LXXXuIII.---De officiis ecclesiasticis non uendendis. 660
    CAP. LXXXIX.---De honore quem sacerdotibus imperatores exhibuerunt. 661
    CAP. XC.---De eo quia regnum terrenum de honore S. Ecclesie creuit. 662
    CAP. XCI.---Contra eos qui dicunt: Tanta donantur Ecclesie, ut regno uix pauca remaneant. 663
    CAP. XCII.---Quo ordine sanctis canonibus non contrario sacerdotium et regnum concordari possit. 663
    CAP. XCIII.---De districtione regum contra Simoniacam heresim. 664
    CAP. XCIu.---De eo, quia priuata lex communem legem facere non potest. 664
    CAP. XCu.---Quia »gratia, nisi gratis accipiatur, non est gratia.«. 664
    CAP. XCuI.---De eo, quia simoniaci peiores sunt quam Ariani. 665
    CAP. XCuII.---De eo, quia regnum terrenum sancte Ecclesie seruire debet. 665
    CAP. XCuIII.---Qua in re potestatem in Ecclesia terreni principes habere debeant. 666
    CAP. CCIX.---De Gregorio uII papa. 666
    CAP. C.---Quam pure sancta ecclesiastica officia tractari debeant. 667
    CAP. CI.---Quomodo Adrianus papa anathematizauit principes electioni presulum se inserentes. 667
    CAP. CII.---Quare permissum sit imperatoribus Ecclesias inuestire. 667
    CAP. CIII.---Qualiter electio pastoris canonica facienda sit. 668
    CAP. CIu.---Non debere eligi archiepiscopum sine iussu uel scientia uicariorum Domini pape. 668
    CAP. Cu.---Quod ex iactantia cordis desiderium primatus nascatur. 668
    CAP. CuI.---Quod clerus et plebs sacerdotem sibi eligere debeant. 668
    CAP. CuII.---Ut personarum acceptio in sacris ordinibus  dandis non flat. 668
    CAP. CuIII.---Ut nullum locum habeat in ecclesiasticis oficiis pecunia. 669
    CAP. CIX.---Quod non sint ueri episcopi, qui per ambitionem ordinantur. 669
    CAP. CX.---Quam graue sit aliqua fraudulentia sacrum ordinem temerare. 669
    CAP. CXI.---Quia difficile bono exitu consummantur, que male sunt inchoata. 669
    CAP. CXII.---Quia multis testimoniis pateat, quod non oporteat dignitates sacras per ambitionem querere. 669
    CAP. CXIII.---Quam graue sit prerogatiuam sacerdotii ambitione querere, et qua penitentia illi subueniatur. 669
    CAP. CXIu.---De principibus sancte catholice Ecclesie. 670
    CAP. CXu.---Exemplum de uita S. Martini, ubi ostenditur quantam reuerentiam terreni principes etiam in terrenis rebus exhibere debent. 670
    CAP. CXuI.---Quanta mala de potestate laicorum in Ecclesia nata sint. 671
    CAP. CXuII.---Exhortatio ut in bono, quod captum est perseueretur, malum uero omnimodis emendetur, et de statere in ore piscis inuento. 673
    CAP. CXuIII.---De eo, quod populus ad uoluntatem Dei implendam cogendus est. 675
    CAP. CXIX.---De eo, quia praua sententia emendanda est. 675
    CAP. CXX.---Quia cum magno studio peruersis resistere debemus, et Deum magis timere quam hominem. 675
    CAP. CXXI.---De eadem re. 676
    CAP. CXXII.---Item de eadem re. 676
    CAP. CXXIII.---Item de eadem re. 676
    CAP. CXXIu.---De eadem re. 676
    CAP. CXXu.---Unde supra. 676
    CAP. CXXuI.---Deum timentem nichil presumere contra SS. Patrum instituta. 676
    CAP. CXXuII.---Quia nichil pretiosius debet nobis esse quam ueritas. 677
    CAP. CXXuIII.---Alios ab errore reuocandos. 677
    CAP. CXXIX.---De eadem re. 677
    CAP. CXXX.---De eadem re. 677
    CAP. CXXXI.---Quid agendum sit, quando ita concludimur, ut sine peccato euadere non possumus. 677
    CAP. CXXXII.---De eadem re. 677
    CAP. CXXXIII.---Non esse faciendum malum quod iuramento promisimus. 678
    CAP. CXXXIu.---De eo, quia pro nostro honore maculam sacro ordini non debemus inferre. 678
    CAP. CXXXu.---Quid agendum sit, quando turbatur Ecclesia. 678
    CAP. CXXXuI.---De eo, quia in praua sententia perseuerare non debemus. 678
    CAP. CXXXuII.---Quia non solum nobis, sed etiam imperatori prestamus, si ei ad malum non consentiamus. 678
    CAP. CXXXuIII.---De eo, quia Ecclesia Dei, id est hereditas Christi, imperatori tradi non debet. 679
    CAP. CXXXIX.---Contra eos qui dicunt contra imperatorem nos facere, quia predicamus ecclesiasticas res sine eius inuestitura pastores possidere debere. 680
    CAP. CXL.---Item confirmatio de eadem sententia. 680
    CAP. CXLI.---Contra eos qui dicunt in potestate Romani pontificis esse Ecclesias Dei imperatoribus tradere. 680
    CAP. CXLII.---Hic ostenditur falsum esse, quod quidam dicunt: Omnia terrena imperatoris esse. 680
    CAP. CXLIII.---De eo, quia sacerdotes seditionem populi excitare non debent; si uero pro iustitia, quam predicant, excitata fuerit, non eis ascribendum. 681
    CAP. CXLIu.---Exaggeratio huius sententie, et quam graue sit Ecclesiam tradere. 681
    CAP. CXLu.---De eo, quia tam graues tentationes non uni homini, sed uniuerse Ecclesie fiant, et quia in diuinis nullum ius imperator habeat. 681
    CAP. CLXuI.---Quam firmus in his sacris sententiis beatus Ambrosius fuerit. 682
    CAP. CXLuII.---Exhortatio, ut sic seruiatur imperatori, ut Deus non offendatur. 682
    CAP. CXLuIII.---De eo, quia non tantum uasa altaris sacra sunt, sed etiam omnia que offeruntur. 682
    CAP. CXLIX.---De eadem re. 683
    CAP. CL.---uera comprobatio, quia sicut minima, ita et maiora, que Deo offeruntur, Ecclesie iure competunt. 684
    CAP. CLI.---Contra eos qui dicunt: Terrena Ecclesie  imperatoris sunt, et nisi pastores de manu eius accipiant ea habere non debent. 684
    CAP. CLII.---Quia episcopi, uel abbates per suos fideles de magnis possessionibus, quas possident, seruire imperatoribus debent. 685
    CAP. CLIII.---Contra eos qui dicunt, ideo imperatores Ecclesiam inuestire, quia sacrati sunt. 685
    CAP. CLIu.---Contra eos qui dicunt: Spiritalia episcopis pertinent, secularia nequaquam. 685
    CAP. CLu.---Constitutio Theodosii imperatoris. 685
    CAP. CLuI.---Diuersa precepta legum eadem firmantium, que et sacri canones. 685
    CAP. CLuII.---Quid obseruandum sit in ordinatione episcopi. 686
    CAP. CLuIII.---Quia, quod sanctis locis datum est, firmiter eis permanere debet. 686
    CAP. CLIX.---Item de eadem re. 686
    CAP. CLX.---De hereditate in nomine Christi relicta. 686
    CAP. CLXI.---De hereditate relicta martyribus. 686
    CAP. CLXII.---Res episcopi in ius Ecclesie legaliter deuenire. 686
    CAP. CLXIII.---Res Ecclesie firmiter permansuras. 686
    CAP. CLXIu.---De episcopis pro rebus Ecclesie non constringendis. 687
    CAP. CLXu.---Quid agere debeat imperator, si commutare uoluerit cum Ecclesia. 687
    CAP. CLXuI.---De reuerentia imperatorum in clericos. 687
    CAP. CLXuII.---Adhortatio, ut pro his sacris dogmatibus, Deo nos corroborante, usque ad mortem certemus, 687

PETRUS DE HONESTIS CLERICUS RAuENNAS.
    Notitia historica. 689

REGULA CLERICORUM.
    Prefatio Constantini abbatis Caietani. 691
    Monitum de Petro de Honestis. 701
    Prologus. 703

LIBER PRIMUS.
    CAP. I.---Quod clericorum ordo leuitarum et apostolorum uices teneat; et eorum uitam imitari, propriis quoque facultatibus, nec non uoluntatibus renuntiare debeant. 703
    CAP. II.---Quid pre omnibus canonici imitari debeant. 707
    CAP. III.---Quod his exemplis fratres commoniti, propriis facultatibus et uoluntatibus renuntiauerint. 709
    CAP. Iu.---Quod unus preesse ceteris debeat. 710
    CAP. u.---Qualis esse debeat, qui ad prioratum eligitur. 710
    CAP. uI.---Ut post prioris obitum intra tres uel quatuor hebdomadas eligatur alius. 710
    CAP. uII.---Qualiter ordinetur electus. 711
    CAP. uIII.---Quid prior post ordinationem suam facere debeat. 711
    CAP. IX.---Qualiter, et in qua etate parentes filios suos Ecclesie tradere ualeant. 711
    CAP. X.---De susceptione omnium clericorum non ordinatorum, notorum quoque et incognitorum. 713
    CAP. XI.---Ut in aggregandis fratribus modus teneatur pro quantitate ecclesiastice facultatis. 713
    CAP. XII.---Ut nouiter suscepti ceteris subesse non erubescant. 713
    CAP. XIII.---Quod prior minimos etiam, et nuper in gressos, aliis preferre debeat, si hoc fratrum utilitas deposcat. 713
    CAP. XIu.---Qualiter prelatis subiecti obedire debeant. 714
    CAP. Xu.---Quod canonici nichil habere uel possidere, dare uel accipere minime debeant. 714
    CAP. XuI.---Quomodo fratres ad se uenientes alloqui debeant. 714
    CAP. XuII.---Si fratres litteras mittere uel suscipere debeant. 715
    CAP. XuIII.---Si hi, qui litterati sunt, docere aliquid ualeant. 715
    CAP. XIX.---Quod prelati animas et corpora subditorum regere debeant. 715
    CAP. XX.---De claustro et eius officinis. 715
    CAP. XXI.---De edificiis familie. 716
    CAP. XXII.---De interiori claustro, et de districtione fratrum. 716
    CAP. XXIII.---De foris mittendis fratribus. 717
    CAP. XXIu.---Ut clerici foras non mittantur ad ea que per laicos possunt fieri. 717
    CAP. XXu.---Quod iussu prioris liceat fratribus in hortis  laborare, uel aliquid tale operari. 717
    CAP. XXuI.---Quid foras mittendi, cum egrediuntur uel regrediuntur, facere debeant. 717
    CAP. XXuII---Qualiter fratres ad uisitandos infirmos, ad concordiam faciendam, ad animas exhortandas, uel ad aliquod bonum disponendum, mitti debeant. 718
    CAP. XXuIII.---Si ad parentes ire oporteat. 718
    CAP. XXIX.---Quod fratres cum fratribus priuata consilia facere non debeant. 718
    CAP. XXX.---De carnali dilectione non habenda, et de disciplina taliter, uel aliter peccantium. 719
    CAP. XXXI.---De his qui uoluerint sub habitu canonico arctiorem, uel solitariam uitam ducere. 719
    CAP. XXXII.---De uirtute silentii. 720
    CAP. XXXIII.---Ut in Ecclesia, refectorio et dormitorio silentium teneatur. 720
    CAP. XXXIu.---Quod omni tempore, a uesperis usque in mane cum ad capitulum ueniunt, teneatur silentium. 720
    CAP. XXXu.---Quod in quibusdam diebus extradictum modum teneatur silentium. 720
    Prologus libri secundi. 721

LIBER SECUNDUS.
    CAP. I.---Quomodo uiuendum sit inter octauas Natiuitatis, Apparitionis et Resurrectionis. 721
    CAP. II.---Quomodo uiuendum sit ab octauis Resurrectionis usque ad Pentecosten, et Natiuitatis usque ad Epiphaniam. 721
    CAP. III.---Qualiter uiuendum sit a Natiuitate S. Ioannis Baptiste usque ad equinoctium autumnale. 721
    CAP. Iu.---Qualiter uiuendum sit ab equinoctio autumnali usque ad Kalendas nouembris, et ab octauis Epiphanie usque ad Septuagesimam. 721
    CAP. u.---Qualiter uiuendum sit ab equinoctio autumnali usque ad Kalendas nouembris, et ab octauis Epiphanaie usque ad Septuagesimam. 721
    CAP. uI.---Quod ieiunandum sit a Kalendis nouembris usque ad Natiuitatem Domini, et a Septuagesima usque ad sanctum Pascha. 722
    CAP. uII.---De ieiunio quatuor temporum et uigiliarum. 722
    CAP. uIII.---De usu ouorum et casei. 722
    CAP. IX.---Quale ieiunium occasione festi solui debeat. 722
    CAP. X.---Si occasione festi alicuius, carnis et sanguinis usus reddi debeat. 723
    CAP. XI.---Que sint legitima ieiunia, 723
    CAP. XII.---Quibus diebus a uino et pulmento simul, uel a pulmentis tantummodo, uini usura seruata, abstineatur. 723
    CAP. XIII.---De discretione habenda in reddendo uino uel pulmento, et ex quibus causis discretio hec fieri debeat. 723
    CAP. XIu.---Si legitimi ieiunii diebus festum nouem lectionum ueniat. 724
    CAP. Xu.---Quod ceteris diebus, duobus fratribus pulmenta parentur. 724
    CAP. XuI.---De usu piscium et olei. 724
    CAP. XuII.---De mensura panis et uini, et de qualitate pulmentorum. 724
    CAP. XuIII.---De lectore hebdomadario. 724
    CAP. XIX.---De hebdomadariis coquine, et de mandato in sabbato faciendo, et de caritate exhibenda. 725
    CAP. XX.---De mandato in cena Domini exhibendo. 726
    CAP. XXI.---De uestimentis, calceamentis ac lectualibus fratrum. 726
    CAP. XXII.---De egrotantibus et morientibus. 727
    CAP. XXIII.---De custodia eorum infirmorum qui inualescunt, et de medicina eis non neganda. 727
    CAP. XXIu.---De usu balneorum et sanguinis diminutione. 728
    CAP. XXu.---De senibus et infirmis. 729
    CAP. XXuI.---De pueris et adolescentibus qui nutriuntur. 729
    CAP. XXuII.---Si qui artis grammatice disciplina erudiri debeant. 730
    CAP. XXuIII.---De laicis litteratis in grandiori etate susceptis. 730
    Prologus libri tertii. 730

LIBER TERTIUS.
    CAP. I.---De septem horis canonicis antiquitus statutis, et de prima nouo tempore adinuenta. 730
    CAP. II.---De nocturnis uigiliis. 731
    CAP. III.---De matutinis laudibus, 731
    CAP. Iu---De prima. 732
    CAP. u.---De tertia, sexta et nona. 732
    CAP. uI.---De hora uespertina. 733
     CAP. uII.---De completorio. 734
    CAP. uIII.---Unde horarum istarum officia conficiantur. 734
    CAP. IX---Que dicuntur festa priuata, que popularia, que precipua, que summa 735
    CAP. X.---De ordine lectionum totius anni. 735
    CAP. XI.---De ordine missarum. 736
    CAP. XII.---De hora collationis. 736
    CAP. XIII.---Qua hora noctis uigilias agere debeamus. 737
    CAP. XIu.---Quo ordine uel tempore agantur matutine et cetere hore. 737
    CAP. Xu.---De his que in capitulo agenda sunt uel dicenda. 737
    CAP. XuI.---De summis festis in capitulo nuntiandis, et de confessione ac remissione uicissim danda. 738
    CAP. XuII.---De plurimis fratrum orationibus et obseruationibus. 738
    CAP. XuIII.---Quod prior super his omnibus debet esse sollicitus. 739
    CAP. XIX.---De preposito. 739
    CAP. XX.---De minoribus prepositis statuendis, seu magistris et disciplina peccantium. 740
    CAP. XXI.---De obedientias tenentibus siue suscipientibus. 741
    CAP. XXII.---De sacrista. 741
    CAP. XXIII.---De camerario. 743
    CAP. XXIu.---De cellerario. 743
    CAP. XXu.---De refectorio et refectorario. 744
    CAP. XXuI.---De uesterario. 744
    CAP. XXuII.---De procuratore rerum exteriorum. 745
    CAP. XXuIII.---De custodia rerum mobilium. 745
    CAP. XXIX.---De negotiatore Ecclesie. 746
    CAP. XXX.---De obedientia familiarium. 746
    CAP. XXXI.---De claustro et de porta canonicorum custodienda. 746
    CAP. XXXII.---De colligendis hospitibus, et quibusque aduenientibus. 747
    CAP. XXXIII.---Quod absente priore et preposito, minores prepositi uices eorum supplere debeant. 748
    CAP. XXXIu.---Quod ex his ad maiorum preceptorum obseruationem ascendere, et uite perpetue gaudia percipere quis ualeat. 748

GREGORIUS PRESBYTER ROMANUS.
    Notitia historica et litteraria. 748
    Notitia altera. 751
    Epistola nuncupatoria in suam canonum collectionem. 751
    Rubrice. 754

THEOBALDUS STAMPENSIS. EPISTOLAE.
    I.---Ad episcopum Lincolmensem.---De quibusdam in diuina pagina titubantibus. 759
    II.---Ad Pharitium Habendonensem abbatem.---Pueri sacramento baptismi non regenerati eternam beatitudinem assequi nequeunt. 763
    III.---Ad Margaritam reginam.---Se suaque obsequia regine offert. 765
    Iu.---Ad Philippum amicum---Solatur amicum iniuriis lacessitum. 765
    u.---Ad Roscelinum Compendiensem clericum.--- Grauiter arguit Roscelinum qui filios sacerdotum ad sacros ordines non esse admittendos asserebat. 767

THEOGERUS METENSIS EPISCOPUS.
    Notitia historica. 769
    Monitum. 777

MUSICA THEOGERI.
    De repertoribus musice artis. 777
    De monochordo. 777
    De mensura monochordi. 778
    Quod spatium dicatur tonus, quod semitonium et cetera. 779
    De nouem modis uocum. 779
    De consideratione numerorum. 780
    De proportionibus dupla, sesquialtera et sesquitertia. 780
    De eadem proportione in mensura considerata. 780
    De diuisione monochordi. 781
    De tetrachordis. 781
    Quomodo constent tetrachorda. 781
    De quatuor tetrachordis aliis. 782
    De speciebus diatessaron. 783
    De speciebus diapente. 783
    De speciebus diapason. 783
    Quod grauiores sint principaliores. 784
    De constitutione quatuor troporum. 784
    De proto. 784
     De deutero. 785
    De trito. 785
    De tetrardo. 785
    De diuisione proti. 785
    De diuisione deuteri. 785
    De diuisione triti. 785
    De diuisione tetrardi. 785
    Hanc diuisionem non esse recentem. 786
    De diuisione troporum naturales regulas non seruasse. 786
    De primo tono. 787
    De secundo tono. 787
    De tertio tono. 787
    De quarto tono. 788
    De quinto tono. 788
    De sexto tono. 788
    De septimo tono. 789
    De octauo tono. 789
    Decachordum secundi et exempla eius. 790
    Decachordum tertii et exempla eius. 790
    Decachordum octaui et exempla eius. 790
    Generales regule autentici cantus. 791
    Generalis regula plagalis cantus. 792
    Generalis regula communis cantus. 792

HUGO DE SANCTA MARIA FLORIACENSIS MONACHUS.
    Notitia historica et litteraria. 791

OPERA HISTORICA.
    Prolegomena. 805
    Excerpta ex historia ecclesiastica 805
    Editio prima libris Iu digesta. 821
    Editio altera libris uI digesta 829
    Historia Francorum Senonensis. 853
    Fragmenta Historie Fossatensis. 863

LIBER QUI MODERNORUM REGUM FRANCORUM CONTINET ACTUS.
    Prologus. 875
    Incipit liber. 875
    Appendix ad historiam regum Francorum. 911

DE REGIA POTESTATE ET SACERDOTALI DIGNITATE.
    Prologus. 939

LIBER PRIMUS.
    CAP. I.---Quod non sit potestas nisi a Deo. 941
    CAP. II.---Quod sicut caput in corpore, ita rex in regno suo principatum debeat obtinere. 942
    CAP. III.---Quod rex Dei Patris imaginem obtineat, et episcopus Christi. 942
    CAP. Iu.---De officio legitimi regis. 943
    CAP. u.---De electione episcopi. 947
    CAP. uI.---Item de officio legitimi regis. 948
    CAP. uII.---Item de officio legitimi regis. 950
    CAP. uIII.---De reprobis regibus atque principibus. 953
    CAP. IX.---De dignitate sacerdotum. 953
    CAP. X.---De his quos episcopus excommunicat. 955
    CAP. XI.---De prauis presulibus. 955
    CAP. XII.---De illo qui contra Christianum frangit sacramentum. 956
    LIBER SECUNDUS. 961
    EPISTOLA HUGONIS ad Iuonem Carnotensem abbatem. 975

uITA SACERDOTIS EPISCOPI LEMOuICENSIS
    Commentarius preuius. 975
    Prologus. 979
    CAP. I.---Ortus, educatio, monachatus, dignitas abbatialis. 984
    CAP. II.---uiuentis miracula: parentum conuersio ad uitam sanctam. Episcopatus Lemouicensis obitus. 987
    CAP. III.---Ratio temporis: sepultura, translatio corporis Sarlatum. 990
    CAP. Iu.---Miracula post translationem patrata, atque imprimis iniurii contra sanctum puniti. 993
    CAP. u.---Beneficia sanitatum. S. Sacerdotem inuocantibus impensa, maleuoli puniti. 998

LAMBERTUS AUDOMARENSIS.
    LIBER FLORIDUS.---NOTITIA ET EXCERPTA. 1003

HUGO DE CLEERIIS.
    COMMENTARIUS DE MAIORATU ET SENESCALCIA FRANCIAE. 1033

GUILLELMUS DE CAMPELLIS CATALAUNENSIS EPISCOPUS.
    Notitia historica. 1037
    DE SACRAMENTO ALTARIS. 1039
    CHARTA. 1039

OPUSCULA DUBIA.

    De origine anime. 1043
    Dialogus inter Christianum et Iudeum de fide catholica. 1045

CALIXTUS II PONTIFEX ROMANUS.
    Notitia historica. 1073
    Notitia altera. 1075
    uita Calixti II pape, auctore Pandulpho Pisano. 1079
    Commentariolus Hessonis scholastici.
    Confirmatio electionis Calixti II. 1087
    Notitia diplomatica in epistolas et priuilegia Calixti II. 1089

EPISTOLAE ET PRIuILEGIA CALIXTI II.
    I.---Ad Adalbertum Moguntinum archiepiscopum.--- De sui creatione. 1093
    II.---Ad Didacum episcopum Compostellanum.---Robertum Franciscum, leuirum suum, commendat. 1093
    III.---Ecclesie S. Antonii consecratio 1093
    Iu.---Ad Bernardum Ausciensem archiepiscopum.--- Concedit ut mortuorum corpora libere deinceps apud ecclesiam S. Marie Ausciensem sepeliantur. 1094
    u.---Ad Fridericum archiepiscopum Coloniensem.--- Significat ei concilium in autumno Remis celebrandum pro felici Ecclesie statu. 1095
    uI.---Clero et populo Lucensi precipit ne uexari fratres S. Frigdiani patiantur. 1096
    uII.---Ad Francorum Trenorciensem abbatem.---Priuilegium Trenorciense. 1096
    uIII.---Priuilegium pro monasterio de ualle. 1098
    IX.---Bulla apostolici qua capitulum Briuatense de claratur Romane Ecclesie immediate subditum, eique conceditur ut chrisma, oleum sanctum, consecrationes ecclesiarum aut altarium et clericorum ordinationes a quo maluerint episcopo suscipere possint. 1099
    X.---Bulla pro monasterio S. Blasii. 1100
    XI.---Xenodochii Hierosolymitani priuilegia et possessiones confirmat. 1102
    XII.---Bulla pro monasterio B. Marie Electensis. 1102
    XIII.---Monasterii S. Aegidii iura ac bona confirmat. 1103
    XIu.---Pro eodem monasterio. 1105
    Xu.---Ad canonicos Bisuntine ecclesie S. Ioannis.--- Litigantes S. Ioannis et S. Stephani canonicos iuramentis suis soluit. 1106
    XuI.---Ad R. Massiliensem abbatem.---Permittit et fratribus suis diuinum officium celebrare in Tarasconensi S. Nicolai ecclesia, eamque consecrari facere. 1107
    XuII---Excerptum bulle date in gratiam monasterii S. Marie Soricinensis. 1108
    XuIII.---Ecclesia S. Polycarpi confirmatur monasterio Electi. 1108
    XIX.---Ad Didacum episcopum Compostellanum.--- Concilio in festiuitate B. Luce Remis celebrando eum interesse uult. 1109
    XX.---Bulla de dono ecclesie S. Liberate facto Stephano abbati Case Dei ab Hildeberto episcopo Agennensi. 1110
    XXI.---Epistola synodalis Calixti, Tolosano concilio presidentis, qua cella S. M. de Gordiano adiudicatur Anianensi monasterio, aduersus Arelatensem archiepiscopum et monachos Case Dei 1110
    XXII.---Ad B. prepositum, clerum et populum Hildesheimensem. 1113
    XXIII.---Berengario abbati monasterii Crassensis in Septimania eiusque successoribus ecclesiam S. Petri de ualeriis sub censu annuo duorum aureorum concedit. 1114
    XXIu.---Ad illustrem feminam Iussolinam, et filios eius, eiusdem argumenti cum superiore. 1114
    XXu.---Bulla pro Geraldo priore Cadurcensis beati protomartyris Stephani ecclesie. 1115
    XXuI.---Ad Henricum Anglorum regem pro controuersia de primatu Eboracensis Ecclesie sedanda. 1117
    XXuII.---Ad Herueum abbatem Rotonensis monasterii. ---Kemperlegiensibus ablatam de Bella Insula pecuniam reddat uel ad Remense concilium rationem redditurus accedat. 1117
    XXuIII.---Bulla pro Guidone abbate Turturiaci. 1117
    XXIX.---Excerptum bulle Calixti pape II, pro S. Trinit. Pictauiensi. 1119
    XXX.---Bulla pro cenobio S. uincentii Siluanectensis. 1119
    XXXI.---Ad Turgidum Abrincensem, et Hildebertum Cenomanensem episcopos, etc. . .---Commendat eis monasterium Sauigniense. 1120
    XXXII.---Parthenonis S. Marie Fontis Ebraldi possessiones et priuilegia confirmat. 1121
    XXXIII.---Monasterii SS. Petri et Pauli et S. Gesleni Cellensis possessione confirmat. 1124
     XXXIu.---Monasterii uindocinensis priuilegia confirmat. 1125
    XXXu.---Priuilegium pro abbatia S. Dionysii, prope Parisios. 1126
    XXXuI.---Recenset atque confirmat possessiones abbatie Burburgensis, monialium nobilium Ord. S. Benedicti a sorore sua Clementia Burgundie ducissa recens fundate. 1127
    XXXuII.---Ad Godebaldum episcopum Ultraiectensem. ---Mitram episcopalem ei tribuit. 1130
    XXXuIII.---Monasterii Marbacensis protectionem suscipit, et priuilegia confirmat. 1130
    XXXIX.---Ecclesie S. Martini Turonensis priuilegia confirmat. 1131
    XL.---Monasterii S. Bertini Sithiensis libertatem et priuilegium confirmat. 1133
    XLI.---Ecclesie Cameracensis priuilegia confirmat. 1134
    XLII.---Ad clerum et populum Hildesheimensem. 1134
    XLIII.---Gisleberto archiepiscopo Turonensi mandat ut litteras sequentes ad Henricum Anglorum regem deferat, adhibitoque Gaufredo archiepiscopo Rothomagensi, Thomam archiepiscopum Eboracensem regi diligenter commendet. 1135
    XLIu.---Ad Henricum Anglorum regem. 1135
    XLu.---Bulla de priuilegiis mgnasterii Sancte Marie Iosaphat, in diecesi Carnotensi. 1136
    XLuI.---Decretum a Gaufrido episcopo Carnotensi aduersus Simoniam latum confirmat. 1137
    XLuII.---Monasterium Springirsbacense et eius disciplinam confirmat. 1138
    XLuIII.---Ad Moruanum uenetensem et Brictium Nannetensem episcopos.---Ut abbatem Rotonensem per districtionem canonicam compellant ad reddendam pecuniam abbati Kemperlegiensi debitam. 1138
    XLIX.---Monasterii S. Remigii Remensis priuilegia confirmat. 1138
    L.---Abbatie S. Amandi seu Elnonensis, ordinis S. Benedicti priuilegia libertatis et immunitatis concedit. 1139
    LI.---Radulfum Dunelmensem, Radulfum Orcadensem, Ioannem Glascuensem et uniuersos per Scotiam episcopos, Ecclesie Eboracensis suffraganeos, hortatur ut Thurstano archiepiscopo Eboracensi, per ipsum consecrato, obediant. 1141
    LII.---Littere Norwegie regibus porrecte pro admissione Radulphi Orcadensium episcopi. 1142
    LIII.---Monasterii S. Martini de Campis Parisiensis possessiones et priuilegia confirmat. 1142
    LIu.---Bulla pro Pacano abbate et monachis B. Marie Stampensis. 1145
    Lu.---Ad Iosceranum Lingonensem episcopum.---Iudicem eum constituit controuersie, que est inter abbatem S. Petri uiui Senonensis, et Molismensem. 1146
    LuI.---Ad monachos S. uiuentii de uerzeio.---Iubet sub penis interdicti, ut priorem de monasterio Cluniacensi recipiant. 1146
    LuII.---Benedictum episcopum Lucensem rogat ut homines ad sese uenientes uel ab ipso redeuntes presidio firmo muniat. A priorem et ecclesiam S. Frigdiani commendat. 1146
    LuIII.---Ad Stephanum abbatem Cisterciensem.--- Cisterciensis monasterii capitula confirmat. 1147
    LIX.---Brunonem archiepiscopum Treuirensem liberum declarat ab omni potestate legati, nisi a latere dirigatur. 1148
    LX.---Brunoni archiepiscopo metropolitanum ius aliaque prisca ornamenta constabilit. 1148
    LXI.---Hospitalem domum a Brunone, archiepiscopo Treuirensi, conditam Confluentie ante ecclesiam S. Florini, conseruari iubet. 1149
    LXII.---Ad uolricum Constantiensem episcopum.--- Ut Schafhusensibus restituat predium per uim ablatum. 1149
    LXIII.---Priuilegium pro monasterio S. Saluatoris Schaffnaburgensis. 1150
    LXIu.---Ad Hugonem Antissiodorensem episcopum. ---Facultatem ei tribuit conferendi ecclesiis canonicorum et monachorum ecclesias quas laici obtinuerant. 1152
    LXu.---Priuilegium Calixti pape, quo confirmatur decretum concilii Bellauacensis de discordia inter Guillelmum episcopum Catalaunensem et canonicos Chemironenses, quibus Richardus Albanensis episcopus immunitatem nimiam indulserat. 1152
    LXuI.---Monasterii uizeliacensis immunitatem et possessiones confirmat. 1155
    LXuII.---Ad Berardum Matisconensem et Gualterium Cabilonensem episcopos---Significat se Trenorciensis monasterii altaria consecrasse, et cemeterium benedixisse. 1155
     LXuIII.---Ad canonicos Matisconensis.---Aduersus uastatores uille de Monte Godino. 1153
    LXIX.---Adelberto abbati Schafhusensi significat se monasterii tutelam suscepisse. 1156
    LXX.---Parthenonis Pulchriloci priuilegia confirmat. 1156
    LXXI.---Ad Marbodum episcopum Redonensem.---De sententia excommunicationis prolata in abbatem et monachos S. Melanii. 1157
    LXXII.---Priuilegium pro monasterio S. Marie Boneuallis. 1157
    LXXIII.---Ad Umbaldum archiepiscopum Lugdunensem. ---Aduersus uastatores uille de monte Godino. 1158
    LXXIu.---Bulla pro manasterio S. Cucuphatis in regione uallensi. 1159
    LXXu.---Ecclesie S. Ioannis uesontionensis canonicorum bona et priuilegia confirmat. 1162
    LXXuI.---Ad Arelatensem, Aquensem et Ebredunensem archiepiscopos et ceteros episcopos per prouinciam. 1164
    LXXuII.---Priuilegium pro monasterio Cluniacensi. 1164
    LXXuIII.---Ad canonicos uiennenses.---Antiqua uiennensis Ecclesie priuilegia confirmat. 1167
    LXXIX.---Ecclesie Compostellane metropolitanam Ecclesie Emeritane dignitatem delegat. 1168
    LXXX.---Episcopis, abbatibus, clericis, etc., per Emeritanam et Bracarensem prouincias constitutis significat se Didaco archiepiscopo Compostellano uices suas in eorum partibus commisisse. 1170
    LXXXI.---Speciales littere ad Compostellanum archiepiscopum. 1170
    LXXXII.---Gundisaluum Colimbriensem et Ieronymum Salmanticensem episcopos, iubet metropolite Didaco obedire. 1170
    LXXXIII.---Ecclesie Portugalensis protectionem suscipit, possessionesque confirmat. 1171
    LXXXIu.---Ad episcopos, principes, comites, milites et ceteros fideles per Hispaniam. 1171
    LXXXu.---Ad Pelagium Bracarensem episcopum. 1172
    LXXXuI.---Priuilegium pro ecclesia S. Marie Magdalene uesontionensis. 1172
    LXXXuII.---Canonice ad plebem martyrum  disciplinam, possessiones, priuilegia confirmat. 1173
    LXXXuIII.---Ad Amedeum episcopum Maurianensem. ---Precipit ut ecclesiam S. Marie Secusiensem Arberto preposito Ulciensi intra dies 40 restituat. 1173
    LXXXIX.---Ecclesie S. Ioannis Modetiensis possessiones confirmat. 1173
    XC.---Monasterii S. Saluatoris Papiensis bona et iura quecunque confirmat. 1174
    XCI.---Monasterii S. Pauli de Argon patrocinium suscipit, et bona ac priuilegia confirmat. 1176
    XCII.---Ecclesie S. Euasii Casalensis priuilegia et possessiones confirmat. 1176
    XCIII.---Oberto episcopo Cremonensi et eius successoribus concedit ius abbatum monasterii S. Petri consecrandorum. 1177
    XCIu.---Monasterii S. Saturnini Caralitani possessiones confirmat. 1178
    XCu.---uolaterris ecclesiam cathedralem dedicat. 1178
    XCuI.---Ad Ioannem priorem Camaldulensem.---Priuilegium monasterii Sextensis. 1178
    XCuII.---Bulla pro monasterio S. Marie de Morrena, eiusque abbate Girardo. 1179
    XCuIII.---Ad Stephanum camerarium, legatum suum Treuiris morantem.---De suo in Urbem aduentu. 1180
    XCIX.---C.---Donationes omnes, a Gunnario eiusque uxore factas Casinensi monasterio confirmat, addito annuo censu Lateranensi palatio per monachos persoluendo. 1181
    CI.---Ad Gunnarium nobilem uirum. 1182
    CII.---Rogerio uolaterrano episcopo mandat ut tueatur possessiones monasterio Casinensi a Gunnario donatas. 1182
    CIII.---Ecclesiam Auersanam manere Romane Ecclesie suffraganeam iubet, petente Roberto episcopo. 1183
    CIu.---Geraldum archiepiscopum Ragusinum consecrat pallioque donat, et Ecclesie eius possessiones iuraque confirmat. 1184
    Cu.---Episcopis Dalmatie superioris, seu Dioclee, precipit ut metropolite, Gerardo episcopo, archiepiscopo Ragusino, obediant. 1184
    CuI.---Bulla pro monasterio uulturnensi. 1184
    CuII.---Ad episcopos et alios fideles prouinciarum Bituricensis, Burdegalensis, Auscitane, Turonensis, Britannie.  ---Gerardum, Engolismensem episcopum, legatum apostolicum instituit. 1186
    CuIII.---Monasterium S. Sophie Beneuentanum tuendum suscipit, et bona iuraque eius confirmat. 1186
    CIX.---Alpherade abbatisse Parthenonis S. Marie Capuani precipit ut quinta feria post octauas Pentecostes ad sese ueniat rationis reddende causa quo iure ecclesiam S. Marie Cinglensem monasterio Casinensi abstulerit. 1189
    CX.---Eremi Turritani priuilegia confirmat. 1189
    CXI.---Ad Wulgrinum archiepiscopum Bituricensem. ---De expulsione monialium a Carentonio parthenone. 1189
    CXII.---Clericis S. Marie Secusiensis, proposita excommunicatione, precipit ut ipsam ecclesiam intra dies 40 Arberto preposito Ulciensi restituant. 1189
    CXIII.---Ad Pontium Gluniacensem abbatem.---Ecclesiam S. Theodori attribuit Cluniaco. 1189
    CXlu.---Ad Didacum archiepiscopum Compostellanum, Ecclesie Romane legatum. 1190
    CXu.---Bulla pro monasterio SS. apostolorum Petri et Pauli Cantuariensi. 1191
    CXuI.---Ad Radulfum archiepiscopum Cantuariensem. 1191
    CXuII.---Petente Pontio Cluniacensi, parthenonis Marciniacensis protectionem suscipit. 1192
    CXuIII.---Archiepiscopis Pisanis adimit ius consecrandi episcopos Corsicanos. 1192
    CXIX.---Canonicorum S. Laurentii Ianuensis possessiones confirmat. 1194
    CXX.---Umebaldi archiepiscopi Lugdunensis primatum confirmat. 1195
    CXXI.---Ecclesie Rauennatis iura confirmat. 1195
    CXXII.---Bulla de erectione seu restitutione episcopatus apud Tres Tabernas in Calabria. 1195
    CXXIII.---Monasterii SS. Philippi et Iacobi et S. Walburge in Sacra Silua protectionem suscipit, bonaque confirmat. 1197
    CXXIu.---Ad Widonem episcopum Curiensem. 1198
    CXXu.---Monasterio Affligemensi asserit ecclesiam Bornhemiensem. 1199
    CXXuI.---Episcopatus Mutinensis fines, ecclesieque bona, petente Dodone episcopo, confirmat. 1200
    CXXuII.---Ad A. priorem S. Frigdiani Lucensis. 1201
    CXXuIII.---Monasterii S. Clementis Piscariensis possessiones et priuilegia confirmat. 1201
    CXXIX.---Ad Ottonem de Castro Iringi---Aedificande ecclesie ac monasterii potestatem facit sub certis conditionibus. 1203
    CXXX.---Ecclesie S. Marie et S. Walburgis Furnensis tutelam suscipit, bonaque ac priuilegia confirmat. 1204
    CXXXI.---Ad omnes fideles.---Nuntiat Sutrium urbem tandiu obsessam quoad Burdinus antipapa et ipsa urbs sibi tradita sit. 1205
    CXXXII.---Ad canonicos regulares Bergtestadenses.--- Eorum institutum approbat. 1206
    CXXXIII.---Ad Franconem Trenorciensem abbatem. ---Priuilegium immunitatis. 1207
    CXXXIu.---Ad eumdem.---Aliud priuilegium. 1208
    CXXXu.---Galterum episcopum Magalonensem, iam Augusto preterito per litteras admonitum, iterum hortatur ut iudicet inter fratres S. Sepulcri Hierosolymitani et monachos Anianenses, de ecclesia Saluatoris de Rubo litigantes. 1209
    CXXXuI.---Canonicorum ueronensium iura et bona confirmat. 1210
    CXXXuII.---Ad Didacum archiepiscopum Compostellanum. ---De episcopis suspensis quia non interfuerant concilio, et de Bracarensi archiepiscopo a legatione subtracto. 1210
    CXXXuIII.---Didaco archiepiscopo Compostellano scribit, Giraldi, qui consanguineam prioris coniugis duxerit, matrimonium esse dirimendum. 1211
    CXXXIX.---Ad Attonem Arelatensem, Fulconem Aquensem archiepiscopos, et ceteros per Prouinciam episcopos. ---Ut Ildefonsum comitem et eius socios, nisi monasterio S. Aegidii intra dies 40 satisfecerint, excommunicent. 1211
    CXL.---Ad Uzeticensem, Tolosanum et Nemausensem episcopos.---Ut Ildefonsum comitem, nisi monasterio S. Aegidii ablata restituerit, excommunicatum denuntient. 1212
    CXLI.---Ad Raimundum de Baucio, Guillelmum de Sabrano, Elesiarium de Castrias, Rainonem de Castlar, et Guillelmum Rainoardi.---Minatur se eos, tanquam Ildefonsi comitis consiliarios et auxiliatores, excommunicaturum, nisi infra dies quadraginta cessent ab infestatione  monasterii S. Aegidii. 1213
    CXLII.---Ad Burgenses monasterii S. Aegidii.---Absoluit eos a sacramento fidelitatis exhibito comiti Ildefonso, qui ad periurium ipsos compulerat. 1213
    CXLIII.---Ad Ildefonsum comitem Tolosanum.---Iubet sub pena excommunicationis ut damna S. Aegidii monasterio illata resarciat. 1214
    CXLIu.---Pelagio archiepiscopo Bracarensi precipit »ut honorem B. Iacobi in Portugalia, quem predecessor eius  Bracarensis archiepiscopus a Compostellano archiepiscopo habuerit in prestimonium, et quem ipse uiolenter retineat, redintegret.« 1214
    CXLu.--- parthenonis S. Marie Capuanis abbatissam reprehendit quod, »secundis transactis terminis,« ad iudicium non uenerit. Minatur se, nisi ueniat aut legatos mittat, ecclesiam Cinglensem monasterio Casinensi restituturum esse. 1215
    CXLuI.---Didaco archiepiscopo Compostellano Guidonem militem ad S. Iacobum iter facientem, commendat. 1215
    CXLuII.---De confirmatione canonicorum regularium ecclesie S. Sepulcri Hierosolymitane et eorumdem possessionum. 1215
    CXLuIII.---Archiepiscopo Cesariensi et ceteris episcopis, abbatibus, etc., per Hierosolymitanam prouinciam constitutis, Balduino regi, etc., nuntiat se Guarmundo patriarche pallium misisse. 1216
    CXLIX.---Ad Guarmundum patriarcham Hierosolymitanum. 1217
    CL.---Marco clerico ueneto scribit ex Petri episcopi Portuensis, legati sui, litteris se cognouisse eum possessiones suas B. Petro sub censu annuo unius Bysantii obtulisse. Laudat pietatem eius mittitque fundamentorum condende ecclesie lapidem primum. 1218
    CLI.---Ad Berengarium Narbonensem archiepiscopum et suffraganeos eius.---Moneant Ildefonsum comitem Tolosanum. ut abbatem S. Aegidii, quem expulerat, ad monasterium redire permittat; sin autem, ipsum excommunicatione et interdicto multent. 1218
    CLII.---B[osoni] apostolice sedis legato mandat ut hortetur Urracam reginam, Ildefonsi regis filiam, ut Didacum archiepiscopum Compostellanum e custodia emittat, et castella illi ablata restituat; eamque, nisi intra dies 40 obedierit, conuocatis episcopis, excommunicari ac totam eius terram affici interdicto iubet. 1219
    CLIII.---Ad Toletanum archiepiscopum de eodem. 1219
    CLIu.---Archiepiscopos et episcopos Hispanie certiores facit de superioribus ad Bosonem cardinalem et Bernardum archiepiscopum Toletanum litteris. 1220
    CLu.---Ad reginam de eodem. 1221
    CLuI.---Ad regem Ildefonsum de eodem. 1221
    CLuII.---Ad Bernardum Toletanum primatem.---Iura primatus Toletani. 1222
    CLuIII.---Ad eumdem.---Eiusdem argumenti. 1223
    CLIX.---Ad Ouetensem et Legionensem episcopos.--- Ut Toletano primati subiaceant. 1224
    CLX.---Ad episcopos, abbates, et ceteros in Hispania. ---Ut Bernardo Toletano primati tanquam apostolico legato pareant. 1224
    CLXI.---Ludouici Francorum regis rogatu, Nouiomensis et Tornacensis episcopatum unitatem confirmat. 1125
    CLXII.---Ecclesie Miletensis priuilegia, petente Gaufrido episcopo, confirmat. 1226
    CLXIII.---Ad uniuersos fideles. 1227
    CLXIu.---Ad Alexandrum regem Scotie.---Quod ipse et episcopi pareant Eborum archiepiscopo, metropolitano suo. 1229
    CLXu.---Ad Ioannem, episcopum Glascuensem. 1230
    CLXuI.---Ad episcopos Scotie.---Quod obediant metropolitano suo, Eborum archiepiscopo. 1230
    CLXuII.---Priuilegium pro abbatia S. Germani a Pratis. 1230
    CLXuIII.---Ad Heinricum u imperatorem. 1232
    CLXIX.---Priuilegium pro monasterio S. Petri Mellicensis. 1233
    CLXX.---Ad Ansericum archiepiscopum et canonicos Bisuntinos.---Priuilegium maternitatis ecclesie S. Ioannis in ecclesiam S. Stephani. 1235
    CLXXI.---Mundiburdium papale concessum monasterio Reichenbacensi. 1238
    CLXXII.---Priuilegium pro monasterio Zwifaltensi. 1239
    CLXXIII.---Monasterium SS. Petri et Pauli Echenbrunnense confirmat. 1240
    CLXXIu.---Priuilegium pro monasterio S. Marie Godesauensi. 1240
    CLXXu.---Monasterii S. Saluatoris Milstadensis protectionem suscipit iuraque confirmat. 1242
    CLXXuI.---Ecclesie Lucensis priuilegia quedam, rogante  Benedicto episcopo, corroborat. 1243
    CLXXuII.---Priuilegium pro monasterio S. Marie Prataliensi. 1243
    CLXXuIII.---Monasterii Saluatoris et S. Bonifacii Fuldensis possessiones ac priuilegia confirmat. 1244
    CLXXIX.---Monasterio S. Remigii Remensis matricem S. Martini ecclesiam cum dimidia uille S. Remigii parte et monasterio Montis Maioris alteram uille partem cum capella S Marie addicit. 1246
    CLXXX.---Ad Rodulfum archiepiscopum Remensem. ---De uitanda Simonia in prebendis S. Timothei; de Roberto priore S. Oricoli reuocando, et de monachis seruandis in ecclesia Reitestensi. 1247
    CLXXXI.---Ottonem comitem palatinum collaudat quod in exercitu regis, cum caperetur Paschalis II, militasse eum peniteat. 1248
    CLXXXII.---Archiepiscopum Dolensem eiusque suffraganeos atque alios ecclesiarum prelatos per eamdem prouinciam constitutos, de concilio generali in Urbe celebrando certiores facit. 1249
    CLXXXIII.---Raynulfo comiti sub excommunicationis pena precipit ut intra dies 20 ecclesiam Cinglensem monasterio Casinensi restituat. 1249
    CLXXXIu.---Ottoni archiepiscopo et clero populoque Capuano interdictum Cinglensi ecclesie et monasterio S. Marie impositum, abbatissamque Alpheradam deiectam atque excommunicatam nuntiat. 1249
    CLXXXu.---Priuilegium pro monasterio Casinensi. 1250
    CLXXXuI.---Bulla pro monasterio S. Saluatoris Leuteuensis. 1254
    CLXXXuII.---T[arasie] regine Portugalensi precipit ut, quem ceperit, Pelagium, archiepiscopum Bracarensem, dimittat, alioquin ex tunc in eam et fautores eius sententiam excommunicationis dat. 1255
    CLXXXuIII.---D[idaco] archiepiscopo Compostellano mandat hortetur T[arasiam], reginam Portugalensem, ut P[elagium] archiepiscopum Bracarensem secundum litteras suas et custodia dimittat. Quod nisi statuto tempore fecerit, regine excommunicationem terreque eius interdictum promulgari iubet. 1255
    CLXXXIX.---Petro creato abbati Cluniacensi gratulatur. 1256
    CXC.---Ad Cluniacenses.---Petrum electum abbatem probat. 1256
    CXCI.---Ad canonicos regulares Bernriedenses.---Eorum institutum approbat. 1257
    CXCII.---Monasterii S. Eustachii de Neruesia iura omnia et priuilegia confirmat. 1258
    CXCuIII.---Heinrico imperatorigratulatur quod tandem ad ecclesie gremium redierit. Legatos suos apud eum morantes commendat. Imperatorios legatos ad sese mitti uult. 1260
    CXCIu.---Monasterii S. Marie Pineroliensis possessiones quasdam confirmat. 1261
    CXCu.---Priuilegium pro eodem monasterio. 1261
    CXCuI.---Ottoni archiepiscopo Capuano mandat ut a clericis qui monasterium Capuanum, Casinensibus subiectum, iniuriis affecerint, penas petat. 1261
    CXCuII.---Ad Berengarium Foroiuliensem episcopum. ---Aduersus uastatores cuiusdam uille ad monasterium Lerinense pertinentis. 1261
    CXCIII.---Xenodochii S. Ioannis Hierosolymitani possessiones et priuilegia confirmat. 1261
    CXCIX.---Monacbos Casinenses hortatur ut Oderisio electo abbati pareant. 1262
    CC.---Monasterii S. Euphemie Brixiensis bona et iura enumerat, et sub sancte Romane Ecclesie protectione confirmat. 1262
    CCI.---Frederici archipresbyteri et canonicorum Carpensium iura omnia ac priuilegia confirmat. 1263
    CCII.---Confirmatio priuilegiorum ecclesie S. Rudperti Salzburgensis. 1265
    CCIII.---Predium Wilzaccare, cum ecclesia S. Cesarii in agro Eutinensi, ad canonicos regulares pertinere, Contra petitionem monachorum Nonantulensium, decernit. 1266
    CCIu.---Priuilegium pro abbatia S. Marie uangadiciensi. 1267
    CCu.---Ad Didacum archiepiscopum Compostellanum. 1269
    CCuI.---Canonicorum ecclesie Cremonensis priuilegia et bona confirmat. 1269
    CCuII---Monasterii Senensis tutelam suscipit, et priuilegia confirmat. 1271
    CCuIII.---Priuilegium pro ecclesia B. Marie Blesensis. 1271
    CCIX.---Priuilegium pro monasterio Usinnbouensi. 1272
     CCX.---In generali concilio Conradum, olim episcopum Constantiensem, sanctorum ordinibus ascribit. 1273
    CCXI.---Ad Gibertum episcopum Parisiensem.---Ut omnes clerici et abbates dieceseos ipsi pareant. Item ut canonicus Parisiensis, alterius ecclesie episcopus effectus, prebendam amittat. 1274
    CCXII.---Monasterii S. Bertini Sithiensis tutelam suscipit, et priuilegia confirmat. 1275
    CCXIII.---Ad Ioannem, Morinensium presulem. 1276
    CCXIu.---Monasterio S. Crucis Burdigalensi ecclesiam sancti Macarii asserit. 1276
    CCXu.---Ad populum et clerum Augustensem. 1277
    CCXuI.---Ecclesie Monopolitane libertatem et possessiones, petente Nicolao episcopo, confirmat. 1277
    CCXuII.---Hamburgensibus commendat Adalberonem archiepiscopum a sese consecratum et pallio donatum. 1278
    CCXuIII.---Confirmatio iurium omnium Ecclesie Squillatine. 1279
    CCXIX.---Ad Antonium abbatem Senonensem. 1280
    CCXX.---Ad Attonem Bambergensem episcopum, Pomeranorum apostolum.---De priuilegiis Bambergens. Ecclesie concessis. 1281
    CCXXI.---Priuilegium pro monasterio S. Benedicti Cremensis. 1281
    CCXXII.---Parthenonem S. Saluatoris et S. Iulie Brixiensem tuendum suscipit eiusque possessiones ac priuilegia confirmat. 1283
    CCXXIII.---Priuilegium pro ecclesia S. Deodati. 1284
    CCXXIu.---Monasterio S. Gisleni asserit altaria nonnulla a Burcardo, episcopo Cameracensi, concessa. 1285
    CCXXu.---Bulla pro Alberone archidiacono et thesaurario Metensis ecclesie sancti Stephani. 1285
    CCXXuI.---Ad canonicos Bisuntinos S. Ioannis. ---Componit controuersias inter ecclesias S. Ioannis et S. Stephani. Iubet ut priuilegium ecclesie S. Stephani concessum a Paschali papa reddatur. 1286
    CCXXuII.---Ecclesie Pisane de consecratione episcoporum Corsicanorum priuilegium testatur ultimo concilii Lateranensis die damnatum esse. 1287
    CCXXuIII.---Ad Petrum Segouiensem episcopum--- Pristine Ecclesie eius, Seracenis erepte, iura restituit, petente nepote suo rege Ildefonso. 1290
    CCXXIX.---Priuilegium pro S. uictoris Massiliensis monasterio. 1291
    CCXXX.---Priuilegium pro Ecclesia Papiensi. 1292
    CCXXXI.---Amedeo episcopo Maurianensi preposituram ecclesie S. Marie Secusiensis ac de ipsa ciuitate Secusia ius parochiale concedit. 1293
    CCXXXII.---Monasterii S. Georgii ueneti libertatem priuilegia, possessiones confirmat, imposito monachis aureorum duorum tributo annuo. 1294
    CCXXXIII.---Monasterium S. Marie Glastoniensis diecesis sub protectione sedis apostolice recipitur, eique bona omnia et donationes confirmantur 1295
    CCXXXIu.---Monasterii omnium sanctorum Barensis possessiones, libertatem, priuilegia confirmat. 1296
    CCXXXu.---Ad Ludouicum Francorum regem.--- Commendat Petrum cardinalem, legatum apostolicum. 1297
    CCXXXuI.---Richardo, preposito Springirsbacensi, et eius fratribus priuilegia quedam tribuit. 1298
    CCXXXuII.---Ad suffraganeos episcopos et abbates prouincie Bisuntine.---Significat iis sententiam a se latam pro maternitate ecclesie sancti Ioannis. 1298
    CCXXXuIII.---Ad episcopos Hispanos, abbates ac prepositos per Emeritanam et Bracarensem prouinciam constitutos. ---Ut Didaco archiepiscopo Compostellano, uicario suo obediant. 1299
    CCXXXIX.---Ad omnes episcopos etc., per Europam dispersos. 1299
    CCXL.---Ad Pelagium Bracarensem episcopum.---Do priuilegiis eiusdem ecclesie. 1299
    CCXLI.---Bulla pro Ecclesia Barbastrensi. 1300
    CCXLII.---Ad episcopum Pampilonensem. 1300
    CCXLIII.---Benedicto, episcopo Lucensi, pallii usum concedit. 1300
    CCXLIu.---Priuilegium pro monasterio Andrensi 1301
    CCXLu.---Ad A. priorem et fratres S. Frigdiani Lucensis. 1303
    CCXLuI.---Berardo, episcopo Matisconensi officium episcopale interdicit donec ab iniuriis in monasterium Cluniacense destiterit. 1304
    CCXLuII.---Conrado archipiscopo Salsburgensi commendat A. presbyterum, ab episcopo Augustensi ordinatum. 304
     CCXLuIII.---Omnibus in ecclesia Compsana sepeliendis peccatorum absolutionem concedit. 1304
    CCXLIX.---Ad uniuersos reges, comites et principes. ---Hortatur ut afflicte Hispaniarum Ecclesie succurrant, concessis adiuuantibus indulgentiis, commendatque eis Aldegarium, archiepiscopum Terraconensem. 1305
    CCL.---Ad Goffridum abbatem uindocinensem.---Rata habet priuilegia omnia uindocinensium. 1306
    CCLI.---Ad Attonem Arelatensem archiepiscopum, Raimundum comitem Barcinonensem et Gaufredum Porcelettum. ---Ut monachis S. Aegidii auxilium impendant contra Ildefonsum comitem Tolosanum et fautores eius, quos a se excommunicatos denuntiat. 1306
    CCLII.---Ad Galterium Magalonensem episcopum et alios.---Monachis S. Aegidii auxilium impendant contra Ildefonsum comitem Tolosanum et fautores eius, quos a se excommunicatos declarat. 1307
    CCLIII.---Episcopo Rossellano precipit ut uexare monasterium Alborense desistat. 1307
    CCLIu.---Monasterii Hugeshoffen, a Wernhero comite de Ortenberg fundati, bona, iura et priuilegia confirmat. 1308
    CCLu.---Ad Ioannem episcopum Glascuensem. 1312
    CCLuI.---Ad A. priorem S. Frigdiani et eius fratres. 1312
    CCLuII.---Ludouico Francorum regi significat Robertum episcopum Atrebatensem, in generali consilio a Burchardo episcopo Cameracensi in ius uocatum, cum eius litteris ad sese uenisse. 1312
    CCLuIII.---Episcopum Rossellanum uituperat quod contra preceptum suum iniurias monasterio Alborensi inferre pergat. 1313
    CCLIX.---Monachis Cluniacensibus precipit ne amplius de Pontio cogitent.---Pontio precipit ne abbatiam Cluniacensem molestiis afficiat. 1314
    CCLX.---Ecclesie S. Ioannis uesontionensi remissas a Raynaldo Burgundie comite consuetudines in uilla Tussiaco, uulgo et marascalciam et canariam uocatas, referri uetat. 1314
    CCLXI.---Bulla pro confirmatione rerum ad ecclesiam sancte Marie pertinentium. 1314
    CCLXII.---Inter Obertum episcopum Cremonensem et eius canonicos discordiam componit. 1316
    CCLXIII.---Priuilegium pro cenobio Montis Angelorum. 1317
    CCLXIu.---Priuilegium pro monasterio Bifurcensi. 1318
    CCLXu.---Ad Ottonem Bambergensem episcopum.--- De priuilegiis Bambergensi ecclesie concessis. 1319
    CCLXuI.---Monasterii Deruensis priuilegia confirmat. 1320
    CCLXuII.---Ad Iocerannum Lingonensem episcopum. ---Commendat Deruense monasterium, ueluti Romane Ecclesie subditum. 1320
    CCLXuIII.---Ecclesie S. Frigdiani Lucensis priuilegia confirmat. 1321
    CCLXIX.---Ad Benedictum episcopum et canonicos Ecclesie Lucensis. 1321
    CCLXX.---Didaco, archiepiscopo Compostellano, concedit ut Emeritana ciuitas Compostellane ciuitati perpetuis maneat subiecta temporibus. 1321
    CCLXXI.---Ad episcopum Salmanticensem, de obedientia domino Compostellano exhibenda. 1322
    CCLXXII.---Ad episcopum Colimbriensem, de obedientia domino Compostellano ut legato et suo metropolitano exhibenda. 1323
    CCLXXIII.---Ad archiepiscopos ceterosque ecclesiasticos ordines per Galliam, Germaniam et Franciam. 1323
    CCLXXIu.---Ad Gaufridum Carnotensem, Ioannem Aurelianensem, et Stephanum Parisiensem episcopos.---Ut seruetur interdictum ob illicitas nuptias imperatum. 1323
    CCLXXu.---Monasterii Rastedensis protectionem suscipit et eius bona ac priuilegia confirmat. 1324
    CCLXXuI.---Priuilegium pro monasterio S. Bertini Sithiensis. 1327
     CCLXXuII.---Monasterium S. Marie Pomposianum tuendum suscipit eiusque bona ac priuilegia confirmat. 1328
    CCLXXuIII.---Priuilegium pro ecclesia S. Benigni Diuionensis. 1330
    CCLXXIX.---Priuilegium pro ecclesia S. Stephani Diuionensis. 1333
    CCLXXX.---Monasterii S. Nicolai Buttenburgensis protectionem suscipit bonaque ac priuilegia confirmat, petente Ioanne Morinensi episcopo. 1334
    CCLXXXI.---Iordanum principem Capuanum hortatur ne monasterii Casinensis terram deuastet. 1335
    CCLXXXII.---Ad Rustinum abbatem monasterii S. Blasii in Nigra Silua. 1336

DIuERSORUM AD CALIXTUM EPISTOLAE.
    I.---Littere hereticorum ad Calixtum papam II.--- Ipsius electioni assensum prebent. 1337
    II.---Requisitio Urbani Landauensis episcopi uersus Calixtum II papam apud Remis. 1338
    III.---Ludouici uI Francorum regis ad Calixtum.--- Scribit se nunquam toleraturum subiectionem quam ab archiepiscopo Senonensi exigebat primas Lugdunensis. 1339
    Iu.---Radulphi archiepiscopi Cantuariensis ad Calixtum. ---Queritur de iniuria sibi et Ecclesie Cantuariensi illata in consecratione archiepiscopi Eboracensis. 1341
    u.---Epistola Adalberti archiepiscopi Moguntini ad Calixtum.---Monet eum de his que Cono episcopus Argentinensis Ecclesie reconciliatus ab imperatore passus fuerit. 1356
    uI.---Epistola secunda Adalberti archiepiscopi Mogunti ad Calixtum. 1357
    CONCORDATUM WORMATIENSE. 1359
    CONCILIUM LATERANENSE. 1361
    OPERA CALIXTO SUPPOSITA.
    Monitum. 1365
    Libellus de miraculis S. Iacobi. 1369
    Sermones quatuor de S. Iacobo apostolo. 1375
    uita Sancti Iacobi episcopi Tarentasiensis. 1409

RADULFUS REMENSIS ARCHIEPISCOPUS.
    Notitia. 1415
    EPISTOLAE.
    DIPLOMATA.

CONON S. R. E. CARDINALIS, PRAENESTINUS EPISCOPUS.
    Notitia historica. 1431
    EPISTOLAE.

ERNULFUS ROFFENSIS EPISCOPUS.
    Notitia historica et litteraria. 1441
    COLLECTANEA DE REBUS ECCLESIAE ROFFENSIS.
    TOMELLUS uEL EPISTOLA DE INCESTIS CONIUGIIS. 1457

ARNALDUS S. PETRI uIuI SENONENSIS ABBAS.
    Notitia. 1473
    EPISTOLAE.

PONTIUS ABBAS. R. RUFI.
    EPISTOLA AD CALMOSIACENSEM ABBATEM.--- Respondet propositis questionibus, de quotidiano Ieiunio, de silentio continuo, de uini abstinentia, deque laneis uestibus canonicorum cenobii Calmosiacensis. 1477

IOANNES CONSTANTIENSIS.
    Epistola Ioannis Constantiensis in librum de Compute ecclesiastico. 1479

MARBODUS REDONENSIS EPISCOPUS.
    

RADULPHUS CANTUARIENSIS ARCHIEPISCOPUS.
    




FINIS TOMI CENTESIMI SEXAGESIMI TERTII.


